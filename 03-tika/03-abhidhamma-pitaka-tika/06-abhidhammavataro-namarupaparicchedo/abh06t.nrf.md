::centre
Namo tassa bhagavato arahato sammāsambuddhassa
::

# Abhidhammāvatāro

### Ganthārambhakathā

::hangnum
1\.
::

::gatha1
Anantakaruṇāpaññaṃ{pb:P:0.0001}{pb:M:0.0001}{pb:V:0.0001}, tathāgatamanuttaraṃ;
::

::gathalast
Vanditvā sirasā buddhaṃ, dhammaṃ sādhugaṇampi ca.
::

::hangnum
2\.
::

::gatha1
Paṇḍukambalanāmāya, silāyātulavikkamo;
::

::gathalast
Nisinno devarājassa, vimale sītale tale.
::

::hangnum
3\.
::

::gatha1
Yaṃ devadevo devānaṃ, devadevehi pūjito;
::

::gathalast
Desesi devalokasmiṃ, dhammaṃ devapurakkhato.
::

::hangnum
4\.
::

::gatha1
Tatthāhaṃ {pb:V:0.0002} pāṭavatthāya, bhikkhūnaṃ piṭakuttame;
::

::gathalast
Abhidhammāvatārantu, madhuraṃ mativaḍḍhanaṃ.
::

::hangnum
5\.
::

::gatha1
Tāḷaṃ mohakavāṭassa, vighāṭanamanuttaraṃ;
::

::gathalast
Bhikkhūnaṃ pavisantānaṃ, abhidhammamahāpuraṃ.
::

::hangnum
6\.
::

::gatha1
Suduttaraṃ tarantānaṃ, abhidhammamahodadhiṃ;
::

::gathalast
Suduttaraṃ tarantānaṃ, taraṃva makarākaraṃ.
::

::hangnum
7\.
::

::gatha1
Ābhidhammikabhikkhūnaṃ, hatthasāramanuttaraṃ;
::

::gathalast
Pavakkhāmi samāsena, taṃ suṇātha samāhitā.
::

### 1. Paṭhamo paricchedo

#### Cittaniddeso

::hangnum
8\.
::

::gatha1
Cittaṃ {pb:M:0.0002} cetasikaṃ rūpaṃ, nibbānanti niruttaro;
::

::gathalast
Catudhā desayī dhamme, catusaccappakāsano.
::

Tattha **citta**nti visayavijānanaṃ cittaṃ, tassa pana ko vacanattho? Vuccate – sabbasaṅgāhakavasena pana cintetīti cittaṃ, attasantānaṃ vā cinotītipi cittaṃ.

::hangnum
9\.
::

::gatha1
Vicittakaraṇā {pb:P:0.0002} cittaṃ, attano cittatāya vā;
::

::gatha2
Paññattiyampi viññāṇe, vicitte cittakammake;
::

::gathalast
Cittasammuti daṭṭhabbā, viññāṇe idha viññunā.
::

Taṃ pana sārammaṇato ekavidhaṃ, savipākāvipākato duvidhaṃ. Tattha savipākaṃ nāma kusalākusalaṃ, avipākaṃ abyākataṃ. Kusalākusalābyākatajātibhedato tividhaṃ.

Tattha {pb:V:0.0003} **kusala**nti panetassa ko vacanattho?

::hangnum
10\.
::

::gatha1
Kucchitānaṃ salanato, kusānaṃ lavanena vā;
::

::gathalast
Kusena lātabbattā vā, kusalanti pavuccati.
::

::hangnum
11\.
::

::gatha1
Cheke kusalasaddoyaṃ, ārogye anavajjake;
::

::gathalast
Diṭṭho iṭṭhavipākepi, anavajjādike idha.
::

Tasmā anavajjaiṭṭhavipākalakkhaṇaṃ kusalaṃ, akusalaviddhaṃsanarasaṃ, vodānapaccupaṭṭhānaṃ. Vajjapaṭipakkhattā anavajjalakkhaṇaṃ vā kusalaṃ, vodānabhāvarasaṃ, iṭṭhavipākapaccupaṭṭhānaṃ, yonisomanasikārapadaṭṭhānaṃ. Sāvajjāniṭṭhavipākalakkhaṇamakusalaṃ. Tadubhayaviparītalakkhaṇamabyākataṃ, avipākārahaṃ vā.

Tattha {pb:M:0.0003} kusalacittaṃ ekavīsatividhaṃ hoti, tadidaṃ bhūmito catubbidhaṃ hoti – kāmāvacaraṃ, rūpāvacaraṃ, arūpāvacaraṃ, lokuttarañceti.

Tattha **kāmāvacarakusalacittaṃ** bhūmito ekavidhaṃ, savatthukāvatthukabhedato duvidhaṃ, hīnamajjhimapaṇītabhedato tividhaṃ, somanassupekkhāñāṇappayogabhedato aṭṭhavidhaṃ hoti. Seyyathidaṃ – somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ asaṅkhārikamekaṃ, sasaṅkhārikamekanti idaṃ aṭṭhavidhampi kāmāvacarakusalacittaṃ nāma.

::hangnum
12\.
::

::gatha1
Uddānato duve kāmā, klesavatthuvasā pana;
::

::gathalast
Kileso chandarāgova, vatthu tebhūmavaṭṭakaṃ.
::

::hangnum
13\.
::

::gatha1
Kilesakāmo {pb:P:0.0003} kāmeti, vatthu kāmīyatīti ca;
::

::gathalast
Sijjhati duvidhopesa, kāmo vo kārakadvaye.
::

::hangnum
14\.
::

::gatha1
Yasmiṃ {pb:V:0.0004} pana padese so, kāmoyaṃ duvidhopi ca;
::

::gathalast
Sampattīnaṃ vasenāva-caratīti ca so pana.
::

::hangnum
15\.
::

::gatha1
Padeso catupāyānaṃ, channaṃ devānameva ca;
::

::gathalast
Manussānaṃ vaseneva, ekādasavidho pana.
::

::hangnum
16\.
::

::gatha1
Kāmovacaratītettha, kāmāvacarasaññito;
::

::gathalast
Assābhilakkhitattā hi, sasatthāvacaro viya.
::

::hangnum
17\.
::

::gatha1
Svāyaṃ rūpabhavo rūpaṃ, evaṃ kāmoti saññito;
::

::gathalast
Uttarassa padasseva, lopaṃ katvā udīrito.
::

::hangnum
18\.
::

::gatha1
Tasmiṃ {pb:M:0.0004} kāme idaṃ cittaṃ, sadāvacaratīti ca;
::

::gathalast
Kāmāvacaramiccevaṃ, kathitaṃ kāmaghātinā.
::

::hangnum
19\.
::

::gatha1
Paṭisandhiṃ bhave kāme, avacārayatīti vā;
::

::gathalast
Kāmāvacaramiccevaṃ, pariyāpannanti tatra vā.
::

::hangnum
20\.
::

::gatha1
Idaṃ aṭṭhavidhaṃ cittaṃ, kāmāvacarasaññitaṃ;
::

::gathalast
Dasapuññakriyavatthu-vaseneva pavattati.
::

::hangnum
21\.
::

::gatha1
Dānaṃ sīlaṃ bhāvanā pattidānaṃ,
::

::gatha2
Veyyāvaccaṃ desanā cānumodo;
::

::gatha3
Diṭṭhijjuttaṃ saṃsuticcāpacāyo,
::

::gathalast
Ñeyyo evaṃ puññavatthuppabhedo.
::

::hangnum
22\.
::

::gatha1
Gacchanti saṅgahaṃ dāne, pattidānānumodanā;
::

::gathalast
Tathā sīlamaye puññe, veyyāvaccāpacāyanā.
::

::hangnum
23\.
::

::gatha1
Desanā savanaṃ diṭṭhi-ujukā bhāvanāmaye;
::

::gathalast
Puna tīṇeva sambhonti, dasa puññakriyāpi ca.
::

::hangnum
24\.
::

::gatha1
Sabbānussatipuññañca, pasaṃsā saraṇattayaṃ;
::

::gathalast
Yanti diṭṭhijukammasmiṃ, saṅgahaṃ natthi saṃsayo.
::

::hangnum
25\.
::

::gatha1
Purimā {pb:V:0.0005} muñcanā ceva, parā tissopi cetanā;
::

::gathalast
Hoti dānamayaṃ puññaṃ, evaṃ sesesu dīpaye.
::

Idāni assa panaṭṭhavidhassāpi kāmāvacarakusalacittassa ayamuppattikkamo veditabbo. Yadā hi yo deyyadhammappaṭiggāhakādisampattiṃ, aññaṃ vā somanassahetuṃ āgamma haṭṭhapahaṭṭho ‘‘atthi dinna’’nti ādinayappavattaṃ sammādiṭṭhiṃ purakkhatvā parehi anussāhito dānādīni puññāni karoti, tadāssa somanassasahagataṃ ñāṇasampayuttaṃ {pb:P:0.0004} asaṅkhārikaṃ {pb:M:0.0005} paṭhamaṃ mahākusalacittaṃ uppajjati. Yadā pana vuttanayeneva haṭṭhapahaṭṭho sammādiṭṭhiṃ purakkhatvā parehi ussāhito karoti, tadāssa tameva cittaṃ sasaṅkhārikaṃ hoti. Imasmiṃ panatthe **saṅkhāro**ti attano vā parassa vā pavattassa pubbappayogassādhivacanaṃ. Yadā pana ñātijanassa paṭipattidassanena jātaparicayā bālakā bhikkhū disvā somanassajātā sahasā yaṃ kiñci hatthagataṃ dadanti vā vandanti vā, tadā tesaṃ tatiyacittamuppajjati. Yadā pana te ‘‘detha vandatha, ayye’’ti vadanti, evaṃ ñātijanena ussāhitā hutvā hatthagataṃ dadanti vā vandanti vā, tadā tesaṃ catutthacittamuppajjati. Yadā pana deyyadhammappaṭiggāhakādīnaṃ asampattiṃ vā aññesaṃ vā somanassahetūnaṃ abhāvaṃ āgamma catūsupi vikappesu somanassarahitā honti, tadā sesāni cattāri upekkhāsahagatāni uppajjanti. Evaṃ somanassupekkhāñāṇappayogabhedato aṭṭhavidhaṃ kāmāvacarakusalacittaṃ veditabbaṃ.

::hangnum
26\.
::

::gatha1
Dasapuññakriyādīnaṃ, vasena ca bahūnipi;
::

::gathalast
Etāni pana cittāni, bhavantīti pakāsaye.
::

::hangnum
27\.
::

::gatha1
Sattarasa sahassāni, dve satāni asīti ca;
::

::gathalast
Kāmāvacarapuññāni, bhavantīti viniddise.
::

Taṃ pana yathānurūpaṃ kāmāvacarasugatiyaṃ bhavabhogasampattiṃ abhinipphādeti.

Itaresu pana **rūpāvacarakusalacittaṃ** savatthukato ekavidhaṃ, dvīsu bhavesu uppajjanato duvidhaṃ, hīnamajjhimapaṇītabhedato tividhaṃ, paṭipadādibhedato catubbidhaṃ, jhānaṅgayogabhedato pañcavidhaṃ. Seyyathidaṃ – kāmacchandabyāpādathinamiddhauddhaccakukkuccavicikicchāvippahīnaṃ vitakkavicārapītisukhacittekaggatāsampayuttaṃ {pb:V:0.0006} paṭhamaṃ, vitakkavippahīnaṃ vicārapītisukhacittekaggatāsampayuttaṃ {pb:M:0.0006} dutiyaṃ, vitakkavicāravippahīnaṃ pītisukhacittekaggatāsampayuttaṃ tatiyaṃ, vitakkavicārapītivippahīnaṃ sukhacittekaggatāsampayuttaṃ catutthaṃ, vitakkavicārapītisukhavippahīnaṃ upekkhācittekaggatāsampayuttaṃ pañcamanti idaṃ pañcavidhaṃ {pb:P:0.0005} rūpāvacarakusalacittaṃ nāma.

Taṃ pana yathāsambhavaṃ pathavīkasiṇādīsu ārammaṇesu pavattivasena anekavidhaṃ hoti. Sabbaṃ panetaṃ rūpāvacarabhāvanāpuññavasappavattaṃ yathānurūpaṃ rūpāvacarūpapattinipphādakaṃ hoti. Evaṃ tāva rūpāvacarakusalaṃ veditabbaṃ.

Sesesu pana dvīsu **arūpāvacarakusalacittaṃ** tāva upekkhāvedanāyogabhedato ekavidhaṃ, savatthukāvatthukabhedato duvidhaṃ, hīnamajjhimapaṇītabhedato tividhaṃ, ārammaṇabhedato catubbidhaṃ. Kasiṇugghāṭimākāsaṃ, tattha pavattaviññāṇaṃ, tassa apagamo, ākiñcaññāyatananti idamassa catubbidhamārammaṇaṃ. Yathāpaṭipāṭiyā etassārammaṇassa bhedato catubbidhaṃ hoti. Seyyathidaṃ – sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ākāsānañcāyatanasaññāsahagataṃ, viññāṇañcāyatanasaññāsahagataṃ, ākiñcaññāyatanasaññāsahagataṃ, nevasaññānāsaññāyatanasaññāsahagatanti idaṃ catubbidhaṃ arūpāvacarakusalacittaṃ nāma. Sabbaṃ panetaṃ arūpāvacarabhāvanāpuññavasappavattaṃ yathānurūpaṃ arūpūpapattinipphādakaṃ hoti. Evaṃ arūpāvacarakusalacittaṃ veditabbaṃ.

Itaraṃ pana **lokuttarakusalacittaṃ** nibbānārammaṇato ekavidhaṃ, niyatāniyatavatthukabhedato duvidhaṃ, tīhi vimokkhamukhehi pattabbato tividhaṃ, catumaggayogabhedato catubbidhaṃ{pb:M:0.0007}. Seyyathidaṃ – sakkāyadiṭṭhivicikicchāsīlabbataparāmāsasaññojanappahānakaraṃ sotāpattimaggacittaṃ, rāgadosamohānaṃ tanuttakaraṃ sakadāgāmimaggacittaṃ, kāmarāgabyāpādānaṃ niravasesappahānakaraṃ anāgāmimaggacittaṃ, rūparāgaarūparāgamānauddhaccaavijjāpahānakaraṃ arahattamaggacittanti idaṃ catubbidhaṃ lokuttarakusalacittaṃ nāma. Ekekaṃ panettha jhānaṅgayogabhedato pañcavidhaṃ hoti, tasmā vīsatividhaṃ hoti. Sabbaṃ panetaṃ lokuttarabhāvanāpuññavasappavattaṃ maggānurūpaphalappavattiyā cattāro ariyapuggale abhinipphādeti. Evaṃ lokuttarakusalaṃ veditabbaṃ.

::hangnum
28\.
::

::gatha1
Kāme {pb:P:0.0006}{pb:V:0.0007} aṭṭheva rūpe ca, pañca cattārirūpisu;
::

::gathalast
Cattārānuttarānevaṃ, kusalānekavīsati.
::

::hangnum
29\.
::

::gatha1
Kusalākusalāpagatena satā,
::

::gatha2
Kusale kusalena ca yaṃ kusalaṃ;
::

::gatha3
Catubhūmigataṃ muninā vasinā,
::

::gathalast
Lapitaṃ lapitaṃ sakalampi mayā.
::

**Akusalaṃ** pana bhūmito ekavidhaṃ kāmāvacarameva, niyatāniyatavatthuvasena ca ekahetukaduhetukavasena ca paṭisandhijanakājanakavasena ca duvidhaṃ, tīhi vedanāhi yogato ca lobhamūlaṃ dosamūlaṃ mohamūlanti mūlato ca tividhaṃ hoti. Tattha **lobhamūlaṃ** pana somanassupekkhādiṭṭhippayogabhedato aṭṭhavidhaṃ hoti. Seyyathidaṃ – somanassasahagataṃ diṭṭhigatasampayuttaṃ asaṅkhārikamekaṃ, sasaṅkhārikamekaṃ, somanassasahagataṃ diṭṭhigatavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ diṭṭhigatasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ diṭṭhigatavippayuttaṃ asaṅkhārikamekaṃ, sasaṅkhārikamekanti.

Yadā {pb:M:0.0008} hi ‘‘natthi kāmesu ādīnavo’’tiādinā nayena micchādiṭṭhiṃ purakkhatvā kevalaṃ haṭṭhatuṭṭho kāme vā paribhuñjati, diṭṭhamaṅgalādīni vā sārato pacceti sabhāvatikkheneva anussāhitena cittena, tadāssa paṭhamaṃ akusalacittaṃ uppajjati. Yadā pana mandena samussāhitena, tadā dutiyaṃ. Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ dhammaṃ vā paribhuñjati, parasampattiṃ vā abhijjhāyati, parassa bhaṇḍaṃ vā harati sabhāvatikkheneva anussāhitena cittena, tadā tatiyaṃ. Yadā mandena samussāhitena, tadā catutthaṃ uppajjati. Yadā pana kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi vikappesu somanassarahitā honti, tadā sesāni cattāri upekkhāsahagatāni uppajjantīti. Evaṃ somanassupekkhādiṭṭhippayogabhedato aṭṭhavidhaṃ lobhamūlaṃ veditabbaṃ.

**Dosamūlaṃ** pana ekantasavatthukato ekavidhaṃ, asaṅkhārasasaṅkhārabhedato duvidhaṃ domanassasahagataṃ paṭighasampayuttaṃ asaṅkhāraṃ, sasaṅkhāranti. Assa pana pāṇātipātādīsu tikkhamandappavattikāle uppatti veditabbā.

**Mohamūlampi** {pb:P:0.0007}{pb:V:0.0008} vicikicchuddhaccayogato duvidhaṃ hoti upekkhāsahagataṃ vicikicchāsampayuttaṃ, upekkhāsahagataṃ uddhaccasampayuttanti. Tassa asanniṭṭhānavikkhepakālesu pavatti veditabbāti.

Evaṃ tāva dvādasavidhaṃ akusalacittaṃ veditabbaṃ, sabbaṃ panetaṃ yathānurūpaṃ apāyesu upapattiyā, sugatiyampi dukkhavisesassa abhinipphādakaṃ hoti.

::hangnum
30\.
::

::gatha1
Lobhamūlavasenaṭṭha, dosamūlavasā duve;
::

::gathalast
Mohamūlavasena dve, evaṃ dvādasadhā siyuṃ.
::

::hangnum
31\.
::

::gatha1
Pāpāpāpesvapāpena{pb:M:0.0009}, yaṃ vuttaṃ pāpamānasaṃ;
::

::gathalast
Pāpāpāpappahīnena, taṃ mayā samudāhaṭaṃ.
::

Itaraṃ pana abyākatamavipākārahato ekavidhaṃ hoti, jātibhedato duvidhaṃ vipākacittaṃ kiriyacittanti. Tattha **vipākacittaṃ** bhūmibhedato catubbidhaṃ kāmāvacaraṃ rūpāvacaraṃ arūpāvacaraṃ lokuttaranti. Tattha kāmāvacaraṃ duvidhaṃ kusalavipākaṃ akusalavipākanti. Kusalavipākaṃ duvidhaṃ sahetukamahetukañceti.

Tattha **sahetukavipākacittaṃ** sakakusalaṃ viya somanassupekkhāñāṇappayogabhedato aṭṭhavidhaṃ. Seyyathidaṃ – somanassasahagataṃ ñāṇasampayuttaṃ asaṅkhāraṃ, sasaṅkhāraṃ, somanassasahagataṃ ñāṇavippayuttaṃ asaṅkhāraṃ, sasaṅkhāraṃ, upekkhāsahagataṃ ñāṇasampayuttaṃ asaṅkhāraṃ, sasaṅkhāraṃ, upekkhāsahagataṃ ñāṇavippayuttaṃ asaṅkhāraṃ, sasaṅkhāranti idaṃ aṭṭhavidhaṃ sahetukavipākaṃ nāma.

Yathā panassa kusalaṃ dānādivasena chasu ārammaṇesu pavattati, na idaṃ tathā. Idaṃ hi paṭisandhibhavaṅgacutitadārammaṇavasena parittadhammapariyāpannesuyeva chasu ārammaṇesu pavattati. Sampayuttadhammānañca visese asatipi ādāsatalādīsu mukhanimittaṃ viya nirussāhaṃ vipākaṃ, mukhaṃ viya saussāhaṃ kusalanti veditabbaṃ. Imesaṃ pana vipaccanaṭṭhānaṃ veditabbaṃ. Imāni hi paṭisandhibhavaṅgacutitadārammaṇāni hutvā vipaccanti.

::hangnum
32\.
::

::gatha1
Kāmāvacaradevānaṃ{pb:V:0.0009}, manussānaṃ ime pana;
::

::gathalast
Duhetukatihetūnaṃ, bhavanti paṭisandhiyo.
::

::hangnum
33\.
::

::gatha1
Tato pavattiyaṃ hutvā, bhavaṅgaṃ yāvatāyukaṃ;
::

::gathalast
Balavārammaṇe hutvā, tadārammaṇameva ca.
::

::hangnum
34\.
::

::gatha1
Tato {pb:P:0.0008}{pb:M:0.0010} maraṇakālasmiṃ, cuti hutvā pavattare;
::

::gathalast
Evaṃ catūsu ṭhānesu, vipaccantīti niddise.
::

::hangnum
35\.
::

::gatha1
Sabhūmikusaleheva, mahāpākā samā vinā;
::

::gathalast
Kammadvārañca kammañca, puññānaṃ kriyavatthukaṃ.
::

::hangnum
36\.
::

::gatha1
Aviññattijanattā hi, avipākasabhāvato;
::

::gathalast
Appavattanato ceva, pākā puññehi no samā.
::

::hangnum
37\.
::

::gatha1
Parittārammaṇattā hi, tesamekantato pana;
::

::gathalast
Karuṇāmuditā tesu, na jāyanti kadācipi.
::

::hangnum
38\.
::

::gatha1
Tathā viratiyo tisso, na panetesu jāyare;
::

::gathalast
Pañca sikkhāpadā vuttā, kusalāti hi satthunā.
::

::hangnum
39\.
::

::gatha1
Tathādhipatinopettha, na santīti viniddise;
::

::gathalast
Chandādīni dhuraṃ katvā, anuppajjanato pana.
::

::hangnum
40\.
::

::gatha1
Asaṅkhārasasaṅkhāra-vidhānaṃ pana puññato;
::

::gathalast
Ñeyyaṃ paccayato ceva, vipākesu ca viññunā.
::

::hangnum
41\.
::

::gatha1
Hīnādīnaṃ vipākattā, puññānaṃ puññavādinā;
::

::gathalast
Hīnādayo bhavantīti, vipākā paridīpitā.
::

::hangnum
42\.
::

::gatha1
Idaṃ aṭṭhavidhaṃ cittaṃ, ekantena savatthukaṃ;
::

::gathalast
Jāyate kāmalokasmiṃ, na panaññattha jāyate.
::

::unindented
Evaṃ tāva sahetukavipākacittaṃ veditabbaṃ.
::

**Ahetukavipākacittaṃ** {pb:V:0.0010} pana alobhādihetuvirahitaṃ upekkhāsahagataṃ cakkhuviññāṇaṃ, upekkhāsahagataṃ sotaviññāṇaṃ, upekkhāsahagataṃ ghānaviññāṇaṃ, upekkhāsahagataṃ jivhāviññāṇaṃ, sukhasahagataṃ kāyaviññāṇaṃ, upekkhāsahagataṃ ahetukamanodhātusampaṭicchanaṃ, somanassasahagataṃ ahetukamanoviññāṇadhātusantīraṇaṃ{pb:M:0.0011}, upekkhāsahagataṃ ahetukamanoviññāṇadhātusantīraṇanti idaṃ pana aṭṭhavidhaṃ ahetukavipākacittaṃ nāma.

Idaṃ pana aṭṭhavidhaṃ niyatavatthukato ekavidhaṃ, niyatāniyatārammaṇato duvidhaṃ. Tattha viññāṇapañcakaṃ niyatārammaṇaṃ, sesattayaṃ aniyatārammaṇaṃ. Sukhasomanassupekkhāvedanāyogato tividhaṃ. Tattha sukhasahagataṃ kāyaviññāṇaṃ, dviṭṭhānikaṃ santīraṇaṃ somanassupekkhāyuttaṃ, sesamupekkhāyuttanti.

Diṭṭhārammaṇasutārammaṇamutārammaṇadiṭṭhasutamutārammaṇadiṭṭha-sutamutaviññātārammaṇavasena pañcavidhaṃ. Tattha diṭṭhārammaṇaṃ cakkhuviññāṇaṃ, sutārammaṇaṃ {pb:P:0.0009} sotaviññāṇaṃ, mutārammaṇaṃ ghānajivhākāyaviññāṇattayaṃ, diṭṭhasutamutārammaṇaṃ manodhātusampaṭicchanaṃ, diṭṭhasutamutaviññātārammaṇaṃ sesamanoviññāṇadhātudvayanti.

Vatthuto chabbidhaṃ. Kathaṃ? Cakkhuviññāṇassa cakkhumeva vatthu, tathā sotaghānajivhākāyaviññāṇānaṃ sotaghānajivhākāyavatthu, avasesattayassa hadayavatthumevāti.

Ārammaṇato sattavidhaṃ hoti. Kathaṃ? Rūpārammaṇameva cakkhuviññāṇaṃ, tathā saddagandharasaphoṭṭhabbārammaṇāni paṭipāṭiyā sotaghānajivhākāyaviññāṇāni, rūpādipañcārammaṇā manodhātu, sesamanoviññāṇadhātudvayaṃ chaḷārammaṇanti.

Taṃ sabbaṃ pana ahetukavipākacittaṃ kiccato aṭṭhavidhaṃ hoti. Kathaṃ? Dassanakiccaṃ cakkhuviññāṇaṃ, savanaghāyanasāyanaphusanasampaṭicchanasantīraṇatadārammaṇakiccāni avasesāni.

Tattha {pb:M:0.0012} cakkhuto pavattaṃ viññāṇaṃ, cakkhumhi sannissitaṃ viññāṇanti vā cakkhuviññāṇaṃ, tathā sotaviññāṇādīni. Tattha cakkhusannissitarūpavijānanalakkhaṇaṃ cakkhuviññāṇaṃ{pb:V:0.0011}, rūpamattārammaṇarasaṃ, rūpābhimukhabhāvapaccupaṭṭhānaṃ, rūpārammaṇāya kiriyāmanodhātuyā apagamapadaṭṭhānaṃ. Tathā sotaghānajivhākāyaviññāṇāni sotādisannissitasaddādivijānanalakkhaṇāni, saddādimattārammaṇarasāni, saddādīsu abhimukhabhāvapaccupaṭṭhānāni, saddādiārammaṇānaṃ kiriyāmanodhātūnaṃ apagamapadaṭṭhānāni. Manodhātusampaṭicchanaṃ pana cakkhuviññāṇādīnaṃ anantarā rūpādivijānanalakkhaṇaṃ, rūpādisampaṭicchanarasaṃ, tathābhāvapaccupaṭṭhānaṃ, cakkhuviññāṇādīnaṃ apagamapadaṭṭhānaṃ.

Sesā pana dve ahetukamanoviññāṇadhātuyo chaḷārammaṇavijānanalakkhaṇā, santīraṇādirasā, tathābhāvapaccupaṭṭhānā, hadayavatthupadaṭṭhānāti veditabbā. Tattha paṭhamā ekantamiṭṭhārammaṇe pavattisabbhāvato somanassayuttāva hutvā pañcadvāre santīraṇakiccaṃ sādhayamānā pañcasu dvāresu ṭhatvā vipaccati, chasu pana dvāresu balavārammaṇe tadārammaṇaṃ hutvā vipaccati. Dutiyā {pb:P:0.0010} pana iṭṭhamajjhattārammaṇe pavattisabbhāvato upekkhāsahagatā hutvā santīraṇatadārammaṇapaṭisandhibhavaṅgacutivasena pavattanato pañcasu ṭhānesu vipaccati. Kathaṃ? Manussaloke tāva jaccandhajaccabadhirajaccajaḷajaccummattakapaṇḍakaubhatobyañjananapuṃsakādīnaṃ paṭisandhiggahaṇakāle paṭisandhi hutvā vipaccati. Paṭisandhiyā vītivattāya pavattiyaṃ yāvatāyukaṃ bhavaṅgaṃ hutvā vipaccati. Iṭṭhamajjhatte pañcārammaṇavīthiyā santīraṇaṃ hutvā, balavārammaṇe chadvāre tadārammaṇaṃ hutvā, maraṇakāle cuti hutvāti imesu pana pañcasu ṭhānesu vipaccatīti. Evaṃ tāva ahetukavipākacittāni veditabbāni.

::hangnum
43\.
::

::gatha1
Kāmāvacarapuññassa{pb:M:0.0013}, vipākā honti soḷasa;
::

::gathalast
Taṃ tihetukapuññassa, vasena paridīpaye.
::

Idāni **rūpāvacaravipākacittāni** vuccanti. Tāni niyatavatthukato ekavidhāni, jhānaṅgayogabhedato pañcavidhāni. Kathaṃ? Vitakkavicārapītisukhacittekaggatāsampayuttaṃ paṭhamaṃ, vicārapītisukhacittekaggatāsampayuttaṃ dutiyaṃ, pītisukhacittekaggatāsampayuttaṃ tatiyaṃ, sukhacittekaggatāsampayuttaṃ catutthaṃ, upekkhācittekaggatāsampayuttaṃ pañcamanti imāni pañcapi rūpāvacaravipākacittāni upapattiyaṃ paṭisandhibhavaṅgacutivasena pavattanti.

Idāni {pb:V:0.0012} **arūpāvacaravipākacittāni** vuccanti. Tāni sakakusalāni viya ārammaṇabhedato catubbidhāni honti. Kathaṃ? Ākāsānañcāyatanasaññāsahagataṃ, viññāṇañcāyatanasaññāsahagataṃ, ākiñcaññāyatanasaññāsahagataṃ, nevasaññānāsaññāyatanasaññāsahagatanti imāni cattāri arūpāvacaravipākacittāni.

::hangnum
44\.
::

::gatha1
Kusalānugataṃ katvā, bhājitaṃ kiṃ mahaggataṃ;
::

::gathalast
Kāmāvacarapuññaṃva, nāsamānaphalaṃ yato.
::

::hangnum
45\.
::

::gatha1
Attano kusaleheva, samānaṃ sabbathā idaṃ;
::

::gathalast
Gajādīnaṃ yathā chāyā, gajādisadisā tathā.
::

::hangnum
46\.
::

::gatha1
Kāmāvacarapuññaṃva, nāparāpariyavedanaṃ;
::

::gathalast
Jhānā aparihīnassa, sattassa bhavagāmino.
::

::hangnum
47\.
::

::gatha1
Kusalānantaraṃyeva{pb:P:0.0011}, phalaṃ uppajjatīti ca;
::

::gathalast
Ñāpanatthaṃ panetassa, kusalānugataṃ kataṃ.
::

::hangnum
48\.
::

::gatha1
Paṭippadākkamo ceva, hīnādīnañca bhedato;
::

::gathalast
Jhānāgamanato cettha, veditabbo vibhāvinā.
::

::hangnum
49\.
::

::gatha1
Abhāvodhipatīnañca{pb:M:0.0014}, ayameva visesako;
::

::gathalast
Sesaṃ sabbaṃ ca sesena, kusalena samaṃ mataṃ. –
::

::unindented
Evaṃ rūpāvacarārūpāvacaravipākā veditabbā.
::

Idāni **lokuttaravipākacittāni** honti. Tāni catumaggayuttacittaphalattā catubbidhāni honti. Kathaṃ? Sotāpattimaggaphalacittaṃ, sakadāgāmimaggaphalacittaṃ, anāgāmimaggaphalacittaṃ, arahattamaggaphalacittanti. Evaṃ panettha ekekaṃ jhānaṅgayogabhedato pañcavidhaṃ, puna maggavīthiphalasamāpattivasena pavattito duvidhaṃ. Evaṃ lokuttarakusalavipākacittāni veditabbāni.

::hangnum
50\.
::

::gatha1
Suññataṃ {pb:V:0.0013} animittanti, tathāpaṇihitantipi;
::

::gathalast
Etāni tīṇi nāmāni, maggassānantare phale.
::

::hangnum
51\.
::

::gatha1
Labbhanti parabhāgasmiṃ, vaḷañjanaphalesu na;
::

::gathalast
Vipassanāvaseneva, tāni nāmāni labbhare.
::

::hangnum
52\.
::

::gatha1
Honti sādhipatīneva, lokuttaraphalāni tu;
::

::gathalast
Vipākedhipatī natthi, ṭhapetvā tu anāsave.
::

::hangnum
53\.
::

::gatha1
Attano maggabhāvena, maggo ‘‘maggo’’ti vuccati;
::

::gathalast
Phalaṃ maggamupādāya, maggo nāmāti vuccati. –
::

::unindented
Evaṃ lokuttaravipākā veditabbā.
::

Idāni **sattākusalavipākāni** vuccanti. Akusalavipākaṃ upekkhāsahagataṃ cakkhuviññāṇaṃ, upekkhāsahagataṃ sotaviññāṇaṃ, upekkhāsahagataṃ ghānaviññāṇaṃ, upekkhāsahagataṃ jivhāviññāṇaṃ, dukkhasahagataṃ kāyaviññāṇaṃ, upekkhāsahagataṃ ahetukamanodhātusampaṭicchanaṃ, upekkhāsahagataṃ ahetukamanoviññāṇadhātusantīraṇanti imāni satta akusalavipākacittāni.

Ettha {pb:M:0.0015} pana upekkhāsahagatāhetukamanoviññāṇadhātu ekādasavidhenāpi akusalacittena kamme āyūhite kammakammanimittagatinimittesu aññataraṃ ārammaṇaṃ katvā catūsu apāyesu paṭisandhi hutvā vipaccati, paṭisandhiyā vītivattāya {pb:P:0.0012} dutiyacittavāraṃ tato paṭṭhāya yāvatāyukaṃ bhavaṅgaṃ hutvā, aniṭṭhamajjhattārammaṇāya pañcaviññāṇavīthiyā santīraṇaṃ hutvā, balavārammaṇe chasu dvāresu tadārammaṇaṃ hutvā, maraṇakāle cuti hutvā vipaccati. Evaṃ pañcasu ṭhānesu vipaccati. Kevalaṃ hi tāni kusalavipākāhetukacittāni kusalakammapaccayāni, imāni akusalakammapaccayāni. Ayamimesaṃ, tesañca viseso.

::hangnum
54\.
::

::gatha1
Aniṭṭhāniṭṭhamajjhattagocare vattare ime;
::

::gathalast
Sukhādittayayuttā te, dukkhupekkhāyutā ime.
::

Evaṃ {pb:V:0.0014} kāmāvacarakusalavipākasahetukamaṭṭhavidhaṃ, ahetukamaṭṭhavidhaṃ, jhānaṅgayogabhedato rūpāvacaravipākaṃ pañcavidhaṃ, ārammaṇabhedato arūpāvacaravipākaṃ catubbidhaṃ, maggasampayuttacittaphalabhedato lokuttaravipākaṃ catubbidhaṃ, cakkhuviññāṇādibhedato akusalavipākaṃ sattavidhanti chattiṃsavidhaṃ vipākacittaṃ veditabbaṃ.

::hangnum
55\.
::

::gatha1
Evaṃ chattiṃsadhā pākaṃ, pākasāsanapūjito;
::

::gathalast
Savipākāvipākesu, kusalo sugatobravi.
::

**Kiriyābyākatacittaṃ** pana avipākato ekavidhaṃ, parittamahaggatato duvidhaṃ, kāmāvacararūpāvacaraarūpāvacarabhūmibhedato tividhaṃ. Tattha kāmāvacaraṃ duvidhaṃ sahetukamahetukanti. Tattha **sahetukaṃ** ekavidhaṃ arahato eva uppajjanato. Somanassupekkhāñāṇappayogabhedato kāmāvacarakusalaṃ viya aṭṭhavidhaṃ hoti. Seyyathidaṃ – somanassasahagataṃ ñāṇasampayuttaṃ asaṅkhārikaṃ, sasaṅkhārikaṃ, somanassasahagataṃ {pb:M:0.0016} ñāṇavippayuttaṃ asaṅkhārikaṃ, sasaṅkhārikaṃ, upekkhāsahagataṃ ñāṇasampayuttaṃ asaṅkhārikaṃ, sasaṅkhārikaṃ, upekkhāsahagataṃ ñāṇavippayuttaṃ asaṅkhārikaṃ, sasaṅkhārikanti imāni aṭṭha sahetukakiriyacittāni. Etāni pana yathānurūpaṃ dānādivasena khīṇāsavānaṃyeva pavattanti. Evaṃ sahetukakiriyacittāni veditabbāni.

**Ahetukakiriyacittaṃ** pana tividhaṃ kiriyāhetukamanodhātuupekkhāsahagatāvajjanacittaṃ, kiriyāhetukamanoviññāṇadhātusomanassasahagataṃ hasituppādacittaṃ, kiriyāhetukamanoviññāṇadhātuupekkhāsahagataṃ voṭṭhabbanacittanti{pb:P:0.0013}.

Tattha kiriyāhetukamanodhātu upekkhāsahagatā hadayavatthuṃ nissāya cakkhudvāre iṭṭhaiṭṭhamajjhattaaniṭṭhaaniṭṭhamajjhattesu rūpārammaṇesu yena kenaci pasāde ghaṭṭite taṃ taṃ ārammaṇaṃ gahetvā āvajjanavasena cakkhuviññāṇassa purecārī hutvā bhavaṅgaṃ āvaṭṭayamānā uppajjati. Sotadvārādīsupi eseva nayo. Itarā pana dve ahetukamanoviññāṇadhātuyo sādhāraṇāsādhāraṇāti duvidhā honti. Tattha **asādhāraṇā** pana kiriyāhetukamanoviññāṇadhātu somanassasahagatā khīṇāsavasseva chasu dvāresu chasu anuḷāresu ārammaṇesu hasituppādakiccā niyatavatthukā uppajjati. **Sādhāraṇā** pana ahetukamanoviññāṇadhātu upekkhāsahagatā chaḷārammaṇavijānanalakkhaṇā{pb:V:0.0015}, tathābhāvapaccupaṭṭhānā, sā tīsu bhavesu sabbesaṃ sacittakasattānaṃ sādhāraṇā, na kassaci pana sacittakassa na uppajjati nāma. Uppajjamānā panāyaṃ pañcadvāramanodvāresu voṭṭhabbanāvajjanakiccā uppajjati. Cha asādhāraṇañāṇānipi etāya gahitārammaṇameva gaṇhanti. Sabbārammaṇagahaṇasamatthatāya {pb:M:0.0017} sabbaññutaññāṇagatikāti veditabbā. Imāni tīṇi ahetukakiriyacittāni.

Idha ṭhatvā hasanacittāni pariggaṇhitabbāni. Terasa hasanacittāni. Kusalato catūhi somanassasahagatehi, akusalato catūhīti imehi aṭṭhahi cittehi puthujjanā hasanti, sekhā pana kusalato catūhi, akusalato dvīhi diṭṭhigatavippayuttasomanassasahagatehīti chahi hasanti, khīṇāsavā kiriyato pañcahi somanassasahagatehi hasantīti.

::hangnum
56\.
::

::gatha1
Somanassayutānaṭṭha, kusalākusalāni ca;
::

::gathalast
Kriyato pana pañcevaṃ, hāsacittāni terasa.
::

::hangnum
57\.
::

::gatha1
Puthujjanā hasantettha, cittehi pana aṭṭhahi;
::

::gathalast
Chahi sekhā asekhā ca, hasanti pana pañcahi.
::

Idāni **rūpāvacarakiriyacittāni** honti. Vitakkavicārapītisukhacittekaggatāsampayuttaṃ paṭhamaṃ, vicārapītisukhacittekaggatāsampayuttaṃ dutiyaṃ, pītisukhacittekaggatāsampayuttaṃ tatiyaṃ, sukhacittekaggatāsampayuttaṃ catutthaṃ, upekkhācittekaggatāsampayuttaṃ pañcamanti imāni pañca rūpāvacarakiriyacittāni.

Idāni {pb:P:0.0014} **arūpāvacarakiriyacittāni** vuccanti. Ākāsānañcāyatanasaññāsahagataṃ, viññāṇañcāyatanasaññāsahagataṃ, ākiñcaññāyatanasaññāsahagataṃ, nevasaññānāsaññāyatanasaññāsahagatanti imāni cattāri arūpāvacarakiriyacittāni. Imāni pana rūpārūpakiriyacittāni sakasakabhūmikusalasadisāni. Kevalaṃ panetāni kiriyacittāni khīṇāsavānaṃyeva uppajjanti, kusalāni pana sekhaputhujjanānaṃ. Imāni ca khīṇāsavānaṃ bhāvanākāravasappavattāni, tāni pana sekhaputhujjanānaṃ bhāvanāpuññavasappavattānīti ayameva imesaṃ, tesañca viseso.

::hangnum
58\.
::

::gatha1
Yā {pb:M:0.0018}{pb:V:0.0016} puthujjanakālasmiṃ, abhinibbattitā pana;
::

::gathalast
Rūpārūpasamāpatti, sā khīṇāsavabhikkhuno.
::

::hangnum
59\.
::

::gatha1
Yāva khīṇāsavo bhikkhu, na samāpajjateva naṃ;
::

::gathalast
Tāva tā kusalā eva, samāpannā sace kriyā.
::

Evaṃ somanassādibhedato kāmāvacarasahetukakiriyacittamaṭṭhavidhaṃ, manodhātumanoviññāṇadhātudvayabhedato ahetukaṃ tividhaṃ, jhānaṅgayogabhedato rūpāvacaraṃ pañcavidhaṃ, ārammaṇabhedato arūpāvacaraṃ catubbidhaṃ, evaṃ bhūmivasena vīsatividhaṃ kiriyacittaṃ veditabbanti.

::hangnum
60\.
::

::gatha1
Ekādasavidhaṃ kāme, rūpe pañca arūpisu;
::

::gathalast
Cattārīti ca sabbāni, kriyācittāni vīsati.
::

::hangnum
61\.
::

::gatha1
Lokuttarakriyacittaṃ, pana kasmā na vijjati;
::

::gathalast
Ekacittakkhaṇattā hi, maggassāti na vijjati.
::

::hangnum
62\.
::

::gatha1
Kriyākriyāpattivibhāgadesako,
::

::gatha2
Kriyākriyaṃ cittamavoca yaṃ jino;
::

::gatha3
Hitāhitānaṃ sakriyākriyārato,
::

::gathalast
Kriyākriyaṃ tantu mayā samīritaṃ.
::

Ettāvatā ekavīsatividhaṃ kusalaṃ, dvādasavidhaṃ akusalaṃ chattiṃsavidhaṃ vipākaṃ, vīsatividhaṃ kiriyacittanti ādimhi nikkhittaṃ cittaṃ ekūnanavutippabhedena vidhinā pakāsitaṃ hotīti.

::hangnum
63\.
::

::gatha1
Ekavīsati {pb:P:0.0015} puññāni, dvādasākusalāni ca;
::

::gathalast
Chattiṃseva vipākāni, kriyacittāni vīsati.
::

::hangnum
64\.
::

::gatha1
Ekūnanavuti sabbe, cittuppādā mahesinā;
::

::gathalast
Aṭṭha lokuttare katvā, niddiṭṭhā hi samāsato.
::

::hangnum
65\.
::

::gatha1
Piṭake {pb:M:0.0019}{pb:V:0.0017} abhidhammasmiṃ, ye bhikkhū pāṭavatthino;
::

::gathalast
Tehāyaṃ uggahetabbo, cintetabbo punappunaṃ.
::

::hangnum
66\.
::

::gatha1
Abhidhammāvatārena, abhidhammamahodadhiṃ;
::

::gathalast
Ye taranti imaṃ lokaṃ, parañceva taranti teti.
::

::centre
Iti abhidhammāvatāre cittaniddeso nāma
::

::centre
Paṭhamo paricchedo.
::

### 2. Dutiyo paricchedo

#### Cetasikaniddeso

::hangnum
67\.
::

::gatha1
Cittānantaramuddiṭṭhā{pb:P:0.0016}, ye ca cetasikā mayā;
::

::gathalast
Tesaṃ dāni karissāmi, vibhājanamito paraṃ.
::

Tattha cittasampayuttā, citte bhavā vā cetasikā. Tepi cittaṃ viya sārammaṇato ekavidhā, savipākāvipākato duvidhā, kusalākusalābyākatabhedato tividhā, kāmāvacarādibhedato catubbidhā.

Tattha kāmāvacaracittasampayuttā **kāmāvacarā**. Tesu kāmāvacarapaṭhamamahākusalacittasampayuttā tāva niyatā sarūpena āgatā ekūnatiṃsa dhammā honti. Seyyathidaṃ – phasso vedanā saññā cetanā vitakko vicāro pīti cittekaggatā saddhā sati vīriyaṃ paññā jīvitindriyaṃ alobho adoso hirī ottappaṃ kāyappassaddhi cittappassaddhi kāyalahutā cittalahutā kāyamudutā cittamudutā kāyakammaññatā cittakammaññatā kāyapāguññatā cittapāguññatā kāyujukatā cittujukatāti. Puna chando, adhimokkho, tatramajjhattatā, manasikāro cāti cattāro niyatayevāpanakā honti. Imehi catūhi tettiṃsa honti{pb:M:0.0020}. Puna karuṇā muditā kāyaduccaritavirati {pb:V:0.0018} vacīduccaritavirati micchājīvavirati ceti ime pañca aniyatā. Ime pana kadāci uppajjanti.

Imesu pana karuṇāmuditāvasena bhāvanākāle karuṇāpubbabhāgo vā muditāpubbabhāgo vā etā uppajjanti, na panekato uppajjanti. Yadā pana iminā cittena micchākammantādīhi viramati, tadā sammākammantādīni paripūrenti, ekā virati uppajjati, karuṇāmuditāhi saha, aññamaññena ca na uppajjanti. Tasmā etesu ekena saha catuttiṃseva dhammā honti.

::hangnum
68\.
::

::gatha1
Ādinā {pb:P:0.0017} puññacittena, tettiṃsa niyatā matā;
::

::gathalast
Karuṇāmuditekena, catuttiṃsa bhavanti te.
::

::hangnum
69\.
::

::gatha1
Kasmā panettha mettā ca, upekkhā ca na uddhaṭā;
::

::gathalast
Yevāpanakadhammesu, dhammarājena satthunā.
::

::hangnum
70\.
::

::gatha1
Abyāpādena mettāpi, tatramajjhattatāya ca;
::

::gathalast
Upekkhā gahitā yasmā, tasmā na gahitā ubho.
::

::hangnum
71\.
::

::gatha1
Kasmā yevāpanā dhammā, buddhenādiccabandhunā;
::

::gathalast
Sarūpeneva sabbete, pāḷiyaṃ na ca uddhaṭā.
::

::hangnum
72\.
::

::gatha1
Yasmā aniyatā keci, yasmā rāsiṃ bhajanti na;
::

::gathalast
Yasmā ca dubbalā keci, tasmā vuttā na pāḷiyaṃ.
::

::hangnum
73\.
::

::gatha1
Chandādhimokkhamuditā manasi ca kāro,
::

::gatha2
Majjhattatā ca karuṇā viratittayaṃ ca;
::

::gatha3
Puññesu tena niyatāniyatā ca sabbe,
::

::gathalast
Yevāpanā munivarena na ceva vuttā.
::

::hangnum
74\.
::

::gatha1
Kasmā panettha phassova, paṭhamaṃ samudīrito;
::

::gathalast
Paṭhamābhinipātattā, cittassārammaṇe kira.
::

::hangnum
75\.
::

::gatha1
Phusitvā {pb:M:0.0021}{pb:V:0.0019} pana phassena, vedanāya ca vedaye;
::

::gathalast
Sañjānāti ca saññāya, cetanāya ca cetaye.
::

::hangnum
76\.
::

::gatha1
Balavapaccayattā ca, sahajātānameva hi;
::

::gathalast
Phassova paṭhamaṃ vutto, tasmā idha mahesinā.
::

::hangnum
77\.
::

::gatha1
Akāraṇamidaṃ sabbaṃ, cittānaṃ tu saheva ca;
::

::gathalast
Ekuppādādibhāvena, cittajānaṃ pavattito.
::

::hangnum
78\.
::

::gatha1
Ayaṃ tu paṭhamuppanno, ayaṃ pacchāti natthidaṃ;
::

::gathalast
Balavapaccayattepi, kāraṇañca na dissati.
::

::hangnum
79\.
::

::gatha1
Desanākkamato ceva, paṭhamaṃ samudīrito;
::

::gathalast
Iccevaṃ pana viññeyyaṃ, viññunā na visesato.
::

::hangnum
80\.
::

::gatha1
Na ca pariyesitabboyaṃ, tasmā pubbāparakkamo;
::

::gathalast
Vacanatthalakkhaṇādīhi, dhammā eva vijānatā.
::

Yasmā pana ime dhammā vacanatthalakkhaṇādīhi vuccamānā pākaṭā honti suviññeyyāva, tasmā tesaṃ vacanatthalakkhaṇādīni pavakkhāmi. Seyyathidaṃ – phusatīti **phasso**. Svāyaṃ phusanalakkhaṇo, saṅghaṭṭanaraso, sannipātapaccupaṭṭhāno, phalaṭṭhena vedanāpaccupaṭṭhāno vā, āpāthagatavisayapadaṭṭhāno. Ayaṃ hi arūpadhammopi samāno ārammaṇesu phusanākāreneva {pb:P:0.0018} pavattati, so dvinnaṃ meṇḍānaṃ sannipāto viya daṭṭhabbo.

Sundaraṃ manoti sumano, sumanassa bhāvo somanassaṃ, somanassameva vedanā **somanassavedanā**. Sā vedayitalakkhaṇā, iṭṭhākārānubhavanarasā rājā viya subhojanarasaṃ, cetasikaassādapaccupaṭṭhānā, passaddhipadaṭṭhānā.

Nīlādibhedaṃ {pb:M:0.0022} ārammaṇaṃ sañjānātīti **saññā**. Sā sañjānanalakkhaṇā, paccābhiññāṇakaraṇarasā vaḍḍhakissa abhiññāṇakaraṇamiva, yathāgahitanimittavasena abhinivesakaraṇapaccupaṭṭhānā, yathopaṭṭhitavisayapadaṭṭhānā.

Cetayatīti {pb:V:0.0020} **cetanā**. Saddhiṃ attanā sampayuttadhamme ārammaṇe abhisandahatīti attho. Sā cetayitalakkhaṇā, āyūhanarasā, saṃvidahanapaccupaṭṭhānā sakakiccaparakiccasādhakā jeṭṭhasissamahāvaḍḍhakiādayo viya.

Vitakketīti **vitakko**. Vitakkanaṃ vā **vitakko**. Svāyaṃ ārammaṇe cittassa abhiniropanalakkhaṇo, āhananapariyāhananaraso, ārammaṇe cittassa ānayanapaccupaṭṭhāno.

Ārammaṇe tena cittaṃ vicaratīti **vicāro**. Vicaraṇaṃ vā **vicāro**. Anusañcaraṇanti vuttaṃ hoti. Svāyaṃ ārammaṇānumajjanalakkhaṇo, tattha sahajātānuyojanaraso, cittassa anupabandhapaccupaṭṭhāno.

Pinayatīti **pīti**. Sā sampiyāyanalakkhaṇā, kāyacittapīṇanarasā, pharaṇarasā vā, odagyapaccupaṭṭhānā.

Cittassa ekaggabhāvo **cittekaggatā**. Samādhissetaṃ nāmaṃ. So avisāralakkhaṇo, avikkhepalakkhaṇo vā, sahajātānaṃ sampiṇḍanaraso nhāniyacuṇṇānaṃ udakaṃ viya, upasamapaccupaṭṭhāno, visesato sukhapadaṭṭhāno.

Saddahanti etāya, sayaṃ vā saddahati, saddahanamattameva vā esāti **saddhā**. Sā panesā saddahanalakkhaṇā, pasādanarasā udakappasādakamaṇi viya, akālusiyapaccupaṭṭhānā, saddheyyavatthupadaṭṭhānā.

Saranti {pb:M:0.0023} etāya, sayaṃ vā sarati, saraṇamattameva vā esāti **sati**. Sā apilāpanalakkhaṇā, asammosarasā, ārakkhapaccupaṭṭhānā, thirasaññāpadaṭṭhānā.

Vīrabhāvo {pb:P:0.0019} **vīriyaṃ**. Vīrānaṃ vā kammaṃ **vīriyaṃ**. Taṃ panetaṃ ussāhanalakkhaṇaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ, saṃvegapadaṭṭhānaṃ.

Pajānātīti {pb:V:0.0021} **paññā**. Sā panesā vijānanalakkhaṇā, visayobhāsanarasā padīpo viya, asammohapaccupaṭṭhānā araññagatasudesako viya.

Jīvanti tena taṃsampayuttadhammāti **jīvitaṃ**. Taṃ pana attanā avinibbhuttānaṃ dhammānaṃ anupālanalakkhaṇaṃ, tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ. Santepi ca tesaṃ anupālanalakkhaṇādimhi vidhāne atthikkhaṇeyeva taṃ te dhamme anupāleti udakaṃ viya uppalādīni, yathāsakaṃ paccayuppannepi ca dhamme anupāleti dhāti viya kumāraṃ, sayaṃpavattitadhammasambandheneva pavattati niyāmako viya, na bhaṅgato uddhaṃ pavattayati attano ca pavattayitabbānañca abhāvā, na bhaṅgakkhaṇe ṭhapeti sayaṃ bhijjamānattā khīyamāno viya vattisnehova padīpasikhanti.

Na lubbhanti tena, sayaṃ vā na lubbhati, alubbhanamattameva vā tanti **alobho**. So ārammaṇe cittassa alaggabhāvalakkhaṇo kamaladale jalabindu viya, apariggaharaso muttabhikkhu viya, anallīnabhāvapaccupaṭṭhāno asucimhi patitapuriso viya.

Na dussanti tena, sayaṃ vā na dussati, adussanamattameva vā tanti **adoso**. So acaṇḍikkalakkhaṇo, avirodhalakkhaṇo vā anukūlamitto viya, āghātavinayanaraso, pariḷāhavinayanaraso {pb:M:0.0024} vā candanaṃ viya, sommabhāvapaccupaṭṭhāno puṇṇacando viya.

Kāyaduccaritādīhi hirīyatīti **hirī**. Lajjāyetaṃ adhivacanaṃ. Tehiyeva ottappatīti **ottappaṃ**. Pāpato ubbegassetaṃ adhivacanaṃ. Tattha pāpato jigucchanalakkhaṇā hirī, ottāsalakkhaṇaṃ ottappaṃ. Ubhopi pāpānaṃ akaraṇarasā, pāpato saṅkocanapaccupaṭṭhānā, attagāravaparagāravapadaṭṭhānā. Ime dhammā lokapālāti daṭṭhabbā.

Kāyapassambhanaṃ **kāyapassaddhi**. Cittapassambhanaṃ **cittapassaddhi. Kāyo**ti cettha vedanādayo tayo khandhā. Ubhopi panetā ekato hutvā kāyacittadarathavūpasamalakkhaṇā{pb:P:0.0020}, kāyacittadarathanimmadanarasā, kāyacittānaṃ aparipphandanasītibhāvapaccupaṭṭhānā, kāyacittapadaṭṭhānā, kāyacittānaṃ avūpasamatāuddhaccādikilesappaṭipakkhabhūtāti veditabbā.

Kāyalahubhāvo {pb:V:0.0022} **kāyalahutā**. Cittalahubhāvo **cittalahutā**. Kāyacittānaṃ garubhāvavūpasamalakkhaṇā, kāyacittagarubhāvanimmadanarasā, kāyacittānaṃ adandhatāpaccupaṭṭhānā, kāyacittapadaṭṭhānā, kāyacittānaṃ garubhāvakarathinamiddhādikilesappaṭipakkhabhūtāti veditabbā.

Kāyamudubhāvo **kāyamudutā**. Cittamudubhāvo **cittamudutā**. Kāyacittānaṃ thaddhabhāvavūpasamalakkhaṇā, kāyacittānaṃ thaddhabhāvanimmadanarasā, appaṭighātapaccupaṭṭhānā, kāyacittapadaṭṭhānā, kāyacittānaṃ thaddhabhāvakaradiṭṭhimānādikilesappaṭipakkhabhūtāti veditabbā.

Kāyakammaññabhāvo **kāyakammaññatā**. Cittakammaññabhāvo **cittakammaññatā**. Kāyacittānaṃ akammaññabhāvavūpasamalakkhaṇā, kāyacittānaṃ akammaññabhāvanimmadanarasā, kāyacittānaṃ ārammaṇakaraṇasampattipaccupaṭṭhānā, kāyacittapadaṭṭhānaṃ, kāyacittānaṃ {pb:M:0.0025} akammaññabhāvakaraavasesanīvaraṇādikilesappaṭipakkhabhūtāti veditabbā.

Kāyapāguññabhāvo **kāyapāguññatā**. Cittapāguññabhāvo **cittapāguññatā**. Kāyacittānaṃ agelaññabhāvalakkhaṇā, kāyacittānaṃ gelaññanimmadanarasā, nirādīnavapaccupaṭṭhānā, kāyacittapadaṭṭhānā, kāyacittānaṃ gelaññabhāvakaraassaddhādikilesappaṭipakkhabhūtāti daṭṭhabbā.

Kāyassa ujukabhāvo **kāyujukatā**. Cittassa ujukabhāvo **cittujukatā**. Kāyacittānaṃ akuṭilabhāvalakkhaṇā, kāyacittānaṃ ajjavalakkhaṇā vā, kāyacittānaṃ kuṭilabhāvanimmadanarasā, ajimhatāpaccupaṭṭhānā, kāyacittapadaṭṭhānā, kāyacittānaṃ kuṭilabhāvakaramāyāsāṭheyyādikilesappaṭipakkhabhūtāti daṭṭhabbā.

**Chando**ti kattukamyatāyetaṃ adhivacanaṃ. Tasmā so kattukamyatālakkhaṇo chando, ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhāno.

Adhimuccanaṃ {pb:P:0.0021} **adhimokkho**. So sanniṭṭhānalakkhaṇo, asaṃsappanaraso, nicchayapaccupaṭṭhāno, sanniṭṭheyyadhammapadaṭṭhāno, ārammaṇe niccalabhāvena indakhīlo viya daṭṭhabbo.

Tesu {pb:V:0.0023} tesu dhammesu majjhattabhāvo **tatramajjhattatā**. Sā cittacetasikānaṃ samavāhitalakkhaṇā, ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā.

Kiriyā kāro, manasmiṃ kāro **manasikāro**. Purimamanato visadisaṃ manaṃ karotīti ca **manasikāro**.

Svāyaṃ {pb:M:0.0026} ārammaṇapaṭipādako, vīthipaṭipādako, javanapaṭipādakoti tippakāro. Tattha **ārammaṇapaṭipādako** manasmiṃ kāro manasikāro. So sāraṇalakkhaṇo, sampayuttānaṃ ārammaṇe saṃyojanaraso, ārammaṇābhimukhabhāvapaccupaṭṭhāno, ārammaṇapadaṭṭhāno, saṅkhārakkhandhapariyāpanno ārammaṇapaṭipādakattena sampayuttānaṃ sārathī viya daṭṭhabbo. **Vīthipaṭipādako**ti pañcadvārāvajjanassetaṃ adhivacanaṃ, **javanapaṭipādako**ti manodvārāvajjanassetaṃ adhivacanaṃ, na te idha adhippetā.

**Karuṇā**ti paradukkhe sati sādhūnaṃ hadayakampanaṃ karotīti **karuṇā,** kināti vināseti vā paradukkhanti **karuṇā**. Sā paradukkhāpanayanākārappavattilakkhaṇā, paradukkhāsahanarasā, avihiṃsāpaccupaṭṭhānā, dukkhābhibhūtānaṃ anāthabhāvadassanapadaṭṭhānā.

Modanti tāya, sayaṃ vā modatīti **muditā**. Sā pamodanalakkhaṇā, anissāyanarasā, arativighātapaccupaṭṭhānā, sattānaṃ sampattidassanapadaṭṭhānā. Keci pana mettupekkhāyopi aniyate icchanti, taṃ na gahetabbaṃ. Atthato hi adoso eva mettā, tatramajjhattupekkhāyeva upekkhāti.

Kāyaduccaritato virati **kāyaduccaritavirati**. Eseva nayo sesesupi dvīsu. Lakkhaṇādito pana etā tissopi viratiyo kāyaduccaritādivatthūnaṃ avītikkamalakkhaṇā, kāyaduccaritādivatthuto saṅkocanarasā, akiriyapaccupaṭṭhānā, saddhāhiriottappaappicchatādiguṇapadaṭṭhānā. Keci pana imāsu ekekaṃ niyataṃ viratiṃ icchanti. Evaṃ kāmāvacarapaṭhamamahākusalacittena ime tettiṃsa vā catuttiṃsa vā dhammā sampayogaṃ gacchantīti veditabbā.

Yathā {pb:M:0.0027}{pb:P:0.0022}{pb:V:0.0024} ca paṭhamena, evaṃ dutiyacittenāpi. Sasaṅkhārabhāvamattameva hi ettha viseso. Puna tatiyena ñāṇavippayogato ṭhapetvā amohaṃ avasesā dvattiṃsa vā tettiṃsa vā veditabbā. Tathā catutthenāpi sasaṅkhārabhāvamattameva viseso, paṭhame vuttesu pana ṭhapetvā pītiṃ avasesā pañcamena sampayogaṃ gacchanti. Somanassaṭṭhāne cettha upekkhāvedanā paviṭṭhā. Sā pana iṭṭhāniṭṭhaviparītānubhavanalakkhaṇā, pakkhapātupacchedanarasā. Yathā ca pañcamena, evaṃ chaṭṭhenāpi. Sasaṅkhāramattameva hoti viseso. Sattamena pana ṭhapetvā paññaṃ avasesā ekatiṃsa vā dvattiṃsa vā dhammā honti, tathā aṭṭhamenāpi. Sasaṅkhāramattameva viseso. Evaṃ tāva kāmāvacarakusalacetasikā veditabbā.

::hangnum
81\.
::

::gatha1
Upekkhāyuttacittesu, na dukkhasukhapītiyo;
::

::gathalast
Jāyanteva visuṃ pañca, karuṇāmuditādayo.
::

Avasesesu pana rūpāvacaracittasampayuttā **rūpāvacarā,** tattha paṭhamacittasampayuttā tāva kāmāvacarapaṭhamacitte vuttesu ṭhapetvā viratittayaṃ avasesā veditabbā. Viratiyo pana kāmāvacarakusalalokuttaresveva uppajjanti, na aññesu. Dutiyena vitakkavajjā dvattiṃsa vā tettiṃsa vā. Tatiyena vicāravajjā ekatiṃsa vā dvattiṃsa vā. Catutthena tato pītivajjā tiṃsa vā ekatiṃsa vā. Pañcamena tato karuṇāmuditāvajjā tiṃsa honti, somanassaṭṭhāne upekkhā paviṭṭhā. Evaṃ rūpāvacarakusalacetasikā veditabbā.

Arūpāvacaracittasampayuttā **arūpāvacarā,** te pana rūpāvacarapañcame vuttanayena veditabbā. Arūpāvacarabhāvovettha viseso.

Lokuttaracittasampayuttā {pb:M:0.0028} **lokuttarā,** te pana paṭhamajjhānike maggacitte paṭhamarūpāvacaracitte vuttanayena dutiyajjhānikādibhedepi maggacitte dutiyarūpāvacaracittādīsu vuttanayeneva veditabbā. Karuṇāmuditānamabhāvo ca niyataviratibhāvo ca lokuttarabhāvo cettha viseso. Evaṃ tāva kusalacittasampayuttacetasikā veditabbā.

**Akusalā** pana **cetasikā** bhūmito ekavidhā kāmāvacarāyeva, tesu lobhamūlapaṭhamākusalacittasampayuttā {pb:V:0.0025} tāva niyatā sarūpenāgatā pannarasa, yevāpanakā niyatā cattāroti {pb:P:0.0023} ekūnavīsati honti. Aniyatā cha yevāpanakāti sabbe pañcavīsati honti. Seyyathidaṃ – phasso somanassavedanā saññā cetanā vitakko vicāro pīti cittassekaggatā vīriyaṃ jīvitaṃ ahirikaṃ anottappaṃ lobho moho micchādiṭṭhīti ime sarūpenāgatā pannarasa, chando adhimokkho uddhaccaṃ manasikāroti ime cattāro niyatayevāpanakā, ime pana paṭipāṭiyā dasasu cittesu niyatā honti, māno issā macchariyaṃ kukkuccaṃ thinamiddhanti ime chayeva aniyatayevāpanakā.

::hangnum
82\.
::

::gatha1
Evaṃ yevāpanā sabbe, niyatāniyatā dasa;
::

::gathalast
Niddiṭṭhā pāpacittesu, hatapāpena tādinā.
::

Tattha **phasso**ti akusalacittasahajāto phasso. Esa nayo sesesupi. Na hirīyatīti ahiriko, ahirikassa bhāvo **ahirikaṃ**. Kāyaduccaritādīhi ottappatīti ottappaṃ, na ottappaṃ **anottappaṃ**. Tattha kāyaduccaritādīhi ajigucchanalakkhaṇaṃ, alajjālakkhaṇaṃ vā ahirikaṃ, anottappaṃ teheva asārajjanalakkhaṇaṃ, anuttāsalakkhaṇaṃ vā.

Lubbhanti {pb:M:0.0029} tena, sayaṃ vā lubbhati, lubbhanamattameva vā tanti **lobho**. So ārammaṇagahaṇalakkhaṇo makkaṭālepo viya, abhisaṅgaraso tattakapāle pakkhittamaṃsapesi viya, apariccāgapaccupaṭṭhāno telañjanarāgo viya, saṃyojaniyesu dhammesu assādadassanapadaṭṭhāno.

Muyhanti tena, sayaṃ vā muyhati, muyhanamattameva vā tanti **moho**. So cittassa andhabhāvalakkhaṇo, aññāṇalakkhaṇo vā, asampaṭivedharaso, ārammaṇasabhāvacchādanaraso vā, andhakārapaccupaṭṭhāno, ayonisomanasikārapadaṭṭhāno.

Micchā passanti tāya, sayaṃ vā micchā passati, micchādassanamattameva vā esāti **micchādiṭṭhi**. Sā ayonisoabhinivesalakkhaṇā, parāmāsarasā, micchābhinivesapaccupaṭṭhānā, ariyānaṃ adassanakāmatādipadaṭṭhānā.

Uddhatabhāvo {pb:V:0.0026} **uddhaccaṃ**. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ vātābhighātacaladhajapaṭākā viya, bhantattapaccupaṭṭhānaṃ pāsāṇābhighātasamuddhatabhasmaṃ viya, ayonisomanasikārapadaṭṭhānaṃ.

Maññatīti {pb:P:0.0024} **māno**. So uṇṇatilakkhaṇo, sampaggahaṇaraso, ketukamyatāpaccupaṭṭhāno, diṭṭhivippayuttalobhapadaṭṭhāno.

Issatīti **issā**. Sā parasampattīnaṃ usūyanalakkhaṇā, tattheva anabhiratirasā, tato vimukhabhāvapaccupaṭṭhānā, parasampattipadaṭṭhānā.

Maccharabhāvo **macchariyaṃ**. Taṃ attano sampattīnaṃ niguhaṇalakkhaṇaṃ, tāsaṃyeva parehi sādhāraṇabhāvaakkhamanarasaṃ, saṅkocanapaccupaṭṭhānaṃ, attasampattipadaṭṭhānaṃ.

Kucchitaṃ {pb:M:0.0030} kataṃ kukataṃ, tassa bhāvo **kukkuccaṃ**. Taṃ pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ, katākatapadaṭṭhānaṃ.

Thinatā **thinaṃ**. Middhatā **middhaṃ**. Anussāhanasaṃsīdanatā, asattivighāto cāti attho. Thinañca middhañca thinamiddhaṃ. Tattha thinaṃ anussāhanalakkhaṇaṃ, vīriyavinodanarasaṃ, saṃsīdanabhāvapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnatāpaccupaṭṭhānaṃ, ubhayampi ayonisomanasikārapadaṭṭhānaṃ. Sesā kusale vuttanayena veditabbā.

Ettha pana vitakkavīriyasamādhīnaṃ micchāsaṅkappamicchāvāyāmamicchāsamādhayo visesakā. Iti ime ekūnavīsati cetasikā paṭhamākusalacittena sampayogaṃ gacchantīti veditabbā. Yathā ca paṭhamena, evaṃ dutiyenāpi. Sasaṅkhārabhāvo cettha thinamiddhassa niyatabhāvo ca viseso. Tatiyena paṭhame vuttesu ṭhapetvā diṭṭhiṃ sesā aṭṭhārasa veditabbā. Māno panettha aniyato hoti, diṭṭhiyā saha na uppajjatīti. Catutthena dutiye vuttesu ṭhapetvā diṭṭhiṃ avasesā veditabbā. Etthāpi ca māno aniyato hoti. Pañcamena paṭhame vuttesu ṭhapetvā pītiṃ avasesā sampayogaṃ gacchantīti. Somanassaṭṭhāne panettha upekkhā paviṭṭhā. Chaṭṭhenāpi pañcame vuttasadisā eva. Sasaṅkhāratā{pb:V:0.0027}, thinamiddhassa niyatabhāvo ca viseso. Sattamena pañcame vuttesu ṭhapetvā diṭṭhiṃ avasesā veditabbā. Māno panettha aniyato. Aṭṭhamena chaṭṭhe vuttesu ṭhapetvā diṭṭhiṃ avasesā veditabbā. Etthāpi māno {pb:P:0.0025} aniyato hoti. Evaṃ **lobhamūlacetasikā** veditabbā.

Domanassasahagatesu paṭighasampayuttesu dosamūlesu dvīsu paṭhamena asaṅkhārikena sampayuttā niyatā sarūpenāgatā {pb:M:0.0031} terasa. Seyyathidaṃ – phasso domanassavedanā saññā cetanā cittekaggatā vitakko vicāro vīriyaṃ jīvitaṃ ahirikaṃ anottappaṃ doso moho ceti ime terasa dhammā chandādīhi catūhi niyatayevāpanakehi sattarasa honti issāmacchariyakukkuccesu aniyatesu tīsu ekena saha aṭṭhārasa honti, etepi tayo na ekato uppajjanti.

Tattha duṭṭhu manoti dumano, dumanassa bhāvo domanassaṃ, domanassavedanāyetaṃ adhivacanaṃ. Tena sahagataṃ domanassasahagataṃ. Taṃ aniṭṭhārammaṇānubhavanalakkhaṇaṃ, aniṭṭhākārasambhogarasaṃ, cetasikābādhapaccupaṭṭhānaṃ, ekanteneva hadayavatthupadaṭṭhānaṃ.

Dussanti tena, sayaṃ vā dussati, dussanamattameva vā tanti **doso**. So caṇḍikkalakkhaṇo pahatāsīviso viya, visappanaraso visanipāto viya, attano nissayadahanaraso vā dāvaggi viya, dussanapaccupaṭṭhāno laddhokāso viya sapatto, āghātavatthupadaṭṭhāno. Avasesā heṭṭhā vuttappakārāva. Iti ime sattarasa vā aṭṭhārasa vā navamena sampayogaṃ gacchantīti veditabbā. Yathā ca navamena, evaṃ dasamenāpi. Sasaṅkhāratā, panettha thinamiddhasambhavo ca viseso.

Dvīsu pana mohamūlesu vicikicchāsampayuttena ekādasamena sampayuttā tāva phasso upekkhāvedanā saññā cetanā vitakko vicāro vīriyaṃ jīvitaṃ cittaṭṭhiti ahirikaṃ anottappaṃ moho vicikicchāti sarūpenāgatā terasa, uddhaccaṃ manasikāroti dve yevāpanakā niyatā. Tehi saddhiṃ pannarasa honti.

Tattha {pb:M:0.0032} pavattaṭṭhitimattā ekaggatā. Vigatā cikicchāti **vicikicchā**. Sabhāvaṃ vicinanto {pb:V:0.0028} etāya kicchati kilamatīti **vicikicchā**. Sā saṃsayalakkhaṇā, kampanarasā, anicchayapaccupaṭṭhānā, ayonisomanasikārapadaṭṭhānā. Sesā vuttanayā eva.

Dvādasamena uddhaccasampayuttena sampayuttā sarūpenāgatā {pb:P:0.0026} vicikicchāsahagate vuttesu vicikicchāhīnā uddhaccaṃ sarūpena āgataṃ, tasmā teraseva honti. Vicikicchāya abhāvena panettha adhimokkho uppajjati, tena saddhiṃ cuddasa honti. Adhimokkhasambhavato samādhi balavā hoti, adhimokkhamanasikārā dve yevāpanakā, tehi saha pannaraseva honti. Evaṃ tāva akusalacetasikā veditabbā.

Idāni **abyākatā** vuccanti, abyākatā pana duvidhā vipākakiriyabhedato. Tattha **vipākā** kusalā viya bhūmivasena catubbidhā kāmāvacaraṃ rūpāvacaraṃ arūpāvacaraṃ lokuttarañceti. Tattha kāmāvacaravipākā sahetukāhetukavasena duvidhā. Tattha sahetukavipākasampayuttā **sahetukā**. Te sahetukakāmāvacarakusalasampayuttasadisā. Yā pana karuṇāmuditā aniyatā, tā sattārammaṇattā vipākesu nuppajjanti. Kāmāvacaravipākānaṃ ekantaparittārammaṇattā viratiyo panettha ekantakusalattā na labbhanti. **Vibhaṅge** ‘‘pañca sikkhāpadā kusalāyevā’’ti hi vuttaṃ. Evaṃ kāmāvacarasahetukavipākacetasikā veditabbā.

::hangnum
83\.
::

::gatha1
Tettiṃsādidvaye dhammā, dvattiṃseva tato pare;
::

::gathalast
Bāttiṃsa pañcame chaṭṭhe, ekatiṃsa tato pare.
::

Ahetukacittasampayuttā {pb:M:0.0033} pana **ahetukā**. Tesu cakkhuviññāṇasampayuttā tāva phasso upekkhāvedanā saññā cetanā jīvitaṃ cittaṭṭhitīti sarūpenāgatā cha, manasikārena ca satta honti. Sotaghānajivhākāyaviññāṇasampayuttāpi satta satteva cetasikā. Tattha kāyaviññāṇasampayuttesu pana upekkhāṭhāne sukhavedanā paviṭṭhā. Sā kāyikasātalakkhaṇā, pīṇanarasā, sesā vuttanayā eva.

::hangnum
84\.
::

::gatha1
Iṭṭhārammaṇayogasmiṃ, cakkhuviññāṇakādisu;
::

::gathalast
Sati kasmā upekkhāva, vuttā catūsu satthunā.
::

::hangnum
85\.
::

::gatha1
Upādāya {pb:V:0.0029} ca rūpena, upādārūpake pana;
::

::gathalast
Saṅghaṭṭanānighaṃsassa, dubbalattāti dīpaye.
::

::hangnum
86\.
::

::gatha1
Pasādaṃ panatikkamma, kūṭaṃva picupiṇḍakaṃ;
::

::gathalast
Bhūtarūpena bhūtānaṃ, ghaṭṭanāya sukhādikaṃ.
::

Tasmā {pb:P:0.0027} kāyaviññāṇaṃ sukhādisampayuttanti veditabbaṃ. Manodhātunā sampayuttā sarūpenāgatā cakkhuviññāṇena saddhiṃ vuttā cha, vitakkavicārehi saha aṭṭha, adhimokkhamanasikārehi dvīhi yevāpanakehi dasa dhammā honti. Tathā manoviññāṇadhātuupekkhāsahagatena. Somanassasahagatena pītiadhikā vedanāparivattanañca nānattaṃ. Tasmāvettha ekādasa dhammā honti. Evaṃ ahetukāpi kāmāvacaravipākacetasikā veditabbā.

Rūpāvacaravipākacittasampayuttā pana **rūpāvacarā**. Arūpāvacaravipākacittasampayuttā **arūpāvacarā**. Te sabbepi attano attano kusalacittasampayuttacetasikehi sadisāyevāti.

Lokuttaravipākacittasampayuttā {pb:M:0.0034} **lokuttarā**. Te sabbe tesaṃyeva lokuttaravipākacittānaṃ sadisā kusalacittasampayuttehi cetasikehi sadisā. Evaṃ rūpāvacarārūpāvacaralokuttaravipākacetasikā veditabbā.

Akusalavipākacittasampayuttā pana **akusalavipākacetasikā** nāma. Te pana kusalavipākāhetukacittesu cakkhuviññāṇādīsu vuttacetasikasadisā. Ettha pana kāyaviññāṇe dukkhavedanā paviṭṭhā. Sā kāyikābādhalakkhaṇā. Sesā vuttanayāyevāti. Evaṃ chattiṃsa vipākacittasampayuttacetasikā veditabbā.

Kiriyābyākatā ca cetasikā bhūmito tividhā honti kāmāvacarā rūpāvacarā arūpāvacarāti. Tattha **kāmāvacarā** sahetukāhetukato duvidhā honti. Tesu sahetukakiriyacittasampayuttā **sahetukā,** te pana aṭṭhahi kāmāvacarakusalacittasampayuttehi samānā ṭhapetvā viratittayaṃ aniyatayevāpanakesu karuṇāmuditāyeva uppajjanti. Ahetukakiriyacittasampayuttā **ahetukā,** te kusalavipākāhetukamanodhātumanoviññāṇadhātucittasampayuttehi samānā. Manoviññāṇadhātudvaye {pb:V:0.0030} pana vīriyindriyaṃ adhikaṃ. Vīriyindriyasambhavato panettha balappatto samādhi hoti. Hasituppādacittena sampayuttā dvādasa dhammā honti pītiyā saha. Ayamettha viseso.

Rūpāvacarakiriyacittasampayuttā pana **rūpāvacarā**. Arūpāvacarakiriyacittasampayuttā **arūpāvacarā**. Te sabbepi sakasakabhūmikusalacittasampayuttehi samānāti. Evaṃ vīsati kiriyacittasampayuttā ca cetasikā veditabbā.

Ettāvatā {pb:M:0.0035}{pb:P:0.0028} kusalākusalavipākakiriyabhedabhinnena ekūnanavutiyā cittena sampayuttā cetasikā niddiṭṭhā honti.

::hangnum
87\.
::

::gatha1
Kusalākusalehi vipākakriyā-
::

::gatha2
Hadayehi yutā pana cetasikā;
::

::gatha3
Sakalāpi ca sādhu mayā kathitā,
::

::gathalast
Sugatena mahāmuninā kathitā.
::

::hangnum
88\.
::

::gatha1
Avagacchati yo imaṃ anunaṃ,
::

::gatha2
Paramaṃ tassa samantato mati;
::

::gatha3
Abhidhammanaye dūrāsade,
::

::gathalast
Atigambhīraṭhāne vijambhate.
::

::centre
Iti abhidhammāvatāre cetasikaniddeso nāma
::

::centre
Dutiyo paricchedo.
::

### 3. Tatiyo paricchedo

#### Cetasikavibhāganiddeso

::hangnum
89\.
::

::gatha1
Sabbe {pb:P:0.0029}{pb:V:0.0031} cetasikā vuttā, buddhenādiccabandhunā;
::

::gathalast
Nāmasāmaññatoyeva, dvepaññāsa bhavanti te.
::

Seyyathidaṃ – phasso vedanā saññā cetanā vitakko vicāro pīti cittekaggatā vīriyaṃ jīvitaṃ chando adhimokkho manasikāro tatramajjhattatā saddhā sati hirī ottappaṃ alobho adoso amoho kāyappassaddhiādīni cha yugāni, tisso viratiyo, karuṇā muditā lobho doso moho uddhaccaṃ māno diṭṭhi issā macchariyaṃ kukkuccaṃ thinaṃ middhaṃ vicikicchā ahirikaṃ anottappañcāti.

::hangnum
90\.
::

::gatha1
Catupaññāsadhā {pb:M:0.0036} kāme, rūpe pañcadaseritā;
::

::gathalast
Te honti dvādasārūpe, cattālīsamanāsavā.
::

::hangnum
91\.
::

::gatha1
Ekavīsasataṃ sabbe, cittuppādā samāsato;
::

::gathalast
Etesu tesamuppattiṃ, uddharitvā panekakaṃ.
::

::hangnum
92\.
::

::gatha1
Phassādīnaṃ tu dhammānaṃ, pavakkhāmi ito paraṃ;
::

::gathalast
Pāṭavatthāya bhikkhūnaṃ, cittacetasikesvahaṃ.
::

::hangnum
93\.
::

::gatha1
Ekaggatā manakkāro, jīvitaṃ phassapañcakaṃ;
::

::gathalast
Aṭṭhete avinibbhogā, ekuppādā sahakkhayā.
::

::hangnum
94\.
::

::gatha1
Phasso ca vedanā saññā, cetanā jīvitindriyaṃ;
::

::gathalast
Ekaggatā manakkāro, sabbasādhāraṇā ime.
::

::hangnum
95\.
::

::gatha1
Vitakko pañcapaññāsa-cittesu samudīrito;
::

::gathalast
Cāro chasaṭṭhicittesu, jāyate natthi saṃsayo.
::

::hangnum
96\.
::

::gatha1
Ekapaññāsacittesu{pb:V:0.0032}, pīti tesaṭṭhiyā sukhaṃ;
::

::gathalast
Upekkhā pañcapaññāsa-citte dukkhaṃ tu tīsu hi.
::

::hangnum
97\.
::

::gatha1
Hoti dvāsaṭṭhicittesu, somanassindriyaṃ pana;
::

::gathalast
Dukkhindriyaṃ panekasmiṃ, tathekamhi sukhindriyaṃ.
::

::hangnum
98\.
::

::gatha1
Pañcuttarasate {pb:P:0.0030} citte, vīriyaṃ āha nāyako;
::

::gathalast
Catuttarasate citte, samādhindriyamabravi.
::

::hangnum
99\.
::

::gatha1
Sabbāhetukacittāni, ṭhapetvā cekahetuke;
::

::gathalast
Ekuttarasate citte, chandassuppattimuddise.
::

::hangnum
100\.
::

::gatha1
Ṭhapetvā dasa viññāṇe, vicikicchāyutampi ca;
::

::gathalast
Dasuttarasate citte, adhimokkho udīrito.
::

::hangnum
101\.
::

::gatha1
Saddhā {pb:M:0.0037} sati hirottappaṃ, alobhādosamajjhatā;
::

::gathalast
Chaḷeva yugaḷā cāti, dhammā ekūnavīsati.
::

::hangnum
102\.
::

::gatha1
Ekanavutiyā citte, jāyanti niyatā ime;
::

::gathalast
Ahetukesu cittesu, apuññesu na jāyare.
::

::hangnum
103\.
::

::gatha1
Ekūnāsītiyā citte, paññā jāyati sabbadā;
::

::gathalast
Aṭṭhavīsatiyā citte, karuṇāmuditā siyuṃ.
::

::hangnum
104\.
::

::gatha1
Kāmāvacarapuññesu, sabbalokuttaresu ca;
::

::gathalast
Cattālīsavidhe citte, sāṭṭhake viratittayaṃ.
::

::hangnum
105\.
::

::gatha1
Saddhā sati hirottappaṃ, alobhādittayampi ca;
::

::gathalast
Yugaḷāni cha majjhattaṃ, karuṇāmuditāpi ca.
::

::hangnum
106\.
::

::gatha1
Tathā viratiyo tisso, sabbe te pañcavīsati;
::

::gathalast
Kusalābyākatā cāpi, kusalena pakāsitā.
::

::hangnum
107\.
::

::gatha1
Ahirīkamanottappaṃ, moho uddhaccameva ca;
::

::gathalast
Dvādasāpuññacittesu, niyatāyeva jāyare.
::

::hangnum
108\.
::

::gatha1
Lobho {pb:V:0.0033} doso ca moho ca, māno diṭṭhi ca saṃsayo;
::

::gathalast
Middhamuddhaccakukkuccaṃ, thinaṃ macchariyampi ca.
::

::hangnum
109\.
::

::gatha1
Ahirīkamanottappaṃ, issā ca domanassakaṃ;
::

::gathalast
Ete akusalā vuttā, ekantena mahesinā.
::

::hangnum
110\.
::

::gatha1
Lobho aṭṭhasu niddiṭṭho, vuttā catūsu diṭṭhitu;
::

::gathalast
Māno diṭṭhiviyuttesu, dosodvīsveva jāyate.
::

::hangnum
111\.
::

::gatha1
Issāmaccherakukkuccā, dvīsu jāyanti no saha;
::

::gathalast
Vicikicchā panekasmiṃ, thinamiddhaṃ tu pañcasu.
::

::hangnum
112\.
::

::gatha1
Phasso {pb:M:0.0038} ca vedanā saññā, cetanā jīvitaṃ mano;
::

::gathalast
Vitakko ca vicāro ca, pīti vīriyasamādhi ca.
::

::hangnum
113\.
::

::gatha1
Chando cevādhimokkho ca, manasikāro ca cuddasa;
::

::gathalast
Kusalākusalā ceva, honti abyākatāpi ca.
::

::hangnum
114\.
::

::gatha1
Ekūnatiṃsacittesu, jhānaṃ pañcaṅgikaṃ mataṃ;
::

::gathalast
Catujhānaṅgayuttāni, sattatiṃsāti niddise.
::

::hangnum
115\.
::

::gatha1
Ekādasavidhaṃ cittaṃ, tivaṅgikamudīritaṃ;
::

::gathalast
Catutiṃsavidhaṃ cittaṃ, duvaṅgikamudīritaṃ.
::

::hangnum
116\.
::

::gatha1
Sabhāvenāvitakkesu{pb:P:0.0031}, jhānaṅgāni na uddhare;
::

::gathalast
Sabbāhetukacittesu, maggaṅgāni na uddhare.
::

::hangnum
117\.
::

::gatha1
Tīṇi soḷasacittesu, indriyāni vade budho;
::

::gathalast
Ekasmiṃ pana cattāri, pañca terasasuddhare.
::

::hangnum
118\.
::

::gatha1
Satta dvādasacittesu, indriyāni jinobravi;
::

::gathalast
Ekenūnesu aṭṭheva, cattālīsamanesu ca.
::

::hangnum
119\.
::

::gatha1
Cattālīsāya {pb:V:0.0034} cittesu, navakaṃ nāyakobravi;
::

::gathalast
Evaṃ indriyayogopi, veditabbo vibhāvinā.
::

::hangnum
120\.
::

::gatha1
Amaggaṅgāni nāmettha, aṭṭhārasa ahetukā;
::

::gathalast
Jhānaṅgāni na vijjanti, viññāṇesu dvipañcasu.
::

::hangnum
121\.
::

::gatha1
Ekaṃ cittaṃ dumaggaṅgaṃ, timaggaṅgāni sattasu;
::

::gathalast
Cattālīsāya cittesu, maggo so caturaṅgiko.
::

::hangnum
122\.
::

::gatha1
Pañcaddasasu cittesu, maggo pañcaṅgiko mato;
::

::gathalast
Vutto dvattiṃsacittesu, maggo sattaṅgikopi ca.
::

::hangnum
123\.
::

::gatha1
Maggo {pb:M:0.0039} aṭṭhasu cittesu, mato aṭṭhaṅgikoti hi;
::

::gathalast
Evaṃ tu sabbacittesu, maggaṅgāni samuddhare.
::

::hangnum
124\.
::

::gatha1
Balāni dve dvicittesu, ekasmiṃ tīṇi dīpaye;
::

::gathalast
Ekādasasu cattāri, cha dvādasasu niddise.
::

::hangnum
125\.
::

::gatha1
Ekūnāsītiyā satta, soḷasevābalāni tu;
::

::gathalast
Cittamevaṃ tu viññeyyaṃ, sabalaṃ abalampi ca.
::

::hangnum
126\.
::

::gatha1
Jhānaṅgamaggaṅgabalindriyāni,
::

::gatha2
Cittesu jāyanti hi yesu yāni;
::

::gatha3
Mayā samāsena samuddharitvā,
::

::gathalast
Vuttāni sabbānipi tāni tesu.
::

::centre
Iti abhidhammāvatāre cetasikavibhāganiddeso nāma
::

::centre
Tatiyo paricchedo.
::

### 4. Catuttho paricchedo

#### Ekavidhādiniddeso

::hangnum
127\.
::

::gatha1
Ito {pb:P:0.0032}{pb:V:0.0035} paraṃ pavakkhāmi, naya**mekavidhādikaṃ**;
::

::gathalast
Ābhidhammikabhikkhūnaṃ, buddhiyā pana vuddhiyā.
::

::hangnum
128\.
::

::gatha1
Sabba**mekavidhaṃ** cittaṃ, vijānanasabhāvato;
::

::gathalast
**Duvidha**ñca bhave cittaṃ, ahetukasahetuto.
::

::hangnum
129\.
::

::gatha1
Puññāpuññavipākā hi, kāme dasa ca pañca ca;
::

::gathalast
Kriyā tissoti sabbepi, aṭṭhārasa ahetukā.
::

::hangnum
130\.
::

::gatha1
Ekasattati sesāni, cittuppādā mahesinā;
::

::gathalast
Sahetukāti niddiṭṭhā, tādinā hetuvādinā.
::

::hangnum
131\.
::

::gatha1
Savatthukāvatthukato{pb:M:0.0040}, tathobhayavasena ca;
::

::gathalast
Sabbaṃ vuttapakāraṃ tu, **tividhaṃ** hoti mānasaṃ.
::

::hangnum
132\.
::

::gatha1
Sabbo kāmavipāko ca, rūpe pañcadasāpi ca;
::

::gathalast
Ādimaggo situppādo, manodhātu kriyāpi ca.
::

::hangnum
133\.
::

::gatha1
Domanassadvayañcāpi, tecattālīsa mānasā;
::

::gathalast
Nuppajjanti vinā vatthuṃ, ekantena savatthukā.
::

::hangnum
134\.
::

::gatha1
Arūpāvacarapākā ca, ekantena avatthukā;
::

::gathalast
Dvācattālīsa sesāni, cittānubhayathā siyuṃ.
::

::hangnum
135\.
::

::gatha1
Ekekārammaṇaṃ cittaṃ, pañcārammaṇameva ca;
::

::gathalast
Chaḷārammaṇakañceti, evampi **tividhaṃ** siyā.
::

::hangnum
136\.
::

::gatha1
Viññāṇāni ca dvepañca, aṭṭha lokuttarāni ca;
::

::gathalast
Sabbaṃ mahaggatañceva, ṭhapetvābhiññamānasaṃ.
::

::hangnum
137\.
::

::gatha1
Tecattālīsa {pb:V:0.0036} viññeyyā, ekekārammaṇā pana;
::

::gathalast
Manodhātuttayaṃ tattha, pañcārammaṇamīritaṃ.
::

::hangnum
138\.
::

::gatha1
Tecattālīsa sesāni, chaḷārammaṇikā matā;
::

::gathalast
Tathā ca **tividhaṃ** cittaṃ, kusalākusalādito.
::

::hangnum
139\.
::

::gatha1
Ahetuṃ ekahetuñca, dvihetuñca tihetukaṃ;
::

::gathalast
Evaṃ **catubbidhaṃ** cittaṃ, viññātabbaṃ vibhāvinā.
::

::hangnum
140\.
::

::gatha1
Heṭṭhā mayāpi niddiṭṭhā, aṭṭhārasa ahetukā;
::

::gathalast
Vicikicchuddhaccasaṃyuttaṃ, ekahetumudīritaṃ.
::

::hangnum
141\.
::

::gatha1
Kāme {pb:P:0.0033} dvādasadhā puñña-vipākakriyato pana;
::

::gathalast
Dasadhākusalā cāti, bāvīsati duhetukā.
::

::hangnum
142\.
::

::gatha1
Kāme {pb:M:0.0041} dvādasadhā puñña-vipākakriyato pana;
::

::gathalast
Sabbaṃ mahaggatañceva, appamāṇaṃ tihetukaṃ.
::

::hangnum
143\.
::

::gatha1
Rūpīriyāpathaviññatti-janakājanakādito;
::

::gathalast
Evañcāpi hi taṃ cittaṃ, hoti sabbaṃ **catubbidhaṃ**.
::

::hangnum
144\.
::

::gatha1
Dvādasākusalā tattha, kusalā kāmadhātuyā;
::

::gathalast
Tathā dasa kriyā kāme, abhiññāmānasaṃ dvayaṃ.
::

::hangnum
145\.
::

::gatha1
Samuṭṭhāpenti rūpāni, kappenti iriyāpathaṃ;
::

::gathalast
Janayanti ca viññattiṃ, ime dvattiṃsa mānasā.
::

::hangnum
146\.
::

::gatha1
Kusalā ca kriyā ceva, te mahaggatamānasā;
::

::gathalast
Aṭṭhānāsavacittāni, chabbīsati ca mānasā.
::

::hangnum
147\.
::

::gatha1
Samuṭṭhāpenti rūpāni, kappenti iriyāpathaṃ;
::

::gathalast
Copanaṃ na ca pāpenti, dvikiccā niyatā ime.
::

::hangnum
148\.
::

::gatha1
Ṭhapetvā dasa viññāṇe, vipākā dvīsu bhūmisu;
::

::gathalast
Kriyā ceva manodhātu, imānekūnavīsati.
::

::hangnum
149\.
::

::gatha1
Samuṭṭhāpenti {pb:V:0.0037} rūpāni, na karontitaradvayaṃ;
::

::gathalast
Puna dvepañcaviññāṇā, vipākā ca arūpisu.
::

::hangnum
150\.
::

::gatha1
Sabbesaṃ sandhicittañca, cuticittañcārahato;
::

::gathalast
Na karonti tikiccāni, ime soḷasa mānasā.
::

::hangnum
151\.
::

::gatha1
Ekadviticatuṭṭhāna-pañcaṭṭhānapabhedato;
::

::gathalast
**Pañcadhā** cittamakkhāsi, pañcanimmalalocano.
::

::hangnum
152\.
::

::gatha1
Kusalākusalā sabbe, cittuppādā mahākriyā;
::

::gathalast
Mahaggatā kriyā ceva, cattāro phalamānasā.
::

::hangnum
153\.
::

::gatha1
Sabbeva {pb:M:0.0042} pañcapaññāsa, nippapañcena satthunā;
::

::gathalast
Javanaṭṭhānatoyeva, ekaṭṭhāne niyāmitā.
::

::hangnum
154\.
::

::gatha1
Puna dvepañcaviññāṇā, dassane savane tathā;
::

::gathalast
Ghāyane sāyane ṭhāne, phusane paṭipāṭiyā.
::

::hangnum
155\.
::

::gatha1
Manodhātuttikaṃ ṭhāne, āvajjane paṭicchane;
::

::gathalast
Aṭṭhasaṭṭhi bhavantete, ekaṭṭhānikataṃ gatā.
::

::hangnum
156\.
::

::gatha1
Puna dviṭṭhānikaṃ nāma, cittadvayamudīritaṃ;
::

::gathalast
Somanassayutaṃ pañca-dvāre santīraṇaṃ siyā.
::

::hangnum
157\.
::

::gatha1
Tadārammaṇaṃ chadvāre, balavārammaṇe sati;
::

::gathalast
Tathā voṭṭhabbanaṃ hoti, pañcadvāresu voṭṭhabo.
::

::hangnum
158\.
::

::gatha1
Manodvāresu sabbesaṃ, hoti āvajjanaṃ pana;
::

::gathalast
Idaṃ dviṭṭhānikaṃ nāma, hoti cittadvayaṃ pana.
::

::hangnum
159\.
::

::gatha1
Paṭisandhibhavaṅgassa, cutiyā ṭhānato pana;
::

::gathalast
Mahaggatavipākā te, nava tiṭṭhānikā matā.
::

::hangnum
160\.
::

::gatha1
Aṭṭha {pb:P:0.0034} kāmā mahāpākā, paṭisandhibhavaṅgato;
::

::gathalast
Tadārammaṇato ceva, cutiṭṭhānavasena ca.
::

::hangnum
161\.
::

::gatha1
Catuṭṭhānikacittāni{pb:V:0.0038}, aṭṭha hontīti niddise;
::

::gathalast
Kusalākusalapākaṃ tu-pekkhāsahagatadvayaṃ.
::

::hangnum
162\.
::

::gatha1
Santīraṇaṃ bhave pañca-dvāre chadvārikesu ca;
::

::gathalast
Tadārammaṇataṃ yāti, balavārammaṇe sati.
::

::hangnum
163\.
::

::gatha1
Paṭisandhibhavaṅgānaṃ, cutiṭṭhānavasena ca;
::

::gathalast
Pañcaṭṭhānikacittanti, idaṃ dvayamudīritaṃ.
::

::hangnum
164\.
::

::gatha1
Pañcakiccaṃ {pb:M:0.0043} dvayaṃ cittaṃ, catukiccaṃ panaṭṭhakaṃ;
::

::gathalast
Tikiccaṃ navakaṃ dve tu, dvikiccā sesamekakaṃ.
::

::hangnum
165\.
::

::gatha1
Bhavaṅgāvajjanañceva, dassanaṃ sampaṭicchanaṃ;
::

::gathalast
Santīraṇaṃ voṭṭhabbanaṃ, javanaṃ bhavati sattamaṃ.
::

::hangnum
166\.
::

::gatha1
**Chabbidhaṃ** hoti taṃ channaṃ, viññāṇānaṃ pabhedato;
::

::gathalast
**Sattadhā** sattaviññāṇa-dhātūnaṃ tu pabhedato.
::

::hangnum
167\.
::

::gatha1
Ekekārammaṇaṃ chakkaṃ, pañcārammaṇabhedato;
::

::gathalast
Chaḷārammaṇato ceva, hoti **aṭṭhavidhaṃ** mano.
::

::hangnum
168\.
::

::gatha1
Tattha dvepañcaviññāṇā, honti ekekagocarā;
::

::gathalast
Rūpārammaṇikā dve tu, dve dve saddādigocarā.
::

::hangnum
169\.
::

::gatha1
Sabbaṃ mahaggataṃ cittaṃ, pañcābhiññāvivajjitaṃ;
::

::gathalast
Sabbaṃ lokuttarañceti, ekekārammaṇaṃ bhave.
::

::hangnum
170\.
::

::gatha1
Ekekārammaṇaṃ chakka-midaṃ ñeyyaṃ vibhāvinā;
::

::gathalast
Pañcārammaṇikaṃ nāma, manodhātuttayaṃ bhave.
::

::hangnum
171\.
::

::gatha1
Kāmāvacaracittāni, cattālīsaṃ tathekakaṃ;
::

::gathalast
Abhiññāni ca sabbāni, chaḷārammaṇikāniti.
::

::hangnum
172\.
::

::gatha1
Cittaṃ **navavidhaṃ** hoti, sattaviññāṇadhātusu;
::

::gathalast
Pacchimañca tidhā katvā, kusalākusalādito.
::

::hangnum
173\.
::

::gatha1
Puññāpuññavaseneva{pb:V:0.0039}, vipākakriyabhedato;
::

::gathalast
Chasattatividho bhedo, manoviññāṇadhātuyā.
::

::hangnum
174\.
::

::gatha1
Manodhātuṃ dvidhā katvā, vipākakriyabhedato;
::

::gathalast
**Navadhā** pubbavuttehi, **dasadhā** hoti mānasaṃ.
::

::hangnum
175\.
::

::gatha1
Dhātudvayaṃ {pb:M:0.0044} tidhā katvā, pacchimaṃ puna paṇḍito;
::

::gathalast
**Ekādasavidhaṃ** cittaṃ, hotīti paridīpaye.
::

::hangnum
176\.
::

::gatha1
Manoviññāṇadhātumpi, kusalākusalādito;
::

::gathalast
Catudhā vibhajitvāna, vade **dvādasadhā** ṭhitaṃ.
::

::hangnum
177\.
::

::gatha1
Bhave {pb:P:0.0035} **cuddasadhā** cittaṃ, cuddasaṭṭhānabhedato;
::

::gathalast
Paṭisandhibhavaṅgassa, cutiyāvajjanassa ca.
::

::hangnum
178\.
::

::gatha1
Pañcannaṃ dassanādīnaṃ, sampaṭicchanacetaso;
::

::gathalast
Santīraṇassa voṭṭhabba-javanānaṃ vasena ca.
::

::hangnum
179\.
::

::gatha1
Tadārammaṇacittassa, tatheva ṭhānabhedato;
::

::gathalast
Evaṃ cuddasadhā cittaṃ, hotīti paridīpaye.
::

::hangnum
180\.
::

::gatha1
Bhūmipuggalanānātta-vasena ca pavattito;
::

::gathalast
**Bahudhā** panidaṃ cittaṃ, hotīti ca vibhāvaye.
::

::hangnum
181\.
::

::gatha1
Ekavidhādinaye panimasmiṃ,
::

::gatha2
Yo kusalo matimā idha bhikkhu;
::

::gatha3
Tassabhidhammagatā pana atthā,
::

::gathalast
Hatthagatāmalakā viya honti.
::

::centre
Iti abhidhammāvatāre ekavidhādiniddeso nāma
::

::centre
Catuttho paricchedo.
::

### 5. Pañcamo paricchedo

#### Bhūmipuggalacittuppattiniddeso

::hangnum
182\.
::

::gatha1
Ito {pb:P:0.0036}{pb:V:0.0040} paraṃ pavakkhāmi, buddhivuddhikaraṃ nayaṃ;
::

::gathalast
Cittānaṃ bhūmīsuppattiṃ, puggalānaṃ vasena ca.
::

::hangnum
183\.
::

::gatha1
Devāceva {pb:M:0.0045} manussā ca, tisso vāpāyabhūmiyo;
::

::gathalast
Gatiyo pañca niddiṭṭhā, satthunā tu tayo bhavā.
::

::hangnum
184\.
::

::gatha1
Bhūmiyo tattha tiṃseva, tāsu tiṃseva puggalā;
::

::gathalast
Bhūmīsvetāsu uppannā, sabbe ca pana puggalā.
::

::hangnum
185\.
::

::gatha1
Paṭisandhikacittānaṃ, vasenekūnavīsati;
::

::gathalast
Paṭisandhi ca nāmesā, duvidhā samudīritā.
::

::hangnum
186\.
::

::gatha1
Acittakā sacittā ca, asaññīna**macittakā**;
::

::gathalast
Sesā **sacittakā** ñeyyā, sā panekūnavīsati.
::

::hangnum
187\.
::

::gatha1
Paṭisandhivaseneva, honti vīsati puggalā;
::

::gathalast
Idha cittādhikārattā, acittā na ca uddhaṭā.
::

::hangnum
188\.
::

::gatha1
Ahetudvitihetūti, puggalā tividhā siyuṃ;
::

::gathalast
Ariyā pana aṭṭhāti, sabbe ekādaseritā.
::

::hangnum
189\.
::

::gatha1
Etesaṃ pana sabbesaṃ, puggalānaṃ pabhedato;
::

::gathalast
Cittānaṃ bhūmīsuppattiṃ, bhaṇato me nibodhatha.
::

::hangnum
190\.
::

::gatha1
Tiṃsabhūmīsu cittāni, kati jāyanti me vada;
::

::gathalast
Cuddaseva tu cittāni, honti sabbāsu bhūmisu.
::

::hangnum
191\.
::

::gatha1
Sadā vīsati cittāni, kāmeyeva bhave siyuṃ;
::

::gathalast
Pañca rūpabhaveyeva, cattāreva arūpisu.
::

::hangnum
192\.
::

::gatha1
Kāmarūpabhavesveva{pb:V:0.0041}, aṭṭhārasa bhavanti hi;
::

::gathalast
Dvecattālīsa cittāni, honti tīsu bhavesupi.
::

::hangnum
193\.
::

::gatha1
Ṭhapetvā pana sabbāsaṃ, catassopāyabhūmiyo;
::

::gathalast
Teraseva ca cittāni, honti chabbīsabhūmisu.
::

::hangnum
194\.
::

::gatha1
Aparāni {pb:M:0.0046} catassopi, ṭhapetvāruppabhūmiyo;
::

::gathalast
Cittāni pana jāyanti, cha ca chabbīsabhūmisu.
::

::hangnum
195\.
::

::gatha1
Suddhāvāsikadevānaṃ{pb:P:0.0037}, ṭhapetvā pañca bhūmiyo;
::

::gathalast
Pañca cittāni jāyante, pañcavīsatibhūmisu.
::

::hangnum
196\.
::

::gatha1
Aparāni duve honti, pañcavīsatibhūmisu;
::

::gathalast
Ṭhapetvā nevasaññañca, catassopāyabhūmiyo.
::

::hangnum
197\.
::

::gatha1
Dvepi cittāni jāyanti, catuvīsatibhūmisu;
::

::gathalast
Ākiñcaññaṃ nevasaññañca, ṭhapetvāpāyabhūmiyo.
::

::hangnum
198\.
::

::gatha1
Apāyabhūmiyo hitvā, tisso āruppabhūmiyo;
::

::gathalast
Dveyeva pana cittāni, honti tevīsabhūmisu.
::

::hangnum
199\.
::

::gatha1
Arūpe ca apāye ca, ṭhapetvā aṭṭha bhūmiyo;
::

::gathalast
Ekādasavidhaṃ cittaṃ, honti dvāvīsabhūmisu.
::

::hangnum
200\.
::

::gatha1
Suddhāvāse apāye ca, ṭhapetvā nava bhūmiyo;
::

::gathalast
Ekavīsāsu niccampi, cattārova bhavanti hi.
::

::hangnum
201\.
::

::gatha1
Ekaṃ sattarasasveva, cittaṃ jāyati bhūmisu;
::

::gathalast
Suddhāvāse ṭhapetvā tu, apāyāruppabhūmiyo.
::

::hangnum
202\.
::

::gatha1
Dvādaseva tu jāyante, ekādasasu bhūmisu;
::

::gathalast
Ṭhapetvā pana sabbāpi, bhūmiyo hi mahaggatā.
::

::hangnum
203\.
::

::gatha1
Kāmāvacaradevānaṃ, manussānaṃ vasena tu;
::

::gathalast
Aṭṭha cittāni jāyante, sadā sattasu bhūmisu.
::

::hangnum
204\.
::

::gatha1
Pañcamajjhānapākeko{pb:V:0.0042}, jāyate chasu bhūmisu;
::

::gathalast
Cattāri pana cittāni, tīsu tīsveva bhūmisu.
::

::hangnum
205\.
::

::gatha1
Cattāri {pb:M:0.0047} pana cittāni, honti ekekabhūmisu;
::

::gathalast
Arūpāvacarapākānaṃ, vasena paridīpaye.
::

::hangnum
206\.
::

::gatha1
Kusalākusalā kāme,
::

::gatha2
Tesaṃ pākā ahetukā;
::

::gatha3
Āvajjanadvayañcāti,
::

::gathalast
Sattatiṃseva mānasā.
::

::hangnum
207\.
::

::gatha1
Narakādīsvapāyesu, catūsupi ca jāyare;
::

::gathalast
Dvepaññāsāvasesāni, nuppajjanti kadācipi.
::

::hangnum
208\.
::

::gatha1
Kāme devamanussānaṃ, nava pākā mahaggatā;
::

::gathalast
Neva jāyanti jāyanti, asīti hadayā sadā.
::

::hangnum
209\.
::

::gatha1
Kāme aṭṭha mahāpākā, domanassadvayampi ca;
::

::gathalast
Tathā ghānādiviññāṇa-ttayaṃ pākā apuññajā.
::

::hangnum
210\.
::

::gatha1
Natthi āruppapākā ca, rūpāvacarabhūmiyaṃ;
::

::gathalast
Imehi saha cittehi, tayo maggā phaladvayaṃ.
::

::hangnum
211\.
::

::gatha1
Cattāro diṭṭhisaṃyuttā, vicikicchāyutampi ca;
::

::gathalast
Cattāro heṭṭhimā pākā, suddhāvāse na labbhare.
::

::hangnum
212\.
::

::gatha1
Sesāni ekapaññāsa, cittāni pana labbhare;
::

::gathalast
Rūpāvacarikā sabbe, vipākā kāmadhātuyā.
::

::hangnum
213\.
::

::gatha1
Domanassādimaggo ca, kriyā ca dve ahetukā;
::

::gathalast
Tecattālīsa cittāni, natthi āruppabhūmiyaṃ.
::

::hangnum
214\.
::

::gatha1
Evaṃ {pb:P:0.0038} bhūmivaseneva, cittuppattiṃ vibhāvaye;
::

::gathalast
Tathā ekādasannampi, puggalānaṃ vasena ca.
::

::hangnum
215\.
::

::gatha1
Kusalākusalā {pb:M:0.0048}{pb:V:0.0043} kāme,
::

::gatha2
Tesaṃ pākā ahetukā;
::

::gatha3
Āvajjanadvayañcāti,
::

::gathalast
**Sattatiṃseva** mānasā.
::

::hangnum
216\.
::

::gatha1
Ahetukassa sattassa, jāyante pañcabhūmisu;
::

::gathalast
Dvepaññāsāvasesāni, na jāyanti kadācipi.
::

::hangnum
217\.
::

::gatha1
Ahetukassa vuttehi, kāmapākā duhetukā;
::

::gathalast
Duhetukassa jāyante, **cattālīsaṃ tathekakaṃ**.
::

::hangnum
218\.
::

::gatha1
Sabbe mahaggatā ceva, sabbepi ca anāsavā;
::

::gathalast
Tihetukā vipākā ca, kāme nava kriyāpi ca.
::

::hangnum
219\.
::

::gatha1
Duhetuno na jāyanti, **cattālīsaṃ** tathāṭṭha ca;
::

::gathalast
Kāmāvacarasattassa, tihetupaṭisandhino.
::

::hangnum
220\.
::

::gatha1
Puthujjanassa jāyante, **catupaññāsa** mānasā;
::

::gathalast
Dvihetukassa vuttāni, **cattālīsaṃ tathekakaṃ**.
::

::hangnum
221\.
::

::gatha1
Cattāro ñāṇasaṃyuttā, vipākā kāmadhātuyā;
::

::gathalast
Rūpārūpesu puññāni, **catupaññāsa** mānasā.
::

::hangnum
222\.
::

::gatha1
Puthujjanassa jāyante, pañcatiṃsa na jāyare;
::

::gathalast
Chadevesu manussesu, sotāpannassa dehino.
::

::hangnum
223\.
::

::gatha1
**Paññāseva**ssa cittāni, jāyantīti viniddise;
::

::gathalast
Navatiṃseva cittāni, nuppajjantīti dīpaye.
::

::hangnum
224\.
::

::gatha1
Sotāpannassa vuttāni, ṭhapetvā paṭhamaṃ phalaṃ;
::

::gathalast
Attanova phalenassa, sakadāgāmino siyuṃ.
::

::hangnum
225\.
::

::gatha1
Sotāpannassa {pb:M:0.0049}{pb:V:0.0044} vuttāni, ṭhapetvā paṭighadvayaṃ;
::

::gatha2
Dutiyaṃ ca phalaṃ hitvā, yāni cittāni tāniti;
::

::gathalast
Anāgāmissa sattassa, jāyantīti viniddise.
::

::hangnum
226\.
::

::gatha1
Kati cittāni jāyante, kāme arahato pana;
::

::gathalast
**Cattārīsañca cattāri,** kāme arahato siyuṃ.
::

::hangnum
227\.
::

::gatha1
Maggaṭṭhānaṃ catunnampi, puggalānaṃ sakaṃ sakaṃ;
::

::gathalast
Maggacittaṃ siyā tesaṃ, ekacittakkhaṇā hi te.
::

::hangnum
228\.
::

::gatha1
Puthujjanassa tīsveva, paṭhamajjhānabhūmisu;
::

::gathalast
**Pañcatiṃseva** cittāni, jāyanteti viniddise.
::

::hangnum
229\.
::

::gatha1
Ghānādīsu ca viññāṇa-ttayaṃ satta apuññajā;
::

::gathalast
Mahāpākā tathā pākā, uparijjhānabhūmikā.
::

::hangnum
230\.
::

::gatha1
Vipākāpi ca āruppā, domanassadvayampi ca;
::

::gathalast
Aṭṭhārasa kriyā ceva, aṭṭha lokuttarāni ca.
::

::hangnum
231\.
::

::gatha1
Paṭhamajjhānanibbatta-puthujjanasarīrino;
::

::gathalast
Etāni catupaññāsa, cittāni na ca labbhare.
::

::hangnum
232\.
::

::gatha1
Sotāpannassa {pb:P:0.0039} cittāni, tatthe**katiṃsa** jāyare;
::

::gathalast
Puthujjanassa vuttesu, hitvā cāpuññapañcakaṃ.
::

::hangnum
233\.
::

::gatha1
Sakadāgāmino tattha, ṭhapetvā paṭhamaṃ phalaṃ;
::

::gathalast
**Ekatiṃseva** jāyante, pakkhipitvā sakaṃ phalaṃ.
::

::hangnum
234\.
::

::gatha1
Anāgāmissa tattheva, ṭhapetvā dutiyaṃ phalaṃ;
::

::gathalast
**Ekatiṃseva** jāyante, phalacittena attano.
::

::hangnum
235\.
::

::gatha1
Viññāṇaṃ cakkhusotānaṃ, puññajaṃ sampaṭicchanaṃ;
::

::gathalast
Santīraṇadvayañceva, kriyacittāni vīsati.
::

::hangnum
236\.
::

::gatha1
Arahattaphalaṃ {pb:M:0.0050}{pb:V:0.0045} pāko, paṭhamajjhānasambhavo;
::

::gathalast
**Sattavīsati** cittāni, arahantassa jāyare.
::

::hangnum
237\.
::

::gatha1
Puthujjanassa tīsveva, dutiyajjhānabhūmisu;
::

::gathalast
**Chattiṃsa** dutiyajjhāna-tatiyajjhānapākato.
::

::hangnum
238\.
::

::gatha1
Puthujjanassa vuttesu, hitvā vāpuññapañcakaṃ;
::

::gathalast
Sotāpannassa **bāttiṃsa,** phalena saha attano.
::

::hangnum
239\.
::

::gatha1
Sotāpannassa vuttesu, ṭhapetvā paṭhamaṃ phalaṃ;
::

::gathalast
**Bāttiṃsa** phalacittena, sakadāgāmissa attano.
::

::hangnum
240\.
::

::gatha1
Sakadāgāmīsu vuttesu, ṭhapetvā dutiyaṃ phalaṃ;
::

::gathalast
Anāgāmiphalenassa, **bāttiṃseva** bhavanti hi.
::

::hangnum
241\.
::

::gatha1
Arahantassa tīsveva, **aṭṭhavīsati** attano;
::

::gathalast
Phalena dutiyajjhāna-tatiyajjhānapākato.
::

::hangnum
242\.
::

::gatha1
Parittakasubhādīnaṃ, devānaṃ tīsu bhūmisu;
::

::gathalast
**Pañcatiṃseva** jāyante, catutthajjhānapākato.
::

::hangnum
243\.
::

::gatha1
Sotāpannassa **tattheka-tiṃsa** cittāni jāyare;
::

::gathalast
Sakadāgāmino evaṃ, tathānāgāminopi ca.
::

::hangnum
244\.
::

::gatha1
Khīṇāsavassa tattheva, **sattavīsati** mānasā;
::

::gathalast
Tathā vehapphale cāpi, sabbesaṃ honti mānasā.
::

::hangnum
245\.
::

::gatha1
**Ekatiṃseva** cittāni, suddhāvāsikabhūmisu;
::

::gathalast
Anāgāmikasattassa, hontīti paridīpaye.
::

::hangnum
246\.
::

::gatha1
Arahato pana tattheva, mānasā **sattavīsati**;
::

::gathalast
Evaṃ rūpīsu cittāni, viññeyyāni vibhāvinā.
::

::hangnum
247\.
::

::gatha1
**Catuvīsati** {pb:M:0.0051} cittāni, paṭhamāruppabhūmiyaṃ;
::

::gathalast
Puthujjanassa sattassa, jāyantīti viniddise.
::

::hangnum
248\.
::

::gatha1
Sotāpannassa {pb:V:0.0046} tattheva, ṭhapetvāpuññapañcakaṃ;
::

::gathalast
**Samavīsati** cittāni, phalena saha attano.
::

::hangnum
249\.
::

::gatha1
Sakadāgāmino tattha, tathānāgāminopi ca;
::

::gathalast
Jāyanti **vīsa** cittāni, pubbapubbaphalaṃ vinā.
::

::hangnum
250\.
::

::gatha1
Khīṇāsavassa tattheva, **dasapañca** ca mānasā;
::

::gathalast
Puthujjanassa sattassa, dutiyāruppabhūmiyaṃ.
::

::hangnum
251\.
::

::gatha1
Honti {pb:P:0.0040} **tevīsa** cittāni, iti vatvā vibhāvaye;
::

::gathalast
Tiṇṇannampettha sekhānaṃ, cittāne**kūnavīsati**.
::

::hangnum
252\.
::

::gatha1
**Cuddaseva** tu cittāni, dutiyāruppabhūmiyaṃ;
::

::gathalast
Kriyādvādasa pākeko, phalaṃ khīṇāsavassa tu.
::

::hangnum
253\.
::

::gatha1
Puthujjanassa sattassa, tatiyāruppabhūmiyaṃ;
::

::gathalast
**Bāvīsati** ca cittāni, bhavantīti pakāsaye.
::

::hangnum
254\.
::

::gatha1
**Aṭṭhāraseva** cittāni, sotāpannassa jāyare;
::

::gathalast
Sakadāgāmino tāni, ṭhapetvā paṭhamaṃ phalaṃ.
::

::hangnum
255\.
::

::gatha1
Sakadāgāmivuttesu, ṭhapetvā dutiyaṃ phalaṃ;
::

::gathalast
**Aṭṭhāraseva** cittāni, anāgāmissa jāyare.
::

::hangnum
256\.
::

::gatha1
**Teraseva** ca cittāni, tatiyāruppabhūmiyaṃ;
::

::gathalast
Khīṇāsavassa sattassa, bhavantīti viniddise.
::

::hangnum
257\.
::

::gatha1
**Ekavīsati** cittāni, catutthāruppabhūmiyaṃ;
::

::gathalast
Puthujjanassa sattassa, jāyantīti viniddise.
::

::hangnum
258\.
::

::gatha1
Sotāpannassa {pb:M:0.0052} sattassa, **sattarasa** pakāsaye;
::

::gathalast
Sakadāgāmino tāni, ṭhapetvā paṭhamaṃ phalaṃ.
::

::hangnum
259\.
::

::gatha1
Sakadāgāmivuttesu, ṭhapetvā dutiyaṃ phalaṃ;
::

::gathalast
Honti **sattaraseva**ssa, anāgāmissa mānasā.
::

::hangnum
260\.
::

::gatha1
**Dvādaseva** {pb:V:0.0047} tu cittāni, catutthāruppabhūmiyaṃ;
::

::gathalast
Jāyanti arahantassa, iti vatvā vibhāvaye.
::

::hangnum
261\.
::

::gatha1
Heṭṭhimānaṃ arūpīnaṃ, brahmānaṃ uparūpari;
::

::gathalast
Arūpakusalā ceva, uppajjanti kriyāpi ca.
::

::hangnum
262\.
::

::gatha1
Uddhamuddhamarūpīnaṃ, heṭṭhimā heṭṭhimā pana;
::

::gathalast
Āruppāneva jāyante, diṭṭhādīnavato kira.
::

::hangnum
263\.
::

::gatha1
Ṭhapetvā paṭhamaṃ maggaṃ, kusalānuttarā tayo;
::

::gathalast
Kāmāvacarapuññāni, apuññāni tathā dasa.
::

::hangnum
264\.
::

::gatha1
Cattārāruppapuññāni, sabbe pākā anuttarā;
::

::gathalast
Paṭhamāruppapāko ca, nava kāmakriyāpi ca.
::

::hangnum
265\.
::

::gatha1
Āruppāpi kriyā sabbā, tecattālīsa mānasā;
::

::gathalast
Uppajjanti panetāni, paṭhamāruppabhūmiyaṃ.
::

::hangnum
266\.
::

::gatha1
Sabbo kāmavipāko ca, sabbo rūpomahaggato;
::

::gathalast
Cittuppādo manodhātu, domanassadvayampi ca.
::

::hangnum
267\.
::

::gatha1
Ādimaggo tayo pākā, āruppā ca tathūpari;
::

::gathalast
Chacattālīsa natthettha, paṭhamāruppabhūmiyaṃ.
::

::hangnum
268\.
::

::gatha1
Vuttesu pana cittesu, paṭhamāruppabhūmiyaṃ;
::

::gathalast
Ṭhapetvā paṭhamāruppa-ttayaṃ pāko ca attano.
::

::hangnum
269\.
::

::gatha1
Tālīsetāni {pb:M:0.0053} jāyante, dutiyāruppabhūmiyaṃ;
::

::gathalast
Evaṃ sesadvaye ñeyyā, hitvā heṭṭhimaheṭṭhimaṃ.
::

::hangnum
270\.
::

::gatha1
Attano {pb:P:0.0041} attano pākā, cattāro ca anāsavā;
::

::gathalast
Vipākā honti sabbeva, catūsvāruppabhūmisu.
::

::hangnum
271\.
::

::gatha1
Voṭṭhabbanena cittena, kāme aṭṭha mahākriyā;
::

::gathalast
Catassopi ca āruppā, teraseva kriyā siyuṃ.
::

::hangnum
272\.
::

::gatha1
Khīṇāsavassa {pb:V:0.0048} jāyante, paṭhamāruppabhūmiyaṃ;
::

::gathalast
Dvādaseva kriyā honti, dutiyāruppabhūmiyaṃ.
::

::hangnum
273\.
::

::gatha1
Ekādasa kriyā honti, tatiyāruppabhūmiyaṃ;
::

::gathalast
Daseva ca kriyā ñeyyā, catutthāruppabhūmiyaṃ.
::

::hangnum
274\.
::

::gatha1
Arahato pana cittāni, honti ekūnavīsati;
::

::gathalast
Arahattaṃ kriyā sabbā, ṭhapetvāvajjanadvayaṃ.
::

::hangnum
275\.
::

::gatha1
Catunnañca phalaṭṭhānaṃ, tihetukaputhujjane;
::

::gathalast
Teraseva ca cittāni, bhavantīti pakāsaye.
::

::hangnum
276\.
::

::gatha1
Cattāro ñāṇasaṃyuttā, mahāpākā tathā nava;
::

::gathalast
Rūpārūpavipākā ca, teraseva bhavantime.
::

::hangnum
277\.
::

::gatha1
Catunnañca phalaṭṭhānaṃ, duhetukaputhujjane;
::

::gathalast
Ñāṇahīnāni cattāri, vipākā eva jāyare.
::

::hangnum
278\.
::

::gatha1
Puthujjanānaṃ tiṇṇampi, catunnaṃ ariyadehinaṃ;
::

::gathalast
Sattaraseva cittāni, sattannampi bhavanti hi.
::

::hangnum
279\.
::

::gatha1
Viññāṇāni duve pañca, manodhātuttayampi ca;
::

::gathalast
Santīraṇāni voṭṭhabbaṃ, honti sattarasevime.
::

::hangnum
280\.
::

::gatha1
Heṭṭhā tiṇṇaṃ phalaṭṭhānaṃ, tihetukaputhujjane;
::

::gathalast
Naveva kusalā honti, catunnampi mahaggatā.
::

::hangnum
281\.
::

::gatha1
Tiṇṇaṃ {pb:M:0.0054} puthujjanānañca, tiṇṇamariyānamādito;
::

::gathalast
Teraseva tu cittāni, uppajjantīti niddise.
::

::hangnum
282\.
::

::gatha1
Aṭṭheva kāmapuññāni, diṭṭhihīnā apuññato;
::

::gathalast
Cattāropi ca uddhacca-saṃyuttañcāti terasa.
::

::hangnum
283\.
::

::gatha1
Heṭṭhā dvinnaṃ phalaṭṭhānaṃ, tathā sabbaputhujjane;
::

::gathalast
Domanassayuttaṃ cittaṃ, dvayameva tu jāyate.
::

::hangnum
284\.
::

::gatha1
Tiṇṇaṃ {pb:V:0.0049} puthujjanānaṃ tu, pañceva pana jāyare;
::

::gathalast
Cattāri diṭṭhiyuttāni, vicikicchāyutampi ca.
::

::hangnum
285\.
::

::gatha1
Maggaṭṭhānaṃ catunnampi, maggacittaṃ sakaṃ sakaṃ;
::

::gathalast
Ekameva bhave tesaṃ, iti vatvā vibhāvaye.
::

::hangnum
286\.
::

::gatha1
Mayā bhavesu cittānaṃ, puggalānaṃ vasena ca;
::

::gathalast
Bhikkhūnaṃ pāṭavatthāya, cittuppatti pakāsitā.
::

::hangnum
287\.
::

::gatha1
Evaṃ sabbamidaṃ cittaṃ, bhūmipuggalabhedato;
::

::gathalast
Bahudhāpi ca hotīti, viññātabbaṃ vibhāvinā.
::

::hangnum
288\.
::

::gatha1
Sakkā {pb:P:0.0042} vuttānusārena, bhedo ñātuṃ vibhāvinā;
::

::gathalast
Ganthavitthārabhītena, saṃkhittaṃ panidaṃ mayā.
::

::hangnum
289\.
::

::gatha1
Pubbāparaṃ viloketvā, cintetvā ca punappunaṃ;
::

::gathalast
Atthaṃ upaparikkhitvā, gahetabbaṃ vibhāvinā.
::

::hangnum
290\.
::

::gatha1
Imañcābhidhammāvatāraṃ susāraṃ,
::

::gatha2
Varaṃ sattamohandhakārappadīpaṃ;
::

::gatha3
Sadā sādhu cinteti vāceti yo taṃ,
::

::gathalast
Naraṃ rāgadosā ciraṃ nopayanti.
::

::centre
Iti abhidhammāvatāre bhūmipuggalavasena cittuppattiniddeso nāma
::

::centre
Pañcamo paricchedo.
::

### 6. Chaṭṭho paricchedo

#### Ārammaṇavibhāganiddeso

::hangnum
291\.
::

::gatha1
Etesaṃ {pb:M:0.0055}{pb:P:0.0043}{pb:V:0.0050} pana cittānaṃ, ārammaṇamito paraṃ;
::

::gathalast
Dassayissāmahaṃ tena, vinā natthi hi sambhavo.
::

::hangnum
292\.
::

::gatha1
Rūpaṃ saddaṃ gandhaṃ rasaṃ, phoṭṭhabbaṃ dhammameva ca;
::

::gathalast
Chadhā ārammaṇaṃ āhu, chaḷārammaṇakovidā.
::

::hangnum
293\.
::

::gatha1
Tattha bhūte upādāya, vaṇṇo catusamuṭṭhito;
::

::gathalast
Sanidassanapaṭigho, rūpārammaṇasaññito.
::

::hangnum
294\.
::

::gatha1
Duvidho hi samuddiṭṭho, saddo cittotusambhavo;
::

::gathalast
Saviññāṇakasaddova, hoti cittasamuṭṭhito.
::

::hangnum
295\.
::

::gatha1
Aviññāṇakasaddo yo,
::

::gatha3
So hotūtusamuṭṭhito;
::

::gatha3
Duvidhopi ayaṃ saddo,
::

::gathalast
Saddārammaṇataṃ gato.
::

::hangnum
296\.
::

::gatha1
Dharīyatīti gacchanto, gandho sūcanatopi vā;
::

::gathalast
Ayaṃ catusamuṭṭhāno, gandhārammaṇasammato.
::

::hangnum
297\.
::

::gatha1
Rasamānā rasantīti, rasoti parikittito;
::

::gathalast
Sova catusamuṭṭhāno, rasārammaṇanāmako.
::

::hangnum
298\.
::

::gatha1
Phusīyatīti phoṭṭhabbaṃ, pathavītejavāyavo;
::

::gathalast
Phoṭṭhabbaṃ catusambhūtaṃ, phoṭṭhabbārammaṇaṃ mataṃ.
::

::hangnum
299\.
::

::gatha1
Sabbaṃ nāmañca rūpañca, hitvā rūpādipañcakaṃ;
::

::gathalast
Lakkhaṇāni ca paññatti-dhammārammaṇasaññitaṃ.
::

::hangnum
300\.
::

::gatha1
Chārammaṇāni {pb:V:0.0051} labbhanti, kāmāvacarabhūmiyaṃ;
::

::gathalast
Tīṇi rūpe panārūpe, dhammārammaṇamekakaṃ.
::

::hangnum
301\.
::

::gatha1
Khaṇavatthuparittattā{pb:M:0.0056}, āpāthaṃ na vajanti ye;
::

::gathalast
Te dhammārammaṇā honti, yesaṃ rūpādayo kira.
::

::hangnum
302\.
::

::gatha1
Te paṭikkhipitabbāva, aññamaññassa gocaraṃ;
::

::gathalast
Neva paccanubhontānaṃ, mano tesaṃ tu gocaraṃ.
::

::hangnum
303\.
::

::gatha1
Tañca {pb:P:0.0044} ‘‘paccanubhotī’’ti, vuttattā pana satthunā;
::

::gathalast
Rūpādārammaṇāneva, honti rūpādayo pana.
::

::hangnum
304\.
::

::gatha1
Dibbacakkhādiñāṇānaṃ, rūpādīneva gocarā;
::

::gathalast
Anāpāthagatāneva, tānītipi na yujjati.
::

::hangnum
305\.
::

::gatha1
Yaṃ rūpārammaṇaṃ hontaṃ, taṃ dhammārammaṇaṃ kathaṃ;
::

::gathalast
Evaṃ sati panetesaṃ, niyamoti kathaṃ bhave.
::

::hangnum
306\.
::

::gatha1
Sabbaṃ ārammaṇaṃ etaṃ, chabbidhaṃ samudīritaṃ;
::

::gathalast
Taṃ parittattikādīnaṃ, vasena bahudhā mataṃ.
::

::hangnum
307\.
::

::gatha1
Sabbo kāmavipāko ca, kriyāhetudvayampi ca;
::

::gathalast
Pañcavīsati ekantaṃ, parittārammaṇā siyuṃ.
::

::hangnum
308\.
::

::gatha1
Iṭṭhādibhedā pañceva, rūpasaddādayo pana;
::

::gathalast
Viññāṇānaṃ dvipañcannaṃ, gocarā paṭipāṭiyā.
::

::hangnum
309\.
::

::gatha1
Rūpādipañcakaṃ sabbaṃ, manodhātuttayassa tu;
::

::gathalast
Terasannaṃ panetesaṃ, rūpakkhandhova gocaro.
::

::hangnum
310\.
::

::gatha1
Nārūpaṃ na ca paññattiṃ, nātītaṃ na canāgataṃ;
::

::gathalast
Ārammaṇaṃ karonte ca, vattamāno hi gocaro.
::

::hangnum
311\.
::

::gatha1
Terasetāni cittāni, jāyante kāmadhātuyaṃ;
::

::gathalast
Cattāri rūpāvacare, neva kiñci arūpisu.
::

::hangnum
312\.
::

::gatha1
Mahāpākānamaṭṭhannaṃ{pb:M:0.0057}{pb:V:0.0052}, santīraṇattayassapi;
::

::gathalast
Chasu dvāresu rūpādichaparittāni gocarā.
::

::hangnum
313\.
::

::gatha1
Rūpādayo parittā cha, hasituppādagocarā;
::

::gathalast
Pañcadvāre paṭuppannā, manodvāre tikālikā.
::

::hangnum
314\.
::

::gatha1
Dutiyāruppacittañca, catutthāruppamānasaṃ;
::

::gathalast
Chabbidhaṃ niyataṃ hoti, taṃ mahaggatagocaraṃ.
::

::hangnum
315\.
::

::gatha1
Nibbānārammaṇattā hi, ekantena anaññato;
::

::gathalast
Aṭṭhānāsavacittānaṃ, appamāṇova gocaro.
::

::hangnum
316\.
::

::gatha1
Cattāro ñāṇahīnā ca, kāmāvacarapuññato;
::

::gathalast
Kriyatopi ca cattāro, dvādasākusalāni ca.
::

::hangnum
317\.
::

::gatha1
Parittārammaṇā ceva, te mahaggatagocarā;
::

::gathalast
Paññattārammaṇattā hi, navattabbāva honti te.
::

::hangnum
318\.
::

::gatha1
Cattāro ñāṇasaṃyuttā, puññato kriyatopi ca;
::

::gathalast
Tathābhiññādvayañceva, kriyāvoṭṭhabbanampi ca.
::

::hangnum
319\.
::

::gatha1
Ekādasannametesaṃ, tividho hoti gocaro;
::

::gathalast
Paññattārammaṇattā hi, navattabbāpi hontime.
::

::hangnum
320\.
::

::gatha1
Yāni vuttāvasesāni, cittāni pana tāni hi;
::

::gathalast
Navattabbārammaṇānīti, viññeyyāni vibhāvinā.
::

::centre
Parittārammaṇattikaṃ samattaṃ.
::

::hangnum
321\.
::

::gatha1
Dutiyāruppacittañca{pb:P:0.0045}, catutthāruppamānasaṃ;
::

::gathalast
Chabbidhaṃ pana ekanta-atītārammaṇaṃ siyā.
::

::hangnum
322\.
::

::gatha1
Viññāṇānaṃ dvipañcannaṃ, manodhātuttayassa ca;
::

::gathalast
Pañca rūpādayo dhammā, paccuppannāva gocarā.
::

::hangnum
323\.
::

::gatha1
Aṭṭha {pb:M:0.0058}{pb:V:0.0053} kāmamahāpākā, santīraṇattayampi ca;
::

::gathalast
Hasituppādacittanti, dvādasete tu mānasā.
::

::hangnum
324\.
::

::gatha1
Siyātītārammaṇā paccu-ppannānāgatagocarā;
::

::gathalast
Kusalākusalā kāme, kriyato nava mānasā.
::

::hangnum
325\.
::

::gatha1
Abhiññāmānasā dvepi, siyātītādigocarā;
::

::gathalast
Santapaññattikālepi, navattabbā bhavantime.
::

::hangnum
326\.
::

::gatha1
Sesāni pana sabbāni, rūpārūpabhavesupi;
::

::gathalast
Navattabbāni honteva, atītārammaṇādinā.
::

::hangnum
327\.
::

::gatha1
Kāmato ca kriyā pañca, rūpato pañcamī kriyā;
::

::gathalast
Cittānaṃ channametesaṃ, natthi kiñci agocaraṃ.
::

::hangnum
328\.
::

::gatha1
Nibbānañca phalaṃ maggaṃ, rūpañcārūpameva ca;
::

::gathalast
Sakkonti gocaraṃ kātuṃ, kati cittāni me vada.
::

::hangnum
329\.
::

::gatha1
Cattāro ñāṇasaṃyuttā,
::

::gatha2
Puññato kriyato tathā;
::

::gatha3
Abhiññāhadayā dvepi,
::

::gathalast
Kriyā voṭṭhabbanampi ca.
::

::hangnum
330\.
::

::gatha1
Sakkonti gocaraṃ kātuṃ, cittānekādasāpi ca;
::

::gathalast
Nibbānañca phalaṃ maggaṃ, rūpañcārūpameva ca.
::

::hangnum
331\.
::

::gatha1
Cittesu pana sabbesu, kati cittāni me vada;
::

::gathalast
Arahattaphalaṃ maggaṃ, kātuṃ sakkonti gocaraṃ.
::

::hangnum
332\.
::

::gatha1
Sabbesu pana cittesu, cha ca cittāni me suṇa;
::

::gathalast
Arahattaphalaṃ maggaṃ, kātuṃ sakkonti gocaraṃ.
::

::hangnum
333\.
::

::gatha1
Cattāro ñāṇasaṃyuttā, kriyā voṭṭhabbanampi ca;
::

::gathalast
Kriyābhiññā manodhātu, cha ca sakkonti gocaraṃ.
::

::hangnum
334\.
::

::gatha1
Cattāro {pb:M:0.0059}{pb:V:0.0054} ñāṇasaṃyuttā-bhiññācittañca puññato;
::

::gathalast
Nārahattaṃ phalaṃ maggaṃ, kātuṃ sakkonti gocaraṃ.
::

::hangnum
335\.
::

::gatha1
Kasmā arahato magga-cittaṃ vā phalamānasaṃ;
::

::gathalast
Puthujjanā vā sekkhā vā, na sakkonti hi jānituṃ.
::

::hangnum
336\.
::

::gatha1
Puthujjano na jānāti,
::

::gatha2
Sotāpannassa mānasaṃ;
::

::gatha3
Sotāpanno na jānāti,
::

::gathalast
Sakadāgāmissa mānasaṃ.
::

::hangnum
337\.
::

::gatha1
Sakadāgāmī na jānāti, anāgāmissa mānasaṃ;
::

::gathalast
Anāgāmī na jānāti, arahantassa mānasaṃ.
::

::hangnum
338\.
::

::gatha1
Heṭṭhimo {pb:P:0.0046} heṭṭhimo neva, jānāti uparūpari;
::

::gathalast
Uparūpari jānāti, heṭṭhimassa ca mānasaṃ.
::

::hangnum
339\.
::

::gatha1
Yo dhammo yassa dhammassa,
::

::gatha2
Hoti ārammaṇaṃ pana;
::

::gatha3
Tamuddharitvā ekekaṃ,
::

::gathalast
Pavakkhāmi ito paraṃ.
::

::hangnum
340\.
::

::gatha1
Kusalārammaṇaṃ kāme, kusalākusalassa ca;
::

::gathalast
Abhiññāmānasassāpi, kusalassa kriyassa ca.
::

::hangnum
341\.
::

::gatha1
Kāmāvacarapākassa, tathā kāmakriyassa ca;
::

::gathalast
Etesaṃ pana rāsīnaṃ, channaṃ ārammaṇaṃ siyā.
::

::hangnum
342\.
::

::gatha1
Rūpāvacarapuññāni, kāmapākaṃ tato vinā;
::

::gathalast
Pañcannaṃ pana rāsīnaṃ, honti ārammaṇāni hi.
::

::hangnum
343\.
::

::gatha1
Āruppakusalañcāpi, tebhūmakusalassa ca;
::

::gathalast
Tebhūmakakriyassāpi, tathevākusalassapi.
::

::hangnum
344\.
::

::gatha1
Arūpāvacarapākānaṃ{pb:M:0.0060}{pb:V:0.0055}, dvinnaṃ pana catutthadu;
::

::gathalast
Imesaṃ aṭṭharāsīnaṃ, hotārammaṇapaccayo.
::

::hangnum
345\.
::

::gatha1
Apariyāpannapuññampi, kāmāvacaratopi ca;
::

::gathalast
Rūpato pañcamassāpi, kusalassa kriyassa ca.
::

::hangnum
346\.
::

::gatha1
Catunnaṃ pana rāsīnaṃ, hoti ārammaṇaṃ sadā;
::

::gathalast
Tathevākusalaṃ kāma-rūpāvacarato pana.
::

::hangnum
347\.
::

::gatha1
Kusalassa kriyassāpi, tathevākusalassa ca;
::

::gathalast
Kāmāvacarapākānaṃ, channaṃ rāsīnamīritaṃ.
::

::hangnum
348\.
::

::gatha1
Vipākārammaṇaṃ kāme, kāmāvacaratopi ca;
::

::gathalast
Rūpāvacarato ceva, kusalassa kriyassa ca.
::

::hangnum
349\.
::

::gatha1
Kāmāvacarapākānaṃ, tathevākusalassa ca;
::

::gathalast
Channañca pana rāsīnaṃ, hotārammaṇapaccayo.
::

::hangnum
350\.
::

::gatha1
Vipākārammaṇaṃ rūpe, kāmāvacaratopi ca;
::

::gathalast
Rūpāvacarato ceva, kusalassa kriyassa ca.
::

::hangnum
351\.
::

::gatha1
Apuññassāti pañcannaṃ, rāsīnaṃ hoti gocaro;
::

::gathalast
Arūpāvacarapākesu, ayameva nayo mato.
::

::hangnum
352\.
::

::gatha1
Apariyāpannapākampi, kāmato rūpatopi ca;
::

::gathalast
Kusalassa kriyassāpi, hoti ārammaṇaṃ pana.
::

::hangnum
353\.
::

::gatha1
Kriyacittamidaṃ kāme, kāmāvacaratopi ca;
::

::gathalast
Rūpāvacarato ceva, kusalassa kriyassa ca.
::

::hangnum
354\.
::

::gatha1
Kāmāvacarapākassa, tathevākusalassa ca;
::

::gathalast
Channaṃ rāsīnametesaṃ, hotārammaṇapaccayo.
::

::hangnum
355\.
::

::gatha1
Yaṃ {pb:M:0.0061} kriyāmānasaṃ rūpe, kāmapākaṃ tato vinā;
::

::gathalast
Pañcannaṃ pana rāsīnaṃ, hoti ārammaṇaṃ pana.
::

::hangnum
356\.
::

::gatha1
Kriyācittaṃ {pb:P:0.0047}{pb:V:0.0056} panāruppe, tesaṃ pañcannameva ca;
::

::gathalast
Āruppassa kriyassāpi, channaṃ hoteva gocaro.
::

::hangnum
357\.
::

::gatha1
Rūpaṃ catusamuṭṭhānaṃ, rūpārammaṇasaññitaṃ;
::

::gathalast
Kāmāvacarapuññassa, tatheva kusalassa ca.
::

::hangnum
358\.
::

::gatha1
Abhiññādvayacittassa, kāmapākakriyassa ca;
::

::gathalast
Channaṃ rāsīnametesaṃ, hotārammaṇapaccayo.
::

::hangnum
359\.
::

::gatha1
Nibbānārammaṇaṃ kāma-rūpāvacarato pana;
::

::gathalast
Kusalassubhayassāpi, kāmarūpakriyassa ca.
::

::hangnum
360\.
::

::gatha1
Apariyāpannato ceva, phalassa kusalassa ca;
::

::gathalast
Channaṃ rāsīnametesaṃ, hotārammaṇapaccayo.
::

::hangnum
361\.
::

::gatha1
Nānappakārakaṃ sabbaṃ, paññattārammaṇaṃ pana;
::

::gathalast
Tebhūmakassa puññassa, tathevākusalassa ca.
::

::hangnum
362\.
::

::gatha1
Rūpārūpavipākassa, tebhūmakakriyassa ca;
::

::gathalast
Navannaṃ pana rāsīnaṃ, hotārammaṇapaccayo.
::

::hangnum
363\.
::

::gatha1
Rūpārammaṇikā dve tu, dve dve saddhādigocarā;
::

::gathalast
Pañcārammaṇikā nāma, cittuppādā tayo matā.
::

::hangnum
364\.
::

::gatha1
Idhekacattālīseva, chaḷārammaṇikā matā;
::

::gathalast
Kāmāvacaracittāna-mayamārammaṇakkamo.
::

::hangnum
365\.
::

::gatha1
Pañcābhiññā vivajjetvā, rūpārūpā anāsavā;
::

::gathalast
Cittuppādā ime sabbe, dhammārammaṇagocarā.
::

::hangnum
366\.
::

::gatha1
Paṭhamāruppakusalaṃ, dutiyāruppacetaso;
::

::gathalast
Kusalassa vipākassa, kriyassārammaṇaṃ bhave.
::

::hangnum
367\.
::

::gatha1
Paṭhamāruppapākoyaṃ{pb:M:0.0062}, dutiyāruppacetaso;
::

::gathalast
Kusalassa vipākassa, kriyassārammaṇaṃ na hi.
::

::hangnum
368\.
::

::gatha1
Paṭhamaṃ {pb:V:0.0057} tu kriyācittaṃ, dutiyāruppacetaso;
::

::gathalast
Na puññassa na pākassa, hoti ārammaṇaṃ pana.
::

::hangnum
369\.
::

::gatha1
Paṭhamaṃ tu kriyācittaṃ, dutiyāruppacetaso;
::

::gathalast
Kriyassārammaṇaṃ hoti, iti ñeyyaṃ vibhāvinā.
::

::hangnum
370\.
::

::gatha1
Puthujjanassa sekkhassa, arūpārammaṇaṃ dvidhā;
::

::gathalast
Kusalaṃ kusalassāpi, vipākassa ca taṃ siyā.
::

::hangnum
371\.
::

::gatha1
Khīṇāsavassa bhikkhussa, paṭhamāruppamānasaṃ;
::

::gathalast
Ārammaṇaṃ tidhā hoti, iti vuttaṃ mahesinā.
::

::hangnum
372\.
::

::gatha1
Kriyassāpi kriyā hoti, kusalampi kriyassa ca;
::

::gathalast
Kusalaṃ tu vipākassa, evaṃ hoti tidhā pana.
::

::hangnum
373\.
::

::gatha1
Tatiyāruppacittampi, catutthāruppacetaso;
::

::gathalast
Evameva dvidhā ceva, tidhā cārammaṇaṃ siyā.
::

::hangnum
374\.
::

::gatha1
Yaṃ yaṃ pana idhārabbha,
::

::gatha2
Ye ye jāyanti gocaraṃ;
::

::gatha3
So so tesañca tesañca,
::

::gathalast
Hotārammaṇapaccayo.
::

::hangnum
375\.
::

::gatha1
Yo {pb:P:0.0048} panimassa naro kira pāraṃ,
::

::gatha2
Duttaramuttaramuttaratīdha;
::

::gatha3
So abhidhammamahaṇṇavapāraṃ,
::

::gathalast
Duttaramuttaramuttarateva.
::

::centre
Iti abhidhammāvatāre ārammaṇavibhāgo nāma
::

::centre
Chaṭṭho paricchedo.
::

### 7. Sattamo paricchedo

#### Vipākacittappavattiniddeso

::hangnum
376\.
::

::gatha1
Anantañāṇena {pb:M:0.0063}{pb:P:0.0049}{pb:V:0.0058} niraṅgaṇena,
::

::gatha2
Guṇesinā kāruṇikena tena;
::

::gatha3
Vutte vipāke matipāṭavatthaṃ,
::

::gathalast
Vipākacittappabhavaṃ suṇātha.
::

::hangnum
377\.
::

::gatha1
Ekūnatiṃsa kammāni, pākā dvattiṃsa dassitā;
::

::gathalast
Tīsu dvāresu kammāni, vipākā chasu dissare.
::

::hangnum
378\.
::

::gatha1
Kusalaṃ kāmalokasmiṃ, pavatte paṭisandhiyaṃ;
::

::gathalast
Taṃ taṃ paccayamāgamma, dadāti vividhaṃ phalaṃ.
::

::hangnum
379\.
::

::gatha1
Ekāya cetanāyekā, paṭisandhi pakāsitā;
::

::gathalast
Nānākammehi nānā ca, bhavanti paṭisandhiyo.
::

::hangnum
380\.
::

::gatha1
Tihetukaṃ tu yaṃ kammaṃ, kāmāvacarasaññitaṃ;
::

::gathalast
Tihetukaṃ duhetuñca, vipākaṃ detyahetukaṃ.
::

::hangnum
381\.
::

::gatha1
Duhetukaṃ tu yaṃ kammaṃ, taṃ na deti tihetukaṃ;
::

::gathalast
Duhetukamahetuñca, vipākaṃ deti attano.
::

::hangnum
382\.
::

::gatha1
Tihetukena kammena,
::

::gatha2
Paṭisandhi tihetukā;
::

::gatha3
Duhetukāpi hoteva,
::

::gathalast
Na ca hoti ahetukā.
::

::hangnum
383\.
::

::gatha1
Duhetukena kammena,
::

::gatha2
Paṭisandhi duhetukā;
::

::gatha3
Ahetukāpi {pb:V:0.0059} hoteva,
::

::gathalast
Na ca hoti tihetukā.
::

::hangnum
384\.
::

::gatha1
Asaṅkhāramasaṅkhāraṃ{pb:M:0.0064}, sasaṅkhārampi deti hi;
::

::gathalast
Sasaṅkhāramasaṅkhāraṃ, sasaṅkhāraṃ phalaṃ tathā.
::

::hangnum
385\.
::

::gatha1
Ekāya cetanāyettha, kusalassa ca soḷasa;
::

::gathalast
Vidhā vipākacittāni, bhavantīti pakāsaye.
::

::hangnum
386\.
::

::gatha1
Ārammaṇena hoteva, vedanāparivattanaṃ;
::

::gathalast
Tadārammaṇacittampi, javanena niyāmitaṃ.
::

::hangnum
387\.
::

::gatha1
Kāmāvacaracittena, kusalenādinā pana;
::

::gathalast
Tulyena pākacittena, gahitā paṭisandhi ce.
::

::hangnum
388\.
::

::gatha1
Balavārammaṇe {pb:P:0.0050} iṭṭhe, cakkhussāpāthamāgate;
::

::gathalast
Manodhātu bhavaṅgasmiṃ, tāya āvaṭṭite pana.
::

::hangnum
389\.
::

::gatha1
Vīthicittesu jātesu, cakkhuviññāṇakādisu;
::

::gathalast
Jāyate javanaṃ hutvā, paṭhamaṃ kāmamānasaṃ.
::

::hangnum
390\.
::

::gatha1
Sattakkhattuṃ javitvāna, paṭhame kusale gate;
::

::gathalast
Tadevārammaṇaṃ katvā, teneva sadisaṃ puna.
::

::hangnum
391\.
::

::gatha1
Vipākaṃ jāyate cittaṃ, tadārammaṇasaññitaṃ;
::

::gathalast
Sandhiyā tulyato mūla-bhavaṅganti pavuccate.
::

::hangnum
392\.
::

::gatha1
Tañca santīraṇaṃ ettha, dassanaṃ sampaṭicchanaṃ;
::

::gathalast
Gaṇanūpagacittāni, cattāreva bhavanti hi.
::

::hangnum
393\.
::

::gatha1
Yadā hi dutiyaṃ cittaṃ, kusalaṃ javanaṃ tadā;
::

::gathalast
Tena tulyavipākampi, tadārammaṇakaṃ siyā.
::

::hangnum
394\.
::

::gatha1
Sandhiyā asamānattā, dve nāmānissa labbhare;
::

::gathalast
‘‘Āgantukabhavaṅga’’nti, ‘‘tadārammaṇaka’’nti ca.
::

::hangnum
395\.
::

::gatha1
Yadā {pb:M:0.0065}{pb:V:0.0060} hi tatiyaṃ puññaṃ, javanaṃ hoti tena ca;
::

::gathalast
Sadisaṃ tatiyaṃ pākaṃ, tadārammaṇakaṃ siyā.
::

::hangnum
396\.
::

::gatha1
‘‘Āgantukabhavaṅga’’nti, idampi ca pavuccati;
::

::gathalast
Iminā pana saddhiṃ cha, purimāni ca pañcapi.
::

::hangnum
397\.
::

::gatha1
Yadā catutthaṃ kusalaṃ, javanaṃ hoti tena ca;
::

::gathalast
Tulyaṃ catutthaṃ pākaṃ tu, tadārammaṇataṃ vaje.
::

::hangnum
398\.
::

::gatha1
Āgantukabhavaṅgaṃ tu, tadārammaṇanāmakaṃ;
::

::gathalast
Purimāni cha pākāni, iminā honti satta tu.
::

::hangnum
399\.
::

::gatha1
Tasmiṃ dvāre yadā iṭṭha-majjhattārammaṇaṃ pana;
::

::gathalast
Āgacchati tadāpāthaṃ, tadā vuttanayenidha.
::

::hangnum
400\.
::

::gatha1
Ārammaṇavaseneva, vedanā parivattati;
::

::gathalast
Upekkhāsahitaṃ tasmā, hoti santīraṇaṃ mano.
::

::hangnum
401\.
::

::gatha1
Upekkhāsahitesveva, javanesu catūsupi;
::

::gathalast
Tehi tulyāni cattāri, pākacittāni jāyare.
::

::hangnum
402\.
::

::gatha1
Vedanāyāsamānattā, accantaṃ purimehi tu;
::

::gathalast
Honti piṭṭhibhavaṅgāni, cattārīti ca nāmato.
::

::hangnum
403\.
::

::gatha1
Pañcimāni vipākāni, purimehi ca sattahi;
::

::gathalast
Saddhiṃ dvādasa pākāni, bhavantīti viniddise.
::

::hangnum
404\.
::

::gatha1
Cakkhudvāre tathā evaṃ, sotādīsvapi niddise;
::

::gathalast
Dvādasa dvādasa pākā, samasaṭṭhi bhavantime.
::

::hangnum
405\.
::

::gatha1
Ekāya cetanāyeva, kamme āyūhite pana;
::

::gathalast
Samasaṭṭhi vipākāni, uppajjanti na saṃsayo.
::

::hangnum
406\.
::

::gatha1
Gahitāgahaṇenettha{pb:M:0.0066}{pb:P:0.0051}, cakkhudvāresu dvādasa;
::

::gathalast
Sotaviññāṇakādīni, cattārīti ca soḷasa.
::

::hangnum
407\.
::

::gatha1
Evameva {pb:V:0.0061} sasaṅkhāra-tihetukusalenapi;
::

::gathalast
Asaṅkhārasasaṅkhāru-pekkhāsahagatehipi.
::

::hangnum
408\.
::

::gatha1
Kamme āyūhite tesaṃ, vipākehi ca tīhipi;
::

::gathalast
Eseva ca nayo tehi, dinnāya paṭisandhiyā.
::

::hangnum
409\.
::

::gatha1
Paṭhamaṃ iṭṭhamajjhatta-gocarassa vasenidha;
::

::gathalast
Pavattiṃ pana dassetvā, upekkhāsahitadvaye.
::

::hangnum
410\.
::

::gatha1
Dassetabbā tappacchā tu, iṭṭhasmiṃ gocare idha;
::

::gathalast
Ekekasmiṃ pana dvāre, dvādasa dvādaseva tu.
::

::hangnum
411\.
::

::gatha1
Gahitāgahaṇenettha, pākacittāni soḷasa;
::

::gathalast
Pubbe vuttanayeneva, ñeyyaṃ sabbamasesato.
::

::hangnum
412\.
::

::gatha1
Tihetukena kammena, paṭisandhi tihetukā;
::

::gathalast
Bhavatīti ayaṃ vāro, vutto ettāvatā mayā.
::

::hangnum
413\.
::

::gatha1
Sandhimekaṃ tu kammekaṃ, janeti na tato paraṃ;
::

::gathalast
Anekāni vipākāni, sañjaneti pavattiyaṃ.
::

::hangnum
414\.
::

::gatha1
Ekasmā hi yathā bījā, jāyate ekamaṅkuraṃ;
::

::gathalast
Subahūni phalānissa, honti hetupavattito.
::

::hangnum
415\.
::

::gatha1
Duhetukena kammena, paṭisandhi duhetukā;
::

::gathalast
Hotīti hi ayaṃ vāro, anupubbena āgato.
::

::hangnum
416\.
::

::gatha1
Duhetukena kammena, somanassayutenidha;
::

::gathalast
Asaṅkhārikacittena, kamme āyūhite pana.
::

::hangnum
417\.
::

::gatha1
Tena {pb:M:0.0067} tulyena pākena, gahitā paṭisandhi ce;
::

::gathalast
Iṭṭhe ārammaṇe cakkhu-dvāre āpāthamāgate.
::

::hangnum
418\.
::

::gatha1
Somanassayute ñāṇa-hīne kusalamānase;
::

::gathalast
Sattakkhattuṃ javitvāna, gate tasmiṃ duhetuke.
::

::hangnum
419\.
::

::gatha1
Tadevārammaṇaṃ {pb:V:0.0062} katvā, jāyate tadanantaraṃ;
::

::gathalast
Taṃsarikkhakamekaṃ tu, asaṅkhārikamānasaṃ.
::

::hangnum
420\.
::

::gatha1
Taṃ hi mūlabhavaṅganti, tadārammaṇamiccapi;
::

::gathalast
Ubhayampi ca tasseva, nāmanti paridīpitaṃ.
::

::hangnum
421\.
::

::gatha1
Duhetukasasaṅkhāre, javitepi ca taṃsamaṃ;
::

::gathalast
Hotāgantukasaṅkhātaṃ, tadārammaṇamānasaṃ.
::

::hangnum
422\.
::

::gatha1
Tatheva ca duhetūnaṃ, iṭṭhamajjhattagocare;
::

::gathalast
Dvinnaṃ upekkhāyuttānaṃ, javanānamanantaraṃ.
::

::hangnum
423\.
::

::gatha1
Dve tādisāni jāyante, tadārammaṇamānasā;
::

::gathalast
Tesaṃ ‘‘piṭṭhibhavaṅga’’nti, nāmaṃ ‘‘āgantuka’’nti ca.
::

::hangnum
424\.
::

::gatha1
Santīraṇadvayañceva, dassanaṃ sampaṭicchanaṃ;
::

::gathalast
Imāni ca bhavaṅgāni, cakkhudvāre panaṭṭha hi.
::

::hangnum
425\.
::

::gatha1
Evamaṭṭhaṭṭha {pb:P:0.0052} katvāna, dvāresupi ca pañcasu;
::

::gathalast
Cattālīsa vipākāni, bhavantīti pavattiyaṃ.
::

::hangnum
426\.
::

::gatha1
Gahitāgahaṇenettha, cakkhudvāre panaṭṭha ca;
::

::gathalast
Sotaghānādinā saddhiṃ, dvādaseva bhavanti hi.
::

::hangnum
427\.
::

::gatha1
Ekāya cetanāyevaṃ, kamme āyūhite pana;
::

::gathalast
Dvādaseva vipākāni, bhavantīti pakāsitaṃ.
::

::hangnum
428\.
::

::gatha1
Duhetukattayenāpi{pb:M:0.0068}, sesena sadisena tu;
::

::gathalast
Pākenādinnasandhiyā, ayameva nayo mato.
::

::hangnum
429\.
::

::gatha1
Duhetukena kammena, paṭisandhi duhetukā;
::

::gathalast
Hotītipi ayaṃ vāro, vutto ettāvatā mayā.
::

::hangnum
430\.
::

::gatha1
Duhetukena kammena, paṭisandhi ahetukā;
::

::gathalast
Hotīti ca ayaṃ vāro, anupubbena āgato.
::

::hangnum
431\.
::

::gatha1
Duhetukesu {pb:V:0.0063} cittesu, kusalesu catūsupi;
::

::gathalast
Tesu aññatareneva, kamme āyūhite pana.
::

::hangnum
432\.
::

::gatha1
Tasseva pākabhūtāya, ādinnapaṭisandhino;
::

::gathalast
Upekkhāsahitāhetu, manoviññāṇadhātuyā.
::

::hangnum
433\.
::

::gatha1
Paṭisandhi na vattabbā, sā kammasadisāti hi;
::

::gathalast
Kammaṃ duhetukaṃ hoti, paṭisandhi ahetukā.
::

::hangnum
434\.
::

::gatha1
Tassa buddhimupetassa, iṭṭhamajjhattagocare;
::

::gathalast
Āpāthamāgate cakkhu-dvāre puna ca dehino.
::

::hangnum
435\.
::

::gatha1
Duhetūnaṃ catunnampi, puññānaṃ yassa kassaci;
::

::gathalast
Javanassāvasānasmiṃ, ahetukamidaṃ mano.
::

::hangnum
436\.
::

::gatha1
Tadārammaṇabhāvena, jāyate natthi saṃsayo;
::

::gathalast
Taṃ tu mūlabhavaṅgañca, tadārammaṇameva ca.
::

::hangnum
437\.
::

::gatha1
Vīthicittesu jātesu, cakkhuviññāṇakādisu;
::

::gathalast
Upekkhāsahitaṃyeva, hoti santīraṇampi ca.
::

::hangnum
438\.
::

::gatha1
Tesu ekaṃ ṭhapetvāna, gahitāgahaṇenidha;
::

::gathalast
Gaṇanūpagacittāni, tīṇiyeva bhavanti hi.
::

::hangnum
439\.
::

::gatha1
Iṭṭhe {pb:M:0.0069} ārammaṇe cakkhu-dvāre āpāthamāgate;
::

::gathalast
Tadā santīraṇañceva, tadārammaṇamānasaṃ.
::

::hangnum
440\.
::

::gatha1
Somanassayutaṃyeva, gahetvā tesu ekakaṃ;
::

::gathalast
Purimāni ca tīṇīti, cattārova bhavanti hi.
::

::hangnum
441\.
::

::gatha1
Evaṃ cattāri cittāni, dvāresupi ca pañcasu;
::

::gathalast
Honti vīsati cittāni, vipākāni pavattiyaṃ.
::

::hangnum
442\.
::

::gatha1
Cakkhudvāre tu cattāri, gahitāgahaṇenidha;
::

::gathalast
Sotaghānādinā saddhiṃ, hotevāhetukaṭṭhakaṃ.
::

::hangnum
443\.
::

::gatha1
Ahetupaṭisandhissa{pb:V:0.0064}, na tadārammaṇaṃ bhave;
::

::gathalast
Duhetukaṃ tihetuṃ vā, duhetupaṭisandhino.
::

::hangnum
444\.
::

::gatha1
Jātā {pb:P:0.0053} sugatiyaṃ yena, pākena paṭisandhi tu;
::

::gathalast
Tena tulyampi hīnaṃ vā, tadārammaṇakaṃ bhave.
::

::hangnum
445\.
::

::gatha1
Manussalokaṃ sandhāya, vuttañcāhetukaṭṭhakaṃ;
::

::gathalast
Catūsupi apāyesu, pavatte pana labbhati.
::

::hangnum
446\.
::

::gatha1
Thero nerayikānaṃ tu, dhammaṃ deseti vassati;
::

::gathalast
Gandhaṃ vāyuñca māpeti, yadā tesaṃ tadā pana.
::

::hangnum
447\.
::

::gatha1
Theraṃ disvā ca sutvā ca, dhammaṃ gandhañca ghāyataṃ;
::

::gathalast
Pivatañca jalaṃ vāyuṃ, phusataṃ mudumeva ca.
::

::hangnum
448\.
::

::gatha1
Cakkhuviññāṇakādīni, puññajāneva pañcapi;
::

::gathalast
Santīraṇadvayaṃ ekā, manodhātūti aṭṭhakaṃ.
::

::hangnum
449\.
::

::gatha1
Ayaṃ tāva kathā iṭṭha-iṭṭhamajjhattagocare;
::

::gathalast
Kāmāvacarapuññānaṃ, javanānaṃ vasenidha.
::

::hangnum
450\.
::

::gatha1
Niyamatthaṃ {pb:M:0.0070} tu yaṃ vuttaṃ, tadārammaṇacetaso;
::

::gathalast
Kusalaṃ pana sandhāya, taṃ vuttanti hi dīpitaṃ.
::

::hangnum
451\.
::

::gatha1
Idhākusalacittesu, somanassayutesupi;
::

::gathalast
Iṭṭhe ārammaṇe tesu, javitesu catūsupi.
::

::hangnum
452\.
::

::gatha1
Somanassayutāhetu-manoviññāṇadhātu hi;
::

::gathalast
Tadārammaṇabhāvena, jāyate tadanantaraṃ.
::

::hangnum
453\.
::

::gatha1
Chasvākusalacittesu, upekkhāya yutesu hi;
::

::gathalast
Gocare iṭṭhamajjhatte, javitesu anantaraṃ.
::

::hangnum
454\.
::

::gatha1
Upekkhāsahitāhetu-manoviññāṇadhātu hi;
::

::gathalast
Tadārammaṇabhāvena, jāyate pana puññajā.
::

::hangnum
455\.
::

::gatha1
Iṭṭhārammaṇayogasmiṃ{pb:V:0.0065}, kaṅkhato uddhatassa vā;
::

::gathalast
Somanassayutaṃ hoti, tadārammaṇamānasaṃ.
::

::hangnum
456\.
::

::gatha1
Somanassayute citte, javane javite pana;
::

::gathalast
Gavesitabbā pañceva, tadārammaṇamānasā.
::

::hangnum
457\.
::

::gatha1
Upekkhāsahite citte, javane javite pana;
::

::gathalast
Chaḷeva gavesitabbā, tadārammaṇamānasā.
::

::hangnum
458\.
::

::gatha1
Tihetusomanassena, ādinnapaṭisandhino;
::

::gathalast
Jhānato parihīnassa, taṃ jhānaṃ paccavekkhato.
::

::hangnum
459\.
::

::gatha1
Domanassayutaṃ cittaṃ, hoti vippaṭisārino;
::

::gathalast
Tassa kiṃ jāyate brūhi, tadārammaṇamānasaṃ.
::

::hangnum
460\.
::

::gatha1
**Paṭṭhāne** paṭisiddhā hi, domanassaanantaraṃ;
::

::gathalast
Somanassassa uppatti, domanassassa cassa vā.
::

::hangnum
461\.
::

::gatha1
Mahaggataṃ {pb:M:0.0071} panārabbha, javane javitepi ca;
::

::gathalast
Tattheva paṭisiddhaṃ tu, tadārammaṇamānasaṃ.
::

::hangnum
462\.
::

::gatha1
Tasmā {pb:P:0.0054} bhavaṅgapātova, tadārammaṇameva vā;
::

::gathalast
Na hoti kiṃ nu kātabbaṃ, vada tvaṃ ābhidhammika.
::

::hangnum
463\.
::

::gatha1
Upekkhāsahitāhetu-manoviññāṇadhātu tu;
::

::gathalast
Puññāpuññavipākā hi, tadārammaṇikā siyā.
::

::hangnum
464\.
::

::gatha1
Āvajjanaṃ kimassāti, natthi taṃ jāyate kathaṃ;
::

::gathalast
Bhavaṅgāvajjanānaṃ kiṃ, maggassānantarassa ca.
::

::hangnum
465\.
::

::gatha1
Phalassapi nirodhā ca, vuṭṭhahantassa bhikkhuno;
::

::gathalast
Phalacittassa vā evaṃ, natthi āvajjanaṃ kira.
::

::hangnum
466\.
::

::gatha1
Vinā āvajjanenāpi, hoti jāyatu mānasaṃ;
::

::gathalast
Kimassārammaṇaṃ brūhi, yadi jānāsi paṇḍita.
::

::hangnum
467\.
::

::gatha1
Vinā {pb:V:0.0066} ārammaṇeneva, na hi jāyati mānasaṃ;
::

::gathalast
Rūpādīsu parittesu, yaṃ kiñcārabbha jāyate.
::

::hangnum
468\.
::

::gatha1
Utubījaniyāmo ca, kammadhammaniyāmatā;
::

::gathalast
Cittassa ca niyāmoti, ñeyyā pañca niyāmatā.
::

::hangnum
469\.
::

::gatha1
Tattha ekappahārena, phalapupphādidhāraṇaṃ;
::

::gathalast
Rukkhānaṃ pana sabbesaṃ, ayaṃ utuniyāmatā.
::

::hangnum
470\.
::

::gatha1
Tesaṃ tesaṃ tu bījānaṃ, taṃtaṃtulyaphalubbhavo;
::

::gathalast
Matthake nāḷikerassa, chiddattaṃ bījajo ayaṃ.
::

::hangnum
471\.
::

::gatha1
Tihetukaṃ tihetuñca, duhetuñca ahetukaṃ;
::

::gathalast
Vipākaṃ tu yato deti, ayaṃ kammaniyāmatā.
::

::hangnum
472\.
::

::gatha1
Jātiyaṃ {pb:M:0.0072} bodhisattassa, medanīkampanādikaṃ;
::

::gathalast
Visesattamanekampi, ayaṃ dhammaniyāmatā.
::

::hangnum
473\.
::

::gatha1
Gocarena pasādasmiṃ, ghaṭṭite pana tenidha;
::

::gathalast
Uppattāvajjanādīnaṃ, ayaṃ cittaniyāmatā.
::

::hangnum
474\.
::

::gatha1
Andhajjanānaṃ hadayandhakāraṃ,
::

::gatha2
Viddhaṃsanaṃ dīpamimaṃ jalantaṃ;
::

::gatha3
Sikkhetha dhīro satataṃ payutto,
::

::gathalast
Mohandhakārāpagamaṃ yadiccheti.
::

::centre
Iti abhidhammāvatāre vipākacittappavattiniddeso nāma
::

::centre
Sattamo paricchedo.
::

### 8. Aṭṭhamo paricchedo

#### Pakiṇṇakaniddeso

::hangnum
475\.
::

::gatha1
Idāni {pb:P:0.0055}{pb:V:0.0067} pana sabbesaṃ, etesaṃ mānasaṃ mayā;
::

::gathalast
Pāṭavatthāya bhikkhūnaṃ, kathīyati pakiṇṇakaṃ.
::

::hangnum
476\.
::

::gatha1
Panthamakkaṭako nāma, disāsu pana pañcasu;
::

::gathalast
Tattha suttaṃ pasāretvā, jālamajjhe nipajjati.
::

::hangnum
477\.
::

::gatha1
Paṭhamāya disāyettha, sutte pana pasārite;
::

::gathalast
Pāṇakena paṭaṅgena, ghaṭṭite makkhikāya vā.
::

::hangnum
478\.
::

::gatha1
Nipannaṭṭhānato kiñci, calitvā uṇṇanābhi tu;
::

::gathalast
Gantvā suttānusārena, yūsaṃ pivati tassa sā.
::

::hangnum
479\.
::

::gatha1
Punāgantvāna tattheva, nipajjati yathāsukhaṃ;
::

::gathalast
Evameva karoteva, disāsu dutiyādisu.
::

::hangnum
480\.
::

::gatha1
Pasādā {pb:M:0.0073} pañca daṭṭhabbā, suttaṃ pañcadisāsviva;
::

::gathalast
Cittaṃ pana ca daṭṭhabbaṃ, majjhe makkaṭako viya.
::

::hangnum
481\.
::

::gatha1
Pāṇakādīhi suttassa, tassa saṅghaṭṭanā viya;
::

::gathalast
Pasādānaṃ tu daṭṭhabbā, ghaṭṭanārammaṇena hi.
::

::hangnum
482\.
::

::gatha1
Calanaṃ viya taṃmajjhe, nipannāyuṇṇanābhiyā;
::

::gathalast
Pasādaghaṭṭanaṃ tattha, gahetvārammaṇaṃ pana.
::

::hangnum
483\.
::

::gatha1
Manodhātukriyācittaṃ, bhavaṅgāvaṭṭanaṃ mataṃ;
::

::gathalast
Tassā suttānusāraṃva, vīthicittapavattanaṃ.
::

::hangnum
484\.
::

::gatha1
Sīse panassa vijjhitvā, yūsapānaṃva cetaso;
::

::gathalast
Ārammaṇesu daṭṭhabbaṃ, javanassa pavattanaṃ.
::

::hangnum
485\.
::

::gatha1
Punāgantvā {pb:V:0.0068} yathā sutta-jālamajjhe nipajjanaṃ;
::

::gathalast
Vatthuṃyeva ca nissāya, cittassa parivattanaṃ.
::

::hangnum
486\.
::

::gatha1
Idaṃ tu pana opammaṃ, atthaṃ dīpeti kiṃ tu hi;
::

::gathalast
Ārammaṇena paṭhamaṃ, pasāde ghaṭṭite pana.
::

::hangnum
487\.
::

::gatha1
Pasādavatthuto cittā, vatthusannissitaṃ mano;
::

::gathalast
Tato hi paṭhamaṃyeva, jāyatīti hi dīpitaṃ.
::

::hangnum
488\.
::

::gatha1
Ekekārammaṇaṃ {pb:P:0.0056} dvīsu, dvīsu dvāresu sabbaso;
::

::gathalast
Āgacchati tenāpāthaṃ, ayamatthopi dīpito.
::

::hangnum
489\.
::

::gatha1
Rūpaṃ cakkhupasādamhi, ghaṭṭitvā taṅkhaṇe pana;
::

::gathalast
Manodvāre tathāpātha-māgacchati nisaṃsayo.
::

::hangnum
490\.
::

::gatha1
Khago yathā hi rukkhagge, nilīyantova sākhino;
::

::gathalast
Sākhaṃ ghaṭṭeti tassīdha, chāyā pharati bhūmiyaṃ.
::

::hangnum
491\.
::

::gatha1
Sākhāya {pb:M:0.0074} ghaṭṭanacchāyā, pharaṇāni ca sabbaso;
::

::gathalast
Apubbācarimaṃ eka-kkhaṇasmiṃyeva jāyare.
::

::hangnum
492\.
::

::gatha1
Evameva ca rūpassa, pasādassa ca ghaṭṭanaṃ;
::

::gathalast
Bhavaṅgacalanassāpi, paccayattena atthato.
::

::hangnum
493\.
::

::gatha1
Tatheva ca manodvāre, āpāthagamanampi ca;
::

::gathalast
Apubbācarimaṃ eka-kkhaṇasmiṃyeva hotiti.
::

::hangnum
494\.
::

::gatha1
Tato bhavaṅgaṃ chinditvā, cakkhudvāre yathākkamaṃ;
::

::gathalast
Āvajjane samuppanne, dassane sampaṭicchane.
::

::hangnum
495\.
::

::gatha1
Santīraṇe samuppanne, tato voṭṭhabbanepi ca;
::

::gathalast
Kusalaṃ javanaṃ cittaṃ, tathākusalameva vā.
::

::hangnum
496\.
::

::gatha1
Eso eva nayo sota-dvārādīsupi viññunā;
::

::gathalast
Avisesena viññeyyo, saddādīnaṃ tu ghaṭṭane.
::

::hangnum
497\.
::

::gatha1
Dovārikopamādīni{pb:V:0.0069}, etassatthassa dīpane;
::

::gathalast
Uddharitvāna tānettha, dassetabbāni viññunā.
::

::hangnum
498\.
::

::gatha1
Asambhedena cakkhussa, rūpāpāthagamena ca;
::

::gathalast
Ālokanissayenāpi, samanakkārahetunā.
::

::hangnum
499\.
::

::gatha1
Paccayehi panetehi, sametehi catūhipi;
::

::gathalast
Jāyate **cakkhuviññāṇaṃ,** sampayuttehi taṃ saha.
::

::hangnum
500\.
::

::gatha1
Asambhedena sotassa, saddāpāthagamena ca;
::

::gathalast
Ākāsanissayenāpi, samanakkārahetunā.
::

::hangnum
501\.
::

::gatha1
Paccayehi panetehi, sametehi catūhipi;
::

::gathalast
Jāyate **sotaviññāṇaṃ,** sampayuttehi taṃ saha.
::

::hangnum
502\.
::

::gatha1
Asambhedena {pb:M:0.0075} ghānassa, gandhāpāthagamena ca;
::

::gathalast
Vāyosannissayenāpi, samanakkārahetunā.
::

::hangnum
503\.
::

::gatha1
Paccayehi panetehi, sametehi catūhipi;
::

::gathalast
Jāyate **ghānaviññāṇaṃ,** sampayuttehi taṃ saha.
::

::hangnum
504\.
::

::gatha1
Asambhedena jivhāya, rasāpāthagamena ca;
::

::gathalast
Āposannissayenāpi, samanakkārahetunā.
::

::hangnum
505\.
::

::gatha1
Paccayehi panetehi, sametehi catūhipi;
::

::gathalast
Jāyate **jivhāviññāṇaṃ,** sampayuttehi taṃ saha.
::

::hangnum
506\.
::

::gatha1
Asambhedena {pb:P:0.0057} kāyassa, phoṭṭhabbāpāthasaṅgamā;
::

::gathalast
Pathavīnissayenāpi, samanakkārahetunā.
::

::hangnum
507\.
::

::gatha1
Paccayehi panetehi, sametehi catūhipi;
::

::gathalast
Jāyate **kāyaviññāṇaṃ,** sampayuttehi taṃ saha.
::

::hangnum
508\.
::

::gatha1
Asambhedā manassāpi, dhammāpāthagamena ca;
::

::gathalast
Vatthusannissayenāpi, samanakkārahetunā.
::

::hangnum
509\.
::

::gatha1
Paccayehi {pb:V:0.0070} panetehi, sametehi catūhipi;
::

::gathalast
**Manoviññāṇa**mevaṃ tu, sampayuttehi jāyate.
::

::hangnum
510\.
::

::gatha1
Mano bhavaṅgacittanti, veditabbaṃ vibhāvinā;
::

::gathalast
Āvajjanakriyācittaṃ, samanakkāroti saññitaṃ.
::

::hangnum
511\.
::

::gatha1
Vatthusannissayenāti, nāyaṃ sabbattha gacchati;
::

::gathalast
Bhavaṃ tu pañcavokāraṃ, sandhāya kathito pana.
::

::hangnum
512\.
::

::gatha1
Paṭisandhādicittāni, sabbānekūnavīsati;
::

::gathalast
Kāme dasa ca rūpesu, pañca cattārirūpisu.
::

::hangnum
513\.
::

::gatha1
Kammaṃ {pb:M:0.0076} kammanimittañca, tathā gatinimittakaṃ;
::

::gathalast
Idaṃ hi tividhaṃ tesaṃ, ārammaṇamudīritaṃ.
::

::hangnum
514\.
::

::gatha1
Kāmāvacarasandhīnaṃ, parittārammaṇaṃ mataṃ;
::

::gathalast
Paccuppannamatītaṃ vā, hoti natthi anāgataṃ.
::

::hangnum
515\.
::

::gatha1
Aṭṭheva ca mahāpākā, tīṇi santīraṇāni ca;
::

::gathalast
Ekādasavidhaṃ cittaṃ, tadārammaṇasaññitaṃ.
::

::hangnum
516\.
::

::gatha1
Ekādasavidhe citte, tadārammaṇasaññite;
::

::gathalast
Dasa puññavipākāni, ekaṃ hoti apuññajaṃ.
::

::hangnum
517\.
::

::gatha1
Mahāpākā na jāyante, rūpārūpabhavadvaye;
::

::gathalast
Kāme rūpe bhave ceva, hoti santīraṇattayaṃ.
::

::hangnum
518\.
::

::gatha1
Tadārammaṇacittāni, yāni vuttāni satthunā;
::

::gathalast
Tesu cittaṃ panekampi, rūpārūpabhavadvaye.
::

::hangnum
519\.
::

::gatha1
Na tadārammaṇaṃ hutvā, pavattati kadācipi;
::

::gathalast
Kasmā na hoti ce tattha, bījassābhāvato pana.
::

::hangnum
520\.
::

::gatha1
Paṭisandhibījaṃ natthettha, kāmāvacarasaññitaṃ;
::

::gathalast
Rūpādigocare tassa, bhaveyya janakaṃ tu yaṃ.
::

::hangnum
521\.
::

::gatha1
Cakkhuviññāṇakādīnaṃ{pb:V:0.0071}, natthitāpajjatīti ce;
::

::gathalast
Nindriyānaṃ pavattānu-bhāvato cittasambhavo.
::

::hangnum
522\.
::

::gatha1
Ekantena yathā cetaṃ, tadārammaṇamānasaṃ;
::

::gathalast
Nappavattati sabbampi, rūpārūpabhavadvaye.
::

::hangnum
523\.
::

::gatha1
Akāmāvacaradhammepi, tadetaṃ nānubandhati;
::

::gathalast
Kasmā ajanakattā hi, janakassāsamānato.
::

::hangnum
524\.
::

::gatha1
Janakaṃ {pb:M:0.0077} tena tulyaṃ vā, kāmāvacarasaññitaṃ;
::

::gathalast
Kusalākusalādiṃ tu, javanaṃ anubandhati.
::

::hangnum
525\.
::

::gatha1
Kāmāvacaradhammāpi{pb:P:0.0058}, ye mahaggatagocarā;
::

::gathalast
Hutvā vattanti te cāpi, idaṃ nevānubandhati.
::

::hangnum
526\.
::

::gatha1
Parittārammaṇattā ca, ekantena panassa hi;
::

::gathalast
Tathāparicitattā ca, nānubandhati sabbadā.
::

::hangnum
527\.
::

::gatha1
Kiṃ tena yuttivādena, vuttaṃ **aṭṭhakathāsu** hi;
::

::gathalast
Tadārammaṇacittāni, ekādasapi sabbaso.
::

::hangnum
528\.
::

::gatha1
Nāmagottaṃ panārabbha, javane javitepi ca;
::

::gathalast
Tadārammaṇaṃ na gaṇhanti, rūpārūpabhavesu vā.
::

::hangnum
529\.
::

::gatha1
Yadā paññattimārabbha, javane javitepi vā;
::

::gathalast
Tathā vipassanāyāpi, lakkhaṇārammaṇāya ca.
::

::hangnum
530\.
::

::gatha1
Tadārammaṇā na labbhanti, micchattaniyatesupi;
::

::gathalast
Na lokuttaradhammepi, ārabbha javane gate.
::

::hangnum
531\.
::

::gatha1
Tathā mahaggate dhamme, ārabbha javane pana;
::

::gathalast
Paṭisambhidāñāṇāni, ārabbha javitepi ca.
::

::hangnum
532\.
::

::gatha1
Manodvārepi sabbesaṃ, javanānamanantaraṃ;
::

::gathalast
Tadārammaṇacittāni, bhavanti anupubbato.
::

::hangnum
533\.
::

::gatha1
Na {pb:V:0.0072} vijjati manodvāre, ghaṭṭanārammaṇassa hi;
::

::gathalast
Kathaṃ bhavaṅgato hoti, vuṭṭhānaṃ pana cetaso.
::

::hangnum
534\.
::

::gatha1
Manodvārepi āpātha-māgacchanteva gocarā;
::

::gathalast
Ghaṭṭanāya vinā tasmā, cittānaṃ hoti sambhavo.
::

::hangnum
535\.
::

::gatha1
Dvādasāpuññacittānaṃ{pb:M:0.0078}, vipākā sattasattati;
::

::gathalast
Bhavanti caturāsīti, pāpapākā pavattiyaṃ.
::

::hangnum
536\.
::

::gatha1
Ekādasavidhānaṃ tu, hitvā uddhaccamānasaṃ;
::

::gathalast
Ekādasavidhā ceva, bhavanti paṭisandhiyo.
::

::hangnum
537\.
::

::gatha1
Kriyacittesu sabbesu, javanaṃ na ca hoti yaṃ;
::

::gathalast
Taṃ ve karaṇamattattā, vātapupphasamaṃ mataṃ.
::

::hangnum
538\.
::

::gatha1
Javanattaṃ tu sampattaṃ, kiccasādhanato pana;
::

::gathalast
Chinnamūlassa rukkhassa, pupphaṃva aphalaṃ siyā.
::

::hangnum
539\.
::

::gatha1
Paṭicca pana etasmā, phalametīti **paccayo**;
::

::gathalast
Yo dhammo yassa dhammassa, ṭhitiyuppattiyāpi vā.
::

::hangnum
540\.
::

::gatha1
Upakāro hi so tassa, paccayoti pavuccati;
::

::gathalast
Sambhavopabhavo hetu, kāraṇaṃ paccayo mato.
::

::hangnum
541\.
::

::gatha1
Lobhādi pana yo dhammo, mūlaṭṭhenupakārako;
::

::gathalast
Hetūti pana so dhammo, viññātabbo vibhāvinā.
::

::hangnum
542\.
::

::gatha1
Lobho doso ca moho ca,
::

::gatha2
Tathālobhādayo tayo;
::

::gatha3
Chaḷeva hetuyo honti,
::

::gathalast
Jātito navadhā siyuṃ.
::

::hangnum
543\.
::

::gatha1
Dhammānaṃ kusalādīnaṃ, kusalādittasādhako;
::

::gathalast
Mūlaṭṭhoti vadantevaṃ, eke ācariyā pana.
::

::hangnum
544\.
::

::gatha1
Evaṃ {pb:P:0.0059}{pb:V:0.0073} sante tu hetūnaṃ, taṃsamuṭṭhānarūpisu;
::

::gathalast
Hetupaccayatā neva, sampajjati kadācipi.
::

::hangnum
545\.
::

::gatha1
Na hi te pana rūpānaṃ, sādhenti kusalādikaṃ;
::

::gathalast
Na tesaṃ pana rūpānaṃ, paccayā na ca honti te.
::

::hangnum
546\.
::

::gatha1
Tasmā {pb:M:0.0079} hi kusalādīnaṃ, kusalādittasādhako;
::

::gathalast
Mūlaṭṭhoti na gantabbo, viññunā samayaññunā.
::

::hangnum
547\.
::

::gatha1
Suppatiṭṭhitabhāvassa, sādhanenupakārako;
::

::gathalast
Mūlaṭṭhoti ca hetūnaṃ, viññātabbo vibhāvinā.
::

::hangnum
548\.
::

::gatha1
Kusalākusalā hetū, kriyāhetū ca sabbaso;
::

::gathalast
Dhammānaṃ sampayuttānaṃ, taṃsamuṭṭhānarūpinaṃ.
::

::hangnum
549\.
::

::gatha1
Hetupaccayataṃ yātā, pañcavokārabhūmiyaṃ;
::

::gathalast
Sampayuttānamevete, catuvokārabhūmiyaṃ.
::

::hangnum
550\.
::

::gatha1
Kāme vipākahetūpi, kāmāvacarabhūmiyaṃ;
::

::gathalast
Attanā sampayuttānaṃ, paṭisandhikkhaṇe pana.
::

::hangnum
551\.
::

::gatha1
Kaṭattārūpajātānaṃ, tatheva ca pavattiyaṃ;
::

::gathalast
Cittajānañca rūpānaṃ, hetupaccayataṃ gatā.
::

::hangnum
552\.
::

::gatha1
Rūpe vipākahetu ca, rūpāvacarabhūmiyaṃ;
::

::gathalast
Tathā vuttappakārānaṃ, honti te hetupaccayā.
::

::hangnum
553\.
::

::gatha1
Hetuyo pañcavokāre, lokuttaravipākajā;
::

::gathalast
Cittajānañca rūpānaṃ, sampayuttānameva ca.
::

::hangnum
554\.
::

::gatha1
Te hetupaccayā honti, catuvokārabhūmiyaṃ;
::

::gathalast
Bhavanti sampayuttānaṃ, itare ca sabhūmiyaṃ.
::

::hangnum
555\.
::

::gatha1
Hetuttho hetuyo ceva, hetupaccayasambhavo;
::

::gathalast
Evameva ca viññeyyo, sañjātasukhahetunā.
::

::hangnum
556\.
::

::gatha1
Chando {pb:V:0.0074} cittañca vīriyaṃ, vīmaṃsā cāti satthunā;
::

::gathalast
Lokādhipatinā vuttā, catudhādhipatī siyuṃ.
::

::hangnum
557\.
::

::gatha1
Chandaṃ {pb:M:0.0080} tu jeṭṭhakaṃ katvā, chandaṃ katvā dhuraṃ pana;
::

::gathalast
Cittassuppattikālasmiṃ, chandādhipati nāmaso.
::

::hangnum
558\.
::

::gatha1
Eseva ca nayo ñeyyo, sesesupi ca tīsupi;
::

::gathalast
Adhippatīti niddiṭṭho, jeṭṭhaṭṭhenupakārako.
::

::hangnum
559\.
::

::gatha1
Sumatimativibodhanaṃ vicittaṃ,
::

::gatha2
Kumatimatindhanapāvakaṃ padhānaṃ;
::

::gatha3
Imamatimadhuraṃ avedi yo yo,
::

::gathalast
Jinavacanaṃ sakalaṃ avedi so so.
::

::centre
Iti abhidhammāvatāre pakiṇṇakaniddeso nāma
::

::centre
Aṭṭhamo paricchedo.
::

### 9. Navamo paricchedo

#### Puññavipākapaccayaniddeso

::hangnum
560\.
::

::gatha1
Bāttiṃsa {pb:P:0.0060} pākacittāni, lokikāneva yāni hi;
::

::gathalast
Etesaṃ pākacittānaṃ, paṭisandhipavattisu.
::

::hangnum
561\.
::

::gatha1
Puññāpuññādisaṅkhārā, yathā yesañca paccayā;
::

::gathalast
Bhavādīsu tathā tepi, viññātabbā vibhāvinā.
::

::hangnum
562\.
::

::gatha1
Tayo bhavā catasso ca, yoniyo gatipañcakaṃ;
::

::gathalast
Viññāṇaṭṭhitiyo satta, sattāvāsā naveritā.
::

::hangnum
563\.
::

::gatha1
**Kāme** {pb:V:0.0075} puññābhisaṅkhāra-saññitā aṭṭha cetanā;
::

::gathalast
Navannaṃ pākacittānaṃ, kāme sugatiyaṃ pana.
::

::hangnum
564\.
::

::gatha1
Nānākkhaṇikakammūpa-nissayapaccayehi ca;
::

::gathalast
Dvedhā hi paccayā tesaṃ, bhavanti paṭisandhiyaṃ.
::

::hangnum
565\.
::

::gatha1
Upekkhāsahitāhetu-manoviññāṇadhātuyā{pb:M:0.0081};
::

::gathalast
Vinā parittapākānaṃ, honti dvedhā pavattiyaṃ.
::

::hangnum
566\.
::

::gatha1
Tāyeva cetanā rūpa-bhave dvedhāva paccayā;
::

::gathalast
Pañcannaṃ pākacittānaṃ, bhavanti hi pavattiyaṃ.
::

::hangnum
567\.
::

::gatha1
Aṭṭhannaṃ tu parittānaṃ, kāme duggatiyaṃ tathā;
::

::gathalast
Pavatte paccayā honti, na honti paṭisandhiyaṃ.
::

::hangnum
568\.
::

::gatha1
Honti vuttappakārāva, kāme sugatiyaṃ tathā;
::

::gathalast
Soḷasannaṃ vipākānaṃ, pavatte paṭisandhiyaṃ.
::

::hangnum
569\.
::

::gatha1
**Rūpe** puññābhisaṅkhārā, rūpāvacarabhūmiyaṃ;
::

::gathalast
Pañcannaṃ pākacittānaṃ, paccayā paṭisandhiyaṃ.
::

::hangnum
570\.
::

::gatha1
Hontimāpuññasaṅkhārā, kāme duggatiyaṃ dvidhā;
::

::gathalast
Viññāṇassa panekassa, paccayā paṭisandhiyaṃ.
::

::hangnum
571\.
::

::gatha1
Channaṃ pana pavatteva, honti no paṭisandhiyaṃ;
::

::gathalast
Sattannampi bhavanteva, pavatte paṭisandhiyaṃ.
::

::hangnum
572\.
::

::gatha1
Kāme sugatiyaṃ tesaṃ, sattannampi tatheva ca;
::

::gathalast
Pavatte paccayā honti, na honti paṭisandhiyaṃ.
::

::hangnum
573\.
::

::gatha1
Viññāṇānaṃ catunnampi, tesaṃ rūpabhave tathā;
::

::gathalast
Pavatte paccayā honti, na honti paṭisandhiyaṃ.
::

::hangnum
574\.
::

::gatha1
So {pb:P:0.0061} ca kāmabhaveniṭṭha-rūpādiupaladdhiyaṃ;
::

::gathalast
Aniṭṭharūpādayo pana, brahmaloke na vijjare.
::

::hangnum
575\.
::

::gatha1
Tathevāneñjasaṅkhāro{pb:V:0.0076}, **arūpāvacara**bhūmiyaṃ;
::

::gathalast
Catunnaṃ pākacittānaṃ, pavatte paṭisandhiyaṃ.
::

::hangnum
576\.
::

::gatha1
Evaṃ {pb:M:0.0082} tāva bhavesvete, paṭisandhipavattisu;
::

::gathalast
Yathā ca paccayā honti, tathā ñeyyā vibhāvinā.
::

::hangnum
577\.
::

::gatha1
Eseva ca nayo ñeyyo, yoniādīsu tatridaṃ;
::

::gathalast
Ādito pana paṭṭhāya, mukhamattanidassanaṃ.
::

::hangnum
578\.
::

::gatha1
Avisesena puññābhi-saṅkhāro dvibhavesupi;
::

::gathalast
Datvāna paṭisandhiṃ tu, sabbapākaṃ janeti so.
::

::hangnum
579\.
::

::gatha1
Tathā catūsu viññeyyo, aṇḍajādīsu yonisu;
::

::gathalast
Bahudevamanussānaṃ, gatīsu dvīsu eva ca.
::

::hangnum
580\.
::

::gatha1
Tathā nānattakāyādi-viññāṇānaṃ ṭhitīsupi;
::

::gathalast
Tathā vuttappakārasmiṃ, sattāvāse catubbidhe.
::

::hangnum
581\.
::

::gatha1
Evaṃ puññābhisaṅkhāro, bhavādīsu yathārahaṃ;
::

::gathalast
Ekavīsatipākānaṃ, paccayo hoti ca dvidhā.
::

::hangnum
582\.
::

::gatha1
Kāme apuññasaṅkhāro, bhave catūsu yonisu;
::

::gathalast
Tīsu gatīsu ekissā, viññāṇaṭṭhitiyāpi ca.
::

::hangnum
583\.
::

::gatha1
Sattāvāse panekasmiṃ,
::

::gatha2
Uhoti so paccayo dvidhā;
::

::gatha3
Sattannaṃ pākacittānaṃ,
::

::gathalast
Pavatte paṭisandhiyaṃ.
::

::hangnum
584\.
::

::gatha1
Tathevāneñjasaṅkhāro, ekārūpabhave puna;
::

::gathalast
Ekissā yoniyā ceva, ekissā gatiyāpi ca.
::

::hangnum
585\.
::

::gatha1
Tīsu cittaṭṭhitīsveva, sattāvāse catubbidhe;
::

::gathalast
Catunnaṃ pākacittānaṃ, dvedhā so hoti paccayo.
::

::hangnum
586\.
::

::gatha1
Paṭisandhipavattīnaṃ{pb:V:0.0077}, vaseneva bhavādisu;
::

::gathalast
Vijānitabbā saṅkhārā, yathā yesañca paccayā.
::

::hangnum
587\.
::

::gatha1
Na {pb:M:0.0083} rūpārūpadhammānaṃ, saṅkanti pana vijjati;
::

::gathalast
Saṅkantibhāve asati, paṭisandhi kathaṃ siyā.
::

::hangnum
588\.
::

::gatha1
Natthi cittassa saṅkanti, atītabhavato idha;
::

::gathalast
Tato hetuṃ vinā tassa, pātubhāvo na vijjati.
::

::hangnum
589\.
::

::gatha1
Suladdhapaccayaṃ rūpā-rūpamattaṃ tu jāyati;
::

::gathalast
Uppajjamānamevaṃ tu, labhitvā paccayaṃ pana.
::

::hangnum
590\.
::

::gatha1
Bhavantaramupetīti, samaññāya pavuccati;
::

::gathalast
Na ca satto na ca jīvo, na attā vāpi vijjati.
::

::hangnum
591\.
::

::gatha1
Tayidaṃ pākaṭaṃ katvā, paṭisandhikkamaṃ pana;
::

::gathalast
Dassayissāmahaṃ sādhu, nibodhatha sudubbudhaṃ.
::

::hangnum
592\.
::

::gatha1
Atītasmiṃ {pb:P:0.0062} bhave tassa, āsannamaraṇassa hi;
::

::gathalast
Haritaṃ tālapaṇṇaṃva, pakkhittaṃ ātape pana.
::

::hangnum
593\.
::

::gatha1
Sussamāne sarīrasmiṃ, naṭṭhe cakkhundriyādike;
::

::gathalast
Hadayavatthumattasmiṃ, ṭhite kāyappasādike.
::

::hangnum
594\.
::

::gatha1
Vatthusannissitaṃ cittaṃ, hoti tasmiṃ khaṇepi ca;
::

::gathalast
Pubbānusevitaṃ kammaṃ, puññaṃ vāpuññameva vā.
::

::hangnum
595\.
::

::gatha1
Kammaṃ kammanimittaṃ vā, ālambitvā pavattati;
::

::gathalast
Evaṃ pavattamānaṃ taṃ, viññāṇaṃ laddhapaccayaṃ.
::

::hangnum
596\.
::

::gatha1
Avijjāya paṭicchannā-dīnave visaye pana;
::

::gathalast
Taṇhā nameti saṅkhārā, khipanti sahajā pana.
::

::hangnum
597\.
::

::gatha1
Na mīyamānaṃ taṇhāya, taṃ santativasā pana;
::

::gathalast
Orimā pana tīramhā, ālambitvāna rajjukaṃ.
::

::hangnum
598\.
::

::gatha1
Mātikātikkamovetaṃ{pb:M:0.0084}{pb:V:0.0078}, purimaṃ jahati nissayaṃ;
::

::gathalast
Aparaṃ kammasambhūtaṃ, lambitvā vāpi nissayaṃ.
::

::hangnum
599\.
::

::gatha1
Taṃ panārammaṇādīhi, paccayehi pavattati;
::

::gathalast
Purimaṃ cavanaṃ ettha, pacchimaṃ paṭisandhi tu.
::

::hangnum
600\.
::

::gatha1
Tadetaṃ nāpi purimā, bhavatopi idhāgataṃ;
::

::gathalast
Kammādiñca vinā hetuṃ, pātubhūtaṃ na ceva taṃ.
::

::hangnum
601\.
::

::gatha1
Ettha cetassa cittassa, purimā bhavato pana;
::

::gathalast
Idhānāgamanetīta-bhavahetūhi sambhave.
::

::hangnum
602\.
::

::gatha1
Paṭighosadīpamuddādī, bhavantettha nidassanā;
::

::gathalast
Yathā āgantvā aññatra, honti saddādihetukā.
::

::hangnum
603\.
::

::gatha1
Evameva ca viññāṇaṃ, veditabbaṃ vibhāvinā;
::

::gathalast
Santānabandhato natthi, ekatā vāpi nānatā.
::

::hangnum
604\.
::

::gatha1
Sati santānabandhe tu, ekantenekatā siyā;
::

::gathalast
Khīrato dadhisambhūtaṃ, na bhaveyya kadācipi.
::

::hangnum
605\.
::

::gatha1
Athāpi pana ekanta-nānatā sā bhaveyya ce;
::

::gathalast
Khīrasāmī naro neva, dadhisāmī bhaveyya so.
::

::hangnum
606\.
::

::gatha1
Tasmā ettha panekanta-ekatānānatāpi vā;
::

::gathalast
Na ceva upagantabbā, viññunā samayaññunā.
::

::hangnum
607\.
::

::gatha1
Nanu evamasaṅkanti-pātubhāve tassa sati;
::

::gathalast
Ye imasmiṃ manussatta-bhāve khandhābhisambhavā.
::

::hangnum
608\.
::

::gatha1
Tesaṃ idha niruddhattā, kammassa phalahetuno;
::

::gathalast
Paratthāgamato ceva, idha tassa katassa hi.
::

::hangnum
609\.
::

::gatha1
Aññassa {pb:M:0.0085} aññato ceva, kammato taṃ phalaṃ siyā;
::

::gathalast
Tasmā na sundaraṃ etaṃ, vidhānaṃ sabbameva ca.
::

Etthāha {pb:V:0.0079} –

::hangnum
610\.
::

::gatha1
Santāne {pb:P:0.0063} yaṃ phalaṃ etaṃ, nāññassa na ca aññato;
::

::gathalast
Bījānaṃ abhisaṅkhāro, etassatthassa sādhako.
::

::hangnum
611\.
::

::gatha1
Ekasmiṃ pana santāne, vattamānaṃ phalaṃ pana;
::

::gathalast
Aññassātipi vā neva, aññato vā na hoti taṃ.
::

::hangnum
612\.
::

::gatha1
Bījānaṃ abhisaṅkhārā, etassatthassa sādhako;
::

::gathalast
Bījānaṃ abhisaṅkhāre, kate tu madhuādinā.
::

::hangnum
613\.
::

::gatha1
Tassa bījassa santāne, paṭhamaṃ laddhapaccayo;
::

::gathalast
Madhuro phalaso tassa, hoti kālantare pana.
::

::hangnum
614\.
::

::gatha1
Na hi tāni hi bījāni, abhisaṅkharaṇampi vā;
::

::gathalast
Pāpuṇanti phalaṭṭhānaṃ, evaṃ ñeyyamidampi ca.
::

::hangnum
615\.
::

::gatha1
Bālakāle payuttena, vijjāsipposadhādinā;
::

::gathalast
Dīpetabbo ayaṃ vuddha-kālasmiṃ phaladāyinā.
::

::hangnum
616\.
::

::gatha1
Evaṃ santepi taṃ kammaṃ, vijjamānampi vā pana;
::

::gathalast
Phalassa paccayo hoti, atha vāvijjamānakaṃ.
::

::hangnum
617\.
::

::gatha1
Vijjamānaṃ sace hoti, tappavattikkhaṇe pana;
::

::gathalast
Bhavitabbaṃ vipākena, saddhimeva ca hetunā.
::

::hangnum
618\.
::

::gatha1
Atha vāvijjamānaṃ taṃ, niruddhaṃ paccayo bhave;
::

::gathalast
Pavattikkhaṇato pubbe, pacchā niccaphalaṃ siyā.
::

Vuccate {pb:M:0.0086} –

::hangnum
619\.
::

::gatha1
Kaṭattā paccayo kammaṃ, tasmā niccaphalaṃ na ca;
::

::gathalast
Pāṭibhogādikaṃ kammaṃ, veditabbaṃ nidassanaṃ.
::

::hangnum
620\.
::

::gatha1
Kaṭattāyeva {pb:V:0.0080} taṃ kammaṃ, phalassa pana paccayo;
::

::gathalast
Na cassa vijjamānattaṃ, tassa vāvijjamānatā.
::

::hangnum
621\.
::

::gatha1
Abhidhammāvatāroyaṃ, paramatthapakāsano;
::

::gathalast
Sotabbo pana sotūnaṃ, pītibuddhivivaḍḍhano.
::

::centre
Iti abhidhammāvatāre puññavipākapaccayaniddeso nāma
::

::centre
Navamo paricchedo.
::

### 10. Dasamo paricchedo

#### Rūpavibhāganiddeso

::hangnum
622\.
::

::gatha1
Vuttamādimhi {pb:P:0.0064} yaṃ rūpaṃ, cittajānamanantaraṃ;
::

::gathalast
Tassa dāni karissāmi, samāsena vibhāvanaṃ.
::

::hangnum
623\.
::

::gatha1
Yaṃ ruppatīti rūpanti, tathā rūpayatīti vā;
::

::gathalast
Rūpārūpabhavātīto, surūpo rūpamabravi.
::

::hangnum
624\.
::

::gatha1
Taṃ rūpaṃ duvidhaṃ hoti, bhūtopādāyabhedato;
::

::gathalast
Catubbidhā mahābhūtā, upādā catuvīsati.
::

::hangnum
625\.
::

::gatha1
Pathavīdhātu āpo ca,
::

::gatha2
Tejo vāyo tatheva ca;
::

::gatha3
Cattārome mahābhūtā,
::

::gathalast
Mahābhūtena desitā.
::

::hangnum
626\.
::

::gatha1
Mahantā pātubhūtāti, mahābhūtasamāti vā;
::

::gathalast
Vañcakattā abhūtena, **mahābhūtā**ti saññitā.
::

::hangnum
627\.
::

::gatha1
Cakkhu {pb:M:0.0087}{pb:V:0.0081} sotañca ghānañca, jivhā kāyo ca rūpatā;
::

::gathalast
Saddo gandho raso itthi-purisindriyajīvitaṃ.
::

::hangnum
628\.
::

::gatha1
Vatthumāhāratā kāya-vacīviññattiyo duve;
::

::gathalast
Ākāso ceva rūpassa, lahutādittayampi ca.
::

::hangnum
629\.
::

::gatha1
Upacayo santatirūpaṃ, jaratāniccatāpi ca;
::

::gathalast
**Upādā**ti pavuccanti, imāni catuvīsati.
::

::hangnum
630\.
::

::gatha1
Mahābhūtāni nissāya, amuñcitvā pavattito;
::

::gathalast
Upādārūpamiccāha, nirupādānamānaso.
::

::hangnum
631\.
::

::gatha1
Pathavī patthaṭattā ca, vāyo vāyanato bhave;
::

::gathalast
Tejo tejeti rūpāni, āpo āpeti pālanā.
::

::hangnum
632\.
::

::gatha1
Tesaṃ dāni pavakkhāmi, rūpānaṃ lakkhaṇādikaṃ;
::

::gathalast
Lakkhaṇādīsu ñātesu, dhammā āvi bhavanti hi.
::

::hangnum
633\.
::

::gatha1
Sāmaññaṃ vā sabhāvo vā, dhammānaṃ lakkhaṇaṃ mataṃ;
::

::gathalast
Kiccaṃ vā tassa sampatti, rasoti paridīpito.
::

::hangnum
634\.
::

::gatha1
Phalaṃ vā paccupaṭṭhānaṃ, upaṭṭhānanayopi vā;
::

::gathalast
Āsannakāraṇaṃ yaṃ tu, taṃ padaṭṭhānasaññitaṃ.
::

Tattha {pb:P:0.0065} kakkhaḷattalakkhaṇā pathavīdhātu, patiṭṭhānarasā, sampaṭicchanapaccupaṭṭhānā. Paggharaṇalakkhaṇā āpodhātu, upabrūhanarasā, saṅgahapaccupaṭṭhānā. Uṇhattalakkhaṇā tejodhātu, paripācanarasā, maddavānuppadānapaccupaṭṭhānā. Vitthambhanalakkhaṇā vāyodhātu, samudīraṇarasā, abhinīhārapaccupaṭṭhānā. Ekekāya cettha sesabhūtattayapadaṭṭhānāti veditabbā.

Cakkhatīti **cakkhu,** rūpaṃ vibhāvetīti attho.

::hangnum
635\.
::

::gatha1
Tattha {pb:M:0.0088}{pb:V:0.0082} cakkhu dvidhā vuttaṃ, paññāmaṃsappabhedato;
::

::gathalast
Tattha paññāmayaṃ cakkhu, hoti pañcavidhaṃ pana.
::

::hangnum
636\.
::

::gatha1
Buddhadhammasamantehi, ñāṇadibbehi nāmato;
::

::gathalast
Yathānukkamato tesaṃ, nānattaṃ me nibodhatha.
::

::hangnum
637\.
::

::gatha1
Āsayānusaye ñāṇaṃ, indriyānaṃ paropare;
::

::gathalast
**Buddhacakkhu**nti niddiṭṭhaṃ, muninā lokacakkhunā.
::

::hangnum
638\.
::

::gatha1
Heṭṭhāmaggattaye ñāṇaṃ, **dhammacakkhu**nti saññitaṃ;
::

::gathalast
Ñeyyaṃ **samantacakkhunti,** ñāṇaṃ sabbaññutā pana.
::

::hangnum
639\.
::

::gatha1
Yaṃ ‘‘cakkhuṃ udapādī’’ti, āgataṃ **ñāṇacakkhu** taṃ;
::

::gathalast
Abhiññācittajā paññā, **dibbacakkhu**nti vuccati.
::

::hangnum
640\.
::

::gatha1
Maṃsacakkhupi duvidhaṃ, sasambhārapasādato;
::

::gathalast
Sasambhārañca nāmettha, akkhikūpe patiṭṭhitaṃ.
::

::hangnum
641\.
::

::gatha1
Akkhikūpaṭṭhinā heṭṭhā, uddhañca bhamukaṭṭhinā;
::

::gathalast
Ubhato akkhikūṭehi, matthaluṅgena antato.
::

::hangnum
642\.
::

::gatha1
Bahiddhā akkhilomehi, paricchinno ca yo pana;
::

::gathalast
Nhārusuttena ābandho, maṃsapiṇḍo pavuccati.
::

::hangnum
643\.
::

::gatha1
Sakalopi ca lokoyaṃ, kamalassa dalaṃ viya;
::

::gathalast
Puthulaṃ vipulaṃ nīlaṃ, iti jānāti locanaṃ.
::

::hangnum
644\.
::

::gatha1
Cakkhu nāma na taṃ hoti, vatthu tassāti vuccati;
::

::gathalast
Idaṃ pana **sasambhāra-cakkhu**nti paridīpitaṃ.
::

::hangnum
645\.
::

::gatha1
Vaṇṇo gandho raso ojā,
::

::gatha2
Catasso cāpi dhātuyo;
::

::gatha3
Bhāvasambhavasaṇṭhānaṃ,
::

::gathalast
Jīvitāni tatheva ca.
::

::hangnum
646\.
::

::gatha1
Kāyacakkhupasādāti{pb:M:0.0089}{pb:V:0.0083},
::

::gatha2
Sambhārā honti cuddasa;
::

::gatha3
Tathā vitthārato cetaṃ,
::

::gathalast
Catasso cāpi dhātuyo.
::

::hangnum
647\.
::

::gatha1
Vaṇṇo gandho raso ojā,
::

::gatha2
Saṇṭhānasambhavo tathā;
::

::gatha3
Dasete catusamuṭṭhānā,
::

::gathalast
Cattālīsa bhavanti te.
::

::hangnum
648\.
::

::gatha1
Cakkhu {pb:P:0.0066} kāyappasādo ca, bhāvo jīvitameva ca;
::

::gathalast
Cattālīsañca rūpāni, cattāri tu bhavanti hi.
::

::hangnum
649\.
::

::gatha1
Imesaṃ pana rūpānaṃ, vasena paripiṇḍitaṃ;
::

::gathalast
Idaṃ sambhāracakkhunti, paṇḍitehi pakāsitaṃ.
::

::hangnum
650\.
::

::gatha1
Yo panettha sito atthi, paribandho parittako;
::

::gathalast
Catunnaṃ pana bhūtānaṃ, pasādo kammasambhavo.
::

::hangnum
651\.
::

::gatha1
Idaṃ **pasādacakkhu**nti, akkhātaṃ pañcacakkhunā;
::

::gathalast
Tadetaṃ tassa majjhe tu, sasambhārassa cakkhuno.
::

::hangnum
652\.
::

::gatha1
Setena maṇḍalenassa, parikkhittassa sabbaso;
::

::gathalast
Kaṇhamaṇḍalamajjhe vā, niviṭṭhe diṭṭhamaṇḍale.
::

::hangnum
653\.
::

::gatha1
Sandhāraṇādikiccāhi, dhātūhi ca catūhipi;
::

::gathalast
Katūpakāraṃ hutvāna, utucittādinā pana.
::

::hangnum
654\.
::

::gatha1
Upatthambhiyamānaṃ taṃ, āyunā katapālanaṃ;
::

::gathalast
Vaṇṇagandharasādīhi, rūpehi parivāritaṃ.
::

::hangnum
655\.
::

::gatha1
Cakkhuviññāṇakādīnaṃ, vatthudvārañca sādhayaṃ;
::

::gathalast
Ūkāsirasamānena, pamāṇeneva tiṭṭhati.
::

Vuttaṃ {pb:M:0.0090}{pb:V:0.0084} hetaṃ –

::hangnum
656\.
::

::gatha1
‘‘Yena cakkhupasādena, rūpānimanupassati;
::

::gathalast
Parittaṃ sukhumaṃ etaṃ, ūkāsirasamūpama’’nti.
::

::hangnum
657\.
::

::gatha1
Sotādīsu ca eseva, nayo ñeyyo vibhāvinā;
::

::gathalast
Visesamattamevettha, pavakkhāmi ito paraṃ.
::

Suṇātīti **sotaṃ,** taṃ tanutambalomācite aṅgulivedhakasaṇṭhāne padese vuttappakārāhi dhātūhi katūpakāraṃ utucittāhārehi upatthambhiyamānaṃ āyunā paripāliyamānaṃ sotaviññāṇādīnaṃ vatthudvārabhāvaṃ sādhayamānaṃ tiṭṭhati.

Ghāyatīti **ghānaṃ,** taṃ sasambhāraghānabilassa anto ajapadasaṇṭhāne padese yathāvuttappakārā hutvā tiṭṭhati.

Sāyatīti **jivhā,** jīvitamavhāyatīti vā **jivhā,** sā sasambhārajivhāmajjhassa upari uppaladalaggasaṇṭhāne padese yathāvuttappakārā hutvā tiṭṭhati.

Kucchitānaṃ malānaṃ āyoti **kāyo**. Yāvatā pana imasmiṃ kāye upādinnakaṃ rūpaṃ atthi, sabbattha kāyapasādo kappāsapaṭale sneho viya yathāvuttappakāro hutvā tiṭṭhati.

Ettha panetesaṃ lakkhaṇādīni pavakkhāmi – daṭṭhukāmatānidānakammasamuṭṭhānabhūtapasādalakkhaṇaṃ {pb:P:0.0067} cakkhu, rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.

Sotukāmatānidānakammasamuṭṭhānabhūtapasādalakkhaṇaṃ {pb:M:0.0091} sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.

Ghāyitukāmatānidānakammasamuṭṭhānabhūtapasādalakkhaṇaṃ ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ, ghāyitukāmatānidānakammajabhūtapadaṭṭhānaṃ.

Sāyitukāmatānidānakammasamuṭṭhānabhūtapasādalakkhaṇājivhā{pb:V:0.0085}, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.

Phusitukāmatānidānakammasamuṭṭhānabhūtapasādalakkhaṇo kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.

Keci panāhu –

::hangnum
658\.
::

::gatha1
Tejādhikānaṃ bhūtānaṃ, pasādo pana cakkhuti;
::

::gathalast
Ākāsānilatoyubbiadhikānaṃ tu sesakā.
::

::hangnum
659\.
::

::gatha1
Te panevaṃ tu vattabbā, ‘‘suttaṃ āharathā’’ti hi;
::

::gathalast
Suttameva ca te addhā, na dakkhissanti kiñcipi.
::

::hangnum
660\.
::

::gatha1
Visese sati bhūtānaṃ, pasādo hi kathaṃ bhave;
::

::gathalast
Samānānaṃ hi bhūtānaṃ, pasādo paridīpito.
::

::hangnum
661\.
::

::gatha1
Tasmā nissayabhūtānaṃ, catunnaṃ sabbaso pana;
::

::gathalast
Pahāyeva panetesaṃ, visesaparikappanaṃ.
::

::hangnum
662\.
::

::gatha1
Ñeyyā kammavisesena, pasādānaṃ visesatā;
::

::gathalast
Na hi bhūtavisesena, hoti tesaṃ visesatā.
::

::hangnum
663\.
::

::gatha1
Evametesu {pb:M:0.0092} cakkhuñca, sotaṃ apattagāhakaṃ;
::

::gathalast
Sesaṃ tu pana ghānādittayaṃ sampattagāhakaṃ.
::

**Rūpa**nti rūpayatīti rūpaṃ, vaṇṇavikāramāpajjamānaṃ hadayaṅgatabhāvaṃ pakāsetīti attho. Taṃ pana cakkhupaṭihananalakkhaṇaṃ, cakkhuviññāṇassa visayabhāvarasaṃ, tasseva gocarabhāvapaccupaṭṭhānaṃ, catumahābhūtapadaṭṭhānaṃ. Yathā cetaṃ, tathā sabbānipi upādārūpānīti{pb:P:0.0068}.

**Saddo**ti {pb:V:0.0086} saddayatīti saddo, so pana sotapaṭihananalakkhaṇo, sotaviññāṇassa visayabhāvaraso, tasseva gocarabhāvapaccupaṭṭhāno.

**Raso**ti rasanti tenāti raso, so jivhāpaṭihananalakkhaṇo, jivhāviññāṇassa visayabhāvaraso, tasseva gocarabhāvapaccupaṭṭhāno.

**Gandho**ti attānaṃ gandhayati sūcayatīti gandho, so ghānapaṭihananalakkhaṇo, ghānaviññāṇassa visayabhāvaraso, tasseva gocarabhāvapaccupaṭṭhāno.

**Itthindriya**nti –

::hangnum
664\.
::

::gatha1
Kammajo itthibhāvoyaṃ, paṭisandhisamuṭṭhito;
::

::gathalast
Yañcetaṃ itthiliṅgādi, na tu taṃ indriyaṃ siyā.
::

::hangnum
665\.
::

::gatha1
Itthindriyaṃ paṭicceva, itthiliṅgādayo pana;
::

::gathalast
Pavatteyeva jāyante, na tāni paṭisandhiyaṃ.
::

::hangnum
666\.
::

::gatha1
Na ca taṃ cakkhuviññeyyaṃ, manoviññeyyameva taṃ;
::

::gathalast
Itthiliṅgādayo cakkhuviññeyyā honti vā na vā.
::

::hangnum
667\.
::

::gatha1
Eseva ca nayo ñeyyo, sesepi **purisindriye**;
::

::gathalast
Idaṃ paṭhamakappānaṃ, ubhayaṃ tu pavattiyaṃ.
::

::hangnum
668\.
::

::gatha1
Samuṭṭhātīti {pb:M:0.0093} viññeyyaṃ, parato paṭisandhiyaṃ;
::

::gathalast
Pavattepi samuṭṭhāya, pavatte parivattati.
::

::hangnum
669\.
::

::gatha1
Mahatā pāpakammena, purisattaṃ vinassati;
::

::gathalast
Mahatā kusaleneva, jāyate purisindriyaṃ.
::

::hangnum
670\.
::

::gatha1
Dubbalākusaleneva, itthiliṅgaṃ vinassati;
::

::gathalast
Dubbaleneva puññena, itthibhāvo hi jāyate.
::

::hangnum
671\.
::

::gatha1
Ubhatobyañjanassāpi{pb:V:0.0087}, ekamevindriyaṃ siyā;
::

::gathalast
Evaṃ sante abhāvo ca, dutiyabyañjanassa tu.
::

::hangnum
672\.
::

::gatha1
Na cābhāvo siyā kasmā, na taṃ byañjanakāraṇaṃ;
::

::gathalast
Tassa kammasahāyaṃ hi, rāgacittaṃ tu kāraṇaṃ.
::

Ubhayassa panetassa lakkhaṇādīni vuccati. Tattha itthibhāvalakkhaṇaṃ itthindriyaṃ, ‘‘itthī’’ti pakāsanarasaṃ, itthiliṅganimittakuttākappānaṃ kāraṇabhāvapaccupaṭṭhānaṃ.

Purisabhāvalakkhaṇaṃ purisindriyaṃ, ‘‘puriso’’ti pakāsanarasaṃ, purisaliṅganimittakuttākappānaṃ kāraṇabhāvapaccupaṭṭhānaṃ.

**Jīvita**nti –

::hangnum
673\.
::

::gatha1
Jīvitindriyaniddese, vattabbaṃ yaṃ siyā idha;
::

::gathalast
Arūpajīvite vutta-nayeneva ca taṃ vade.
::

Lakkhaṇādīni {pb:P:0.0069} panassa evaṃ veditabbāni. Sahajarūpaparipālanalakkhaṇaṃ jīvitindriyaṃ, tesaṃ pavattanarasaṃ, tesameva ṭhapanapaccupaṭṭhānaṃ, yāpayitabbabhūtapadaṭṭhānanti.

**Vatthūti** hadayavatthu.

::hangnum
674\.
::

::gatha1
Yaṃ nissāya manodhātu-manoviññāṇadhātuyo;
::

::gathalast
Vattanti pañcavokāre, taṃ ‘‘vatthū’’ti pavuccati.
::

Manodhātumanoviññāṇadhātūnaṃ {pb:M:0.0094} nissayalakkhaṇaṃ hadayavatthu, tāsañceva dhātūnaṃ ādhāraṇarasaṃ, ubbāhanapaccupaṭṭhānaṃ.

**Āhāratā**ti kabaḷīkāro āhāro. Ojaṭṭhamakaṃ rūpaṃ āharatīti āhāro.

::hangnum
675\.
::

::gatha1
Yāya {pb:V:0.0088} ojāya yāpenti, yattha yattha ca pāṇino;
::

::gathalast
Ayaṃ tu ‘‘kabaḷīkāro, āhāro’’ti pavuccati.
::

::hangnum
676\.
::

::gatha1
Annapānādikaṃ vatthu, aggiṃ harati kammajaṃ;
::

::gathalast
Kevalaṃ na ca sakkoti, pāletuṃ jīvitaṃ pana.
::

::hangnum
677\.
::

::gatha1
Ojā sakkoti pāletuṃ, harituṃ na ca pācakaṃ;
::

::gathalast
Haritumpi ca pāletuṃ, ubho sakkonti ekato.
::

Lakkhaṇādito panassa ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṃ katvā ajjhoharitabbavatthupadaṭṭhānoti veditabbo.

**Kāyaviññatti**niddese kāyena attano bhāvaṃ viññāpentānaṃ kāyaggahaṇānusārena gahitāya etāya bhāvo viññāyatīti viññatti. Sayaṃ vā kāyaggahaṇānusārena viññāyatītipi viññatti. ‘‘Kāyena saṃvaro sādhu, sādhu vācāya saṃvaro’’ti āgato copanasaṅkhāto kāyova viññatti **kāyaviññatti**. Kāyavipphandanena adhippāyaviññāpanahetuttā sayañca tathā viññeyyattā kāyena viññattītipi **kāyaviññatti**.

::hangnum
678\.
::

::gatha1
Tattha yā sahajātassa, cittajāniladhātuyā;
::

::gathalast
Rūpassa calane hetu, ekākāravikāratā.
::

::hangnum
679\.
::

::gatha1
Kāyaviññatti nāmāyaṃ, kāyadvāranti sā matā;
::

::gathalast
Tattha yā cetanāsiddhā, puññāpuññavasā pana.
::

::hangnum
680\.
::

::gatha1
Kāyakammanti {pb:M:0.0095} niddiṭṭhā, satthunā sā hitesinā;
::

::gathalast
Sampavatti panetissā, vacīdvārepi jāyate.
::

::hangnum
681\.
::

::gatha1
Labhitvā {pb:P:0.0070} panupatthambhaṃ, ekāvajjanavīthiyaṃ;
::

::gathalast
Heṭṭhāhi chahi cittehi, vāyodhātusamuṭṭhitaṃ.
::

::hangnum
682\.
::

::gatha1
Sattamena tu cittena, vāyodhātusamuṭṭhitā;
::

::gathalast
Cāleti sahajaṃ rūpaṃ, viññattisahitāttanā.
::

**Vacīviññatti**niddese {pb:V:0.0089} pana –

::hangnum
683\.
::

::gatha1
Paccayo cittajātāya, upādinnakaghaṭṭane;
::

::gathalast
Yo ākāravikāreko, ayaṃ pathavidhātuyā.
::

::hangnum
684\.
::

::gatha1
Vacīviññatti viññeyyā, saha saddavasā pana;
::

::gathalast
Vacīdvāranti niddiṭṭhā, sāva sakyakulindunā.
::

::hangnum
685\.
::

::gatha1
Saddo na cittajo atthi, vinā viññattighaṭṭanaṃ;
::

::gathalast
Dhātusaṅghaṭṭaneneva, saha saddo hi jāyati.
::

::hangnum
686\.
::

::gatha1
Sā viññāpanato ceva, ayaṃ viññeyyatopi ca;
::

::gathalast
Viññattīti siyā tassā, sambhavo kārakadvaye.
::

::hangnum
687\.
::

::gatha1
Na viññattidvayaṃ aṭṭha, rūpāni viya cittajaṃ;
::

::gathalast
Cittajānaṃ vikārattā, cittajanti pavuccati.
::

Tattha kāyaviññatti adhippāyapakāsanarasā, kāyavipphandanahetubhāvapaccupaṭṭhānā, cittasamuṭṭhānavāyodhātupadaṭṭhānā. Tathā vacīviññatti adhippāyapakāsanarasā, vacīghosassa hetubhāvapaccupaṭṭhānā, cittasamuṭṭhānapathavīdhātupadaṭṭhānā.

::hangnum
688\.
::

::gatha1
Na kassatīti **ākāso,** rūpānaṃ vivaro pana;
::

::gathalast
Yo rūpānaṃ paricchedo, svākāsoti pavuccati.
::

So {pb:M:0.0096} rūpaparicchedalakkhaṇo, rūpapariyantapakāsanaraso, rūpamariyādapaccupaṭṭhāno, asamphuṭṭhabhāvachiddavivarabhāvapaccupaṭṭhāno vā, paricchinnarūpapadaṭṭhāno.

**Rūpassa lahutādittaya**niddese –

::hangnum
689\.
::

::gatha1
Heṭṭhā vuttanayeneva, rūpassa lahutādisu;
::

::gathalast
Tisso rūpavikārāti, viññātabbā vibhāvinā.
::

::hangnum
690\.
::

::gatha1
Etāsaṃ {pb:V:0.0090} pana tissannaṃ, kamato ca pavattiyaṃ;
::

::gathalast
Arogī madditaṃ cammaṃ, dhantahemaṃ nidassanaṃ.
::

::hangnum
691\.
::

::gatha1
Kammaṃ kātuṃ na sakkoti, lahutādittayaṃ pana;
::

::gathalast
Āhārādittayaṃyeva, taṃ karoti tato tijaṃ.
::

Tattha {pb:P:0.0071} adandhatālakkhaṇā rūpassa lahutā, rūpānaṃ garubhāvavinodanarasā, lahuparivattitāpaccupaṭṭhānā, lahurūpapadaṭṭhānā.

Athaddhatālakkhaṇā rūpassa mudutā, rūpānaṃ thaddhabhāvavinodanarasā, sabbakiriyāsu avirodhitāpaccupaṭṭhānā, mudurūpapadaṭṭhānā.

Sarīrakiriyānukūlakammaññatālakkhaṇā rūpassa kammaññatā, akammaññatāvinodanarasā, adubbalabhāvapaccupaṭṭhānā, kammaññatārūpapadaṭṭhānā. Etā pana tissopi na aññamaññaṃ vijahanti.

**Upacayasantati**niddese –

::hangnum
692\.
::

::gatha1
Rūpānamācayo yo hi, vutto upacayoti so;
::

::gathalast
Anuppabandhatā tesaṃ, santatīti pavuccati.
::

::hangnum
693\.
::

::gatha1
Atthato {pb:M:0.0097} ubhayampetaṃ, jātirūpanti dīpitaṃ;
::

::gathalast
Vuttamākāranānattā, veneyyānaṃ vasena vā.
::

Lakkhaṇādito pana ācayalakkhaṇo rūpassa upacayo, pubbantato rūpānaṃ ummujjāpanaraso, niyyātanapaccupaṭṭhāno, paripuṇṇabhāvapaccupaṭṭhāno vā, upacitarūpapadaṭṭhāno.

Pavattilakkhaṇā rūpassa santati, anuppabandhanarasā, anupacchedapaccupaṭṭhānā, anuppabandharūpapadaṭṭhānā.

**Jarā**niddese {pb:V:0.0091} jīraṇaṃ **jarā**.

::hangnum
694\.
::

::gatha1
Duvidhāyaṃ jarā nāma, pākaṭāpākaṭāti ca;
::

::gathalast
Pākaṭā rūpadhammesu, arūpesu apākaṭā.
::

Rūpassa paripākatālakkhaṇā rūpassa jaratā, upanayanarasā, sabhāvānaṃ apagamepi nasabhāvāpagamapaccupaṭṭhānā vīhipurāṇabhāvo viya, paripaccamānarūpapadaṭṭhānā.

Paribhedalakkhaṇā rūpassa aniccatā, saṃsīdanarasā, khayavayapaccupaṭṭhānā, paribhijjamānarūpapadaṭṭhānāti veditabbāti.

Evaṃ catuvīsati upādārūpāni veditabbāni.

::hangnum
695\.
::

::gatha1
Bhūtarūpāni cattāri, upādā catuvīsati;
::

::gathalast
Aṭṭhavīsati rūpāni, sabbāneva bhavanti hi.
::

::hangnum
696\.
::

::gatha1
Imesu pana rūpesu, asammohatthameva taṃ;
::

::gathalast
Samodhānaṃ samuṭṭhānaṃ, nipphannaṃ saṅkhatampi ca.
::

::hangnum
697\.
::

::gatha1
Codanaṃ {pb:P:0.0072} parihārañca, nayamekavidhādikaṃ;
::

::gathalast
Saṅkhepena pavakkhāmi, pakiṇṇakamidaṃ suṇa.
::

Tattha {pb:M:0.0098} **samodhāna**nti sabbameva idaṃ rūpaṃ sabbasamodhānato pathavīdhātu āpodhātu tejodhātu vāyodhātu cakkhāyatanaṃ…pe… jaratā aniccatāti aṭṭhavīsatividhaṃ ca hoti, ito aññaṃ rūpaṃ nāma natthi. Keci pana middhavādino ‘‘middharūpaṃ nāma atthī’’ti vadanti, te ‘‘addhā munīsi sambuddho, natthi nīvaraṇā tavā’’ti ca ‘‘thinamiddhanīvaraṇaṃ avijjānīvaraṇañca nīvaraṇasampayutta’’nti sampayuttavacanato ca **mahāpakaraṇapaṭṭhāne** ‘‘nīvaraṇaṃ dhammaṃ paṭicca nīvaraṇo dhammo uppajjati napurejātapaccayā’’ti arūpepi ‘‘kāmacchandanīvaraṇaṃ paṭicca thinamiddhauddhaccakukkuccāvijjānīvaraṇa’’nti evamādīhi pāḷīhi virujjhanato ca arūpameva middhanti paṭikkhipitabbā.

::hangnum
698\.
::

::gatha1
Arūpepi {pb:V:0.0092} panetassa, middhassuppatti pāṭhato;
::

::gathalast
Niṭṭhametthāvagantabbā, arūpanti ca viññunā.
::

Apare ‘‘balarūpena saddhiṃ ekūnatiṃsa, sambhavarūpena saddhiṃ tiṃsa, jātirūpena saddhiṃ ekatiṃsa, rogarūpena saddhiṃ dvattiṃsa rūpānī’’ti vadanti. Tepi tesaṃ visuṃ visuṃ abhāvaṃ dassetvā paṭikkhipitabbā. Vāyodhātuyā gahitāya balarūpaṃ gahitameva, aññaṃ balarūpaṃ nāma natthi. Āpodhātuyā sambhavarūpaṃ, upacayasantatīti jātirūpaṃ, jaratāaniccatādīhi rogarūpaṃ gahitaṃ, aññaṃ rogarūpaṃ nāma natthīti, tasmā aṭṭhavīsatividhāneva rūpānīti.

Evaṃ samodhānato veditabbānīti.

**Samuṭṭhāna**nti cattāri rūpasamuṭṭhānāni utucittāhārakammānīti.

::hangnum
699\.
::

::gatha1
Kammaṃ {pb:M:0.0099} utu ca cittañca, āhāro rūpahetuyo;
::

::gathalast
Eteheva ca rūpāni, jāyanti na panaññato.
::

::hangnum
700\.
::

::gatha1
Tasmā ekasamuṭṭhānā, ekādasa bhavanti hi;
::

::gathalast
Aṭṭhindriyāni vatthuñca, viññattidvayameva ca.
::

::hangnum
701\.
::

::gatha1
Aṭṭhindriyāni vatthuñca, ekanteneva kammajā;
::

::gathalast
Cittajaṃyeva viññatti-dvayaṃ vuttaṃ mahesinā.
::

::hangnum
702\.
::

::gatha1
Cittena utunā ceva, saddo dvīhi samuṭṭhito;
::

::gathalast
Utuāhāracittehi, lahutādittayaṃ kataṃ.
::

::hangnum
703\.
::

::gatha1
Vaṇṇo {pb:P:0.0073} gandho raso ojā,
::

::gatha2
Catasso cāpi dhātuyo;
::

::gatha3
Santatyupacayākāsā,
::

::gathalast
Ekādasa catubbhavā.
::

::hangnum
704\.
::

::gatha1
Ekādasekato {pb:V:0.0093} jātā,
::

::gatha2
Dvijekova tijā tayo;
::

::gatha3
Catujekādasakkhātā,
::

::gathalast
Dve na kenaci jāyare.
::

::hangnum
705\.
::

::gatha1
Kammena vīsati rūpā, sattarasa tu cetasā;
::

::gathalast
Utunā dasapañceva, cuddasāhārato pana.
::

::hangnum
706\.
::

::gatha1
Chasaṭṭhi sabbānetāni, samuṭṭhānavibhāgato;
::

::gathalast
Aṭṭhasaṭṭhi ca honteva, jaratāniccatāhi te.
::

::hangnum
707\.
::

::gatha1
Jaratāniccatā ceva, na kenaci samuṭṭhitā;
::

::gathalast
Jātassa pākabhedattā, jāyeyyuṃ yadi tānipi.
::

::hangnum
708\.
::

::gatha1
Evaṃ sante tu tesampi, pākabhedā siyuṃ na hi;
::

::gathalast
Pāko paccati bhedo vā, na ca bhijjati natthi taṃ.
::

::hangnum
709\.
::

::gatha1
Jātassa {pb:M:0.0100} pākabhedattā, dvayametaṃ na jāyati;
::

::gathalast
Siyā katthaci buddhettha, ‘‘rūpassupacayo’’ti hi.
::

::hangnum
710\.
::

::gatha1
Vacanena yathā ‘‘jāti, jāyatī’’ti ca dīpitaṃ;
::

::gathalast
Pākopi paccatevaṃ tu, bhedopi paribhijjatu.
::

::hangnum
711\.
::

::gatha1
Na ceva jāyate jāti, iti ñeyyā vibhāvinā;
::

::gathalast
Jāyamānassa dhammassa, nibbattīti pakāsitā.
::

::hangnum
712\.
::

::gatha1
Tattha yathā siyā jāti, yesaṃ dhammānameva sā;
::

::gathalast
Tappaccayattavohāraṃ, abhinibbattisammutiṃ.
::

::hangnum
713\.
::

::gatha1
Labhateva tathā tesaṃ, pākabhedā labbhanti te;
::

::gathalast
Tappaccayattavohāraṃ, abhinibbattisammutiṃ.
::

::hangnum
714\.
::

::gatha1
Evaṃ idaṃ dvayañcāpi, hoti kammādisambhavaṃ;
::

::gathalast
Na pākabhedā vohāraṃ, taṃ labhanti kadācipi.
::

::hangnum
715\.
::

::gatha1
Kasmā {pb:V:0.0094} hi janakānaṃ tu, paccayānamabhāvato;
::

::gathalast
Ānubhāvakhaṇuppāde, jātiyā pana labbhati.
::

::hangnum
716\.
::

::gatha1
Tappaccayattavohāraṃ, abhinibbattisammutiṃ;
::

::gathalast
Tasmā labhati jāti ca, labhatī netaradvayaṃ.
::

::hangnum
717\.
::

::gatha1
Jiyyatīti na vattabbaṃ, taṃ dvayaṃ bhijjatīti vā;
::

::gathalast
Ānubhāvakhaṇe tassa, paccayānamabhāvato.
::

::hangnum
718\.
::

::gatha1
‘‘Aniccaṃ saṅkhatañcetaṃ, jarāmaraṇa’’miccapi;
::

::gathalast
Vuttattā jāyaticcetaṃ, atha maññasi ce tuvaṃ.
::

::hangnum
719\.
::

::gatha1
Evampi ca na vattabbaṃ, sā hi pariyāyadesanā;
::

::gathalast
Aniccānaṃ tu dhammānaṃ, jarāmaraṇato tathā.
::

::hangnum
720\.
::

::gatha1
Aniccaṃ {pb:M:0.0101} saṅkhatañcāti, vuttaṃ viññattiyo viya;
::

::gathalast
Yadi evaṃ tayametaṃ, ajātattā ca sabbathā.
::

::hangnum
721\.
::

::gatha1
Natthīti {pb:P:0.0074} ce khaṃpupphaṃva, niccaṃ vāsaṅkhataṃ viya;
::

::gathalast
Nobhayaṃ panidaṃ kasmā, nissayāyattavuttito.
::

::hangnum
722\.
::

::gatha1
Bhāve pathaviyādīnaṃ, nissayānaṃ tu bhāvato;
::

::gathalast
Tasmā hi ca khaṃpupphaṃva, na natthi pana taṃ tayaṃ.
::

::hangnum
723\.
::

::gatha1
Yasmā pathaviyādīnaṃ, abhāvena ca labbhati;
::

::gathalast
Tasmā na pana niccaṃ vā, nibbānaṃ viya taṃ tayaṃ.
::

**Nipphanna**nti ettha cattāro mahābhūtā cakkhusotaghānajivhākāyarūpasaddagandharasaitthipurisajīvitindriyakabaḷīkārāhārahadayavatthūti aṭṭhārasa rūpāni nipphannāni nāma. Sesāni dasa anipphannāni nāma.

::hangnum
724\.
::

::gatha1
Aṭṭhārasa nipphannāni, anipphannāvasesakā;
::

::gathalast
Yadi honti anipphannā, bhaveyyuṃ te asaṅkhatā.
::

::hangnum
725\.
::

::gatha1
Tesameva {pb:V:0.0095} ca rūpānaṃ, vikārattā asaṅkhatā;
::

::gathalast
Kathaṃ nāma bhaveyyuṃ te, nipphannā ceva saṅkhatā.
::

Evaṃ nipphannasaṅkhato veditabbo.

**Codanāparihāra**nti ettha –

::hangnum
726\.
::

::gatha1
Itthibhāvo pumattañca, jīvitaṃ sambhavopi ca;
::

::gathalast
Tathā kāyappasādoti, sabbaṭṭhānāti vaṇṇitā.
::

::hangnum
727\.
::

::gatha1
Evaṃ sante tu dhammānaṃ, hoti saṅkaradosatā;
::

::gathalast
Cakkhukāyapasādānaṃ, ekattaṃ upapajjati.
::

::hangnum
728\.
::

::gatha1
Aññaṃ pana ca aññasmiṃ, na catthi paramatthato;
::

::gathalast
Tasmā kāyindriyaṃ cakkhu-pasādena na saṅkaraṃ.
::

::hangnum
729\.
::

::gatha1
Aññamaññāvinibbhogavasena {pb:M:0.0102} tu pavattito;
::

::gathalast
Tesaṃ ṭhānantaraṃ vattuṃ, na sakkā samayaññunā.
::

::hangnum
730\.
::

::gatha1
Yāvatā anupādinnasantānaṃ atthi tattha so;
::

::gathalast
Atthi kāyapasādoti, tasmā evamudīritaṃ.
::

::hangnum
731\.
::

::gatha1
Lakkhaṇādivasenāpi, nānattaṃ samupāgataṃ;
::

::gathalast
Dhajānaṃ pañcavaṇṇānaṃ, chāyā upamataṃ gatā.
::

::hangnum
732\.
::

::gatha1
Tasmā {pb:P:0.0075} hi pana dhammānaṃ, aññamaññaṃ vimissatā;
::

::gathalast
Na hotevāti viññeyyā, viññunā samayaññunā.
::

Evaṃ nipphannānipphannabhāvo, codanāparihāro ca veditabbo.

**Nayamekavidhādika**nti –

::hangnum
733\.
::

::gatha1
Lokikattā {pb:V:0.0096} nahetuttā, saṅkhatattā ca sāsavā;
::

::gathalast
Sabba**mekavidhaṃ** rūpaṃ, paccayāyattavuttito.
::

::hangnum
734\.
::

::gatha1
Ajjhattikabahiddhā ca, indriyānindriyāpi ca;
::

::gathalast
Sukhumoḷārikā ceva, upādinnādito **dvidhā**.
::

::hangnum
735\.
::

::gatha1
Cakkhuāyatanādīni, pañca ajjhattikāni tu;
::

::gathalast
Tevīsatividhaṃ sesaṃ, bāhiranti pavuccati.
::

::hangnum
736\.
::

::gatha1
Cakkhusotindriyādīni, indriyāni panaṭṭha tu;
::

::gathalast
Sesañca tu vīsaṃ rūpaṃ, anindriyamudīritaṃ.
::

::hangnum
737\.
::

::gatha1
Cakkhuāyatanādīni, nava phoṭṭhabbameva ca;
::

::gathalast
Taṃ bārasavidhaṃ rūpaṃ, oḷārikamudīritaṃ.
::

::hangnum
738\.
::

::gatha1
Sesāni pana rūpāni, sukhumāni tu soḷasa;
::

::gathalast
Kammajaṃ tu upādinnaṃ, anupādinnamaññathā.
::

Evañca duvidhaṃ hoti.

Puna {pb:M:0.0103} sanidassanasappaṭighaanidassanasappaṭigha- anidassanaappaṭighabhedato ca, kammajākammajanevakammajānākammajabhedato ca **tividhaṃ**. Tattha rūpāyatanaṃ sanidassanasappaṭighaṃ, ekādasavidhaṃ sesoḷārikarūpaṃ anidassanasappaṭighaṃ, sesaṃ soḷasavidhaṃ sukhumarūpaṃ anidassanaappaṭighaṃ. Kammato jātaṃ kammajaṃ, aṭṭhindriyāni, vatthu ca kammajaṃ, tadaññappaccayā jātaṃ akammajaṃ, nakutoci jātaṃ nevakammajānākammajaṃ jaratā aniccatā ca. Evaṃ tividhaṃ hoti.

Puna diṭṭhasutamutaviññātavasena ca, dvārañceva vatthu ca, dvārameva hutvā na vatthu ca, vatthumeva hutvā na dvārañca, neva dvārañca na vatthu cāti evaṃ bhedato ca, dvārañcevindriyañca, dvāraṃyeva hutvā nevindriyañca, indriyameva hutvā na dvārañca, neva dvārañca nevindriyañcāti evaṃ {pb:V:0.0097} bhedato ca, vatthu ceva indriyañca, indriyameva hutvā na vatthu ca, vatthumeva hutvā nevindriyañca, nevindriyaṃ na vatthu ceti evaṃ bhedato ca **catubbidhaṃ**.

Tattha {pb:P:0.0076} diṭṭhaṃ nāma rūpāyatanaṃ, sutaṃ nāma saddāyatanaṃ, mutaṃ nāma gandharasaphoṭṭhabbāyatanattayaṃ, viññātaṃ nāma avasesacakkhāyatanādipañcakaṃ, soḷasavidhaṃ sukhumarūpañca. Cakkhāyatanādipañcakaṃ dvārañceva vatthu ca, viññattidvayaṃ dvārameva hoti, na vatthu, hadayavatthu vatthumeva hoti, na dvāraṃ, sesaṃ sabbaṃ rūpaṃ neva dvāraṃ na vatthu ca. Tatiyacatukke indriyameva hutvā na dvāranti itthindriyapurisindriyajīvitindriyāni. Imāni hi indriyāneva honti, na dvārāni, sesamanantaracatukke vuttanayeneva veditabbaṃ. Catutthacatukke tatiyapadaṃ hadayavatthuṃ sandhāya vuttaṃ, sesaṃ vuttanayameva. Evaṃ catubbidhaṃ hotīti veditabbaṃ.

Puna ekajadvijatijacatujanakutocijātabhedato, dvārindriyaṃ vatthu ca, dvārameva hutvā nevindriyaṃ na vatthu ca, vatthumeva hutvā nevindriyaṃ na dvārañca, indriyameva hutvā na vatthu na dvārañca, nevindriyaṃ {pb:M:0.0104} na vatthu na dvārañcāti evaṃ pabhedato **pañcavidhaṃ**.

Tattha –

::hangnum
739\.
::

::gatha1
Aṭṭhindriyāni vatthuñca, viññattidvayameva ca;
::

::gathalast
Ekādasavidhaṃ rūpaṃ, **ekaja**nti pavuccati.
::

::hangnum
740\.
::

::gatha1
Saddo eko **dvijo** nāma, lahutādittayaṃ **tijaṃ**;
::

::gathalast
Ekādasavidhaṃ sesaṃ, **catuja**nti pakāsitaṃ.
::

::hangnum
741\.
::

::gatha1
Jaratāniccatā ceva, **nakutoci** bhave pana;
::

::gathalast
Cakkhādipañcakaṃ dvāraṃ, indriyaṃ vatthumeva ca.
::

::hangnum
742\.
::

::gatha1
Viññattīnaṃ dvayaṃ dvāraṃ, nevindriyaṃ na vatthu ca;
::

::gathalast
Hadayavatthu vatthūva, na dvāraṃ nevindriyaṃ pana.
::

Itthipurisajīvitindriyāni {pb:V:0.0098} indriyameva na vatthu na dvārañca, sesaṃ pana rūpaṃ nevindriyaṃ na vatthu na dvāranti. Evaṃ pañcavidhanti veditabbaṃ.

Puna kammajacittajautucittajautucittāhārajacatujanakutocijātabhedato, cakkhuviññeyyasotaghānajivhākāyamanoviññeyyavasena **chabbidhaṃ**.

Tattha aṭṭhindriyāni vatthu ca kammajameva, viññattidvayaṃ cittajameva, saddo utucittajo, lahutādittayaṃ utucittāhārajameva, sesaṃ ekādasavidhaṃ catujaṃ nāma, jaratā aniccatā nakutocijātaṃ nāma. Dutiyachakke cakkhuviññeyyaṃ {pb:P:0.0077} nāma cakkhuviññāṇena viññeyyaṃ rūpāyatanaṃ…pe… kāyaviññeyyaṃ nāma phoṭṭhabbāyatanaṃ, manoviññeyyaṃ nāma sesā pañca oḷārikā ca soḷasa sukhumarūpāni cāti ekavīsatividhaṃ hoti. Evaṃ chabbidhaṃ hoti.

Puna chavatthuavatthubhedato ca, cakkhuviññeyyaṃ sotaghānajivhākāyaviññeyyaṃ manodhātuviññeyyaṃ manoviññāṇadhātuviññeyyanti **sattavidhaṃ** hoti.

Tattha {pb:M:0.0105} cakkhādipañcavatthūni hadayavatthunā saddhiṃ cha vatthūni, sesaṃ bāvīsatividhaṃ rūpaṃ avatthu nāma, dutiyasattakamuttānameva. Evaṃ sattavidhaṃ hoti.

Puna sattadvārādvārabhedato **aṭṭhavidhaṃ**. Tattha cakkhudvārādīni pañca kāyaviññattivacīviññattidvārehi saddhiṃ satta dvārāni, sesamadvāranti evaṃ aṭṭhavidhaṃ hoti.

Puna aṭṭhindriyānindriyabhedato pana **navavidhaṃ**.

Puna navakammajākammajabhedato **dasavidhaṃ**.

Puna āyatanabhedato **ekādasavidhaṃ**.

Bhavesu rūpakalāpapavattibhedato **bahuvidha**nti veditabbaṃ.

::hangnum
743\.
::

::gatha1
Ito paraṃ pavakkhāmi, kāmarūpabhavadvaye;
::

::gathalast
Uppattiṃ pana rūpānaṃ, paṭisandhipavattisu.
::

::hangnum
744\.
::

::gatha1
Bhummavajjesu {pb:V:0.0099} devesu, niraye nijjhāmataṇhike;
::

::gathalast
Yoniyo purimā tisso, na santīti viniddise.
::

::hangnum
745\.
::

::gatha1
Sese gatittaye bhumma-devesupi ca yoniyo;
::

::gathalast
Catasso ca bhavantīti, veditabbā vibhāvinā.
::

::hangnum
746\.
::

::gatha1
Gabbhaseyyakasattassa, paṭisandhikkhaṇe pana;
::

::gathalast
Tiṃsa rūpāni jāyante, sabhāvasseva dehino.
::

::hangnum
747\.
::

::gatha1
Abhāvagabbhaseyyānaṃ, aṇḍajānañca vīsati;
::

::gathalast
Bhavanti pana rūpāni, kāyavatthuvasena tu.
::

::hangnum
748\.
::

::gatha1
Gahitāgahaṇenettha, ekādasa bhavanti te;
::

::gathalast
Eseva ca nayo ñeyyo, sabbesu dasakesupi.
::

::hangnum
749\.
::

::gatha1
Jīvitena yadā saddhiṃ, jāte suddhakamaṭṭhakaṃ;
::

::gathalast
Jīvitanavakaṃ nāma, hotīti samudīritaṃ.
::

::hangnum
750\.
::

::gatha1
Jīvitanavakaṃ {pb:M:0.0106} kāyapasādenekato siyā;
::

::gathalast
Taṃ kāyadasakaṃ nāma, hotīti pariyāpuṭaṃ.
::

::hangnum
751\.
::

::gatha1
Eseva ca nayo ñeyyo, saddhiṃ bhāvena vatthunā;
::

::gathalast
Cakkhādīhi ca yojetvā, dasakā satta viññunā.
::

::hangnum
752\.
::

::gatha1
Opapātikasattānaṃ, manussesūpapattiyaṃ;
::

::gathalast
Kāmāvacaradevānaṃ, niccaṃ rūpāni sattati.
::

::hangnum
753\.
::

::gatha1
Cakkhu {pb:P:0.0078} sotañca ghānañca, jivhā kāyo ca vatthu ca;
::

::gathalast
Bhāvo cāti hi sattannaṃ, dasakānaṃ vasā pana.
::

::hangnum
754\.
::

::gatha1
Brahmānaṃ rūpinaṃ cakkhu-sotavatthuvasā pana;
::

::gathalast
Dasakāni ca tīṇeva, navakaṃ jīvitassa ca.
::

::hangnum
755\.
::

::gatha1
Catunnaṃ tu kalāpānaṃ, vasena pana rūpinaṃ;
::

::gathalast
Cattālīseva rūpāni, ekūnāni bhavanti hi.
::

::hangnum
756\.
::

::gatha1
Jīvitanavakeneva{pb:V:0.0100}, asaññuppatti dīpitā;
::

::gathalast
Jaccandhabadhirāghāna-rahite tu napuṃsake.
::

::hangnum
757\.
::

::gatha1
Vatthuno kāyajivhānaṃ, vasā tiṃsāvakaṃsato;
::

::gathalast
Ukkaṃsassāvakaṃsassa, antare anurūpato.
::

::hangnum
758\.
::

::gatha1
Paripuṇṇānaṃ rūpānaṃ, vasena pana pāṇinaṃ;
::

::gathalast
Rūpānaṃ tu samuppatti, veditabbā vibhāvinā.
::

::hangnum
759\.
::

::gatha1
Sattavīsati rūpāni, kāmāvacaradehino;
::

::gathalast
Appavattanato honti, dvinnaṃ bhāvānamekato.
::

::hangnum
760\.
::

::gatha1
Ghānaṃ jivhā ca kāyo ca, tathā bhāvadvayampi ca;
::

::gathalast
Brahmānaṃ pana rūpīnaṃ, pañca rūpā na vijjare.
::

::hangnum
761\.
::

::gatha1
Catusantati kāmasmiṃ, rūpe honti tisantati;
::

::gathalast
Dvisantati asaññesu, bahiddhā ekasantati.
::

::hangnum
762\.
::

::gatha1
Rūpaṃ {pb:M:0.0107} nibbattamānaṃ tu, sabbesaṃ pana pāṇinaṃ;
::

::gathalast
Paṭhamaṃ kammatoyeva, nibbattati na saṃsayo.
::

::hangnum
763\.
::

::gatha1
Gabbhaseyyakasattānaṃ, paṭisandhikkhaṇe pana;
::

::gathalast
Tañca kho sandhicittassa, uppādeyeva jāyare.
::

::hangnum
764\.
::

::gatha1
Yatheva tassa uppāde, tiṃsa rūpāni jāyare;
::

::gathalast
Tatheva ṭhitibhaṅgesu, tiṃsa tiṃseva jāyare.
::

::hangnum
765\.
::

::gatha1
Sabbānetāni rūpāni, rūpakkhandhoti saññito;
::

::gathalast
Anicco addhuvonattā, dukkhakkhandhova kevalo.
::

::hangnum
766\.
::

::gatha1
Rogato gaṇḍato rūpaṃ, parato ca palokato;
::

::gathalast
Disvāna dukkhato rūpaṃ, rūpe chandaṃ virājaye.
::

::hangnum
767\.
::

::gatha1
Gantuṃ panicche piṭakebhidhamme,
::

::gatha2
Yo dhammasenāpatinā samattaṃ;
::

::gatha3
Hitatthinā {pb:V:0.0101} tena ca bhikkhunāyaṃ,
::

::gathalast
Sakkacca sammā pana sikkhitabbo.
::

::centre
Iti abhidhammāvatāre rūpavibhāgo nāma
::

::centre
Dasamo paricchedo.
::

### 11. Ekādasamo paricchedo

#### Nibbānaniddeso

::hangnum
768\.
::

::gatha1
Rūpānantaramuddiṭṭhaṃ{pb:P:0.0079}, nibbānaṃ yaṃ panādito;
::

::gathalast
Tassidāni anuppatto, vibhāvananayakkamo.
::

::hangnum
769\.
::

::gatha1
Tasmāhaṃ tassa dassetuṃ, dukkarassa yathābalaṃ;
::

::gathalast
Dubbodhassa pavakkhāmi, vibhāvanamito paraṃ.
::

Tattha {pb:M:0.0108} **nibbāna**nti bhavābhavaṃ vinanato vānaṃ vuccati taṇhā, vānato nikkhantattā nibbānanti ca pavuccati amataṃ asaṅkhataṃ paramaṃ sukhaṃ. Vuttaṃ hetaṃ ‘‘yo so sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbāna’’nti.

::hangnum
770\.
::

::gatha1
Yassa cādhigamā sabba-kilesānaṃ khayo bhave;
::

::gathalast
Nibbānamiti niddiṭṭhaṃ, nibbānakusalena taṃ.
::

Etaṃ ca nibbānaṃ nāma tayidaṃ santilakkhaṇaṃ, accutirasaṃ, assāsakaraṇarasaṃ vā, animittapaccupaṭṭhānaṃ, nissaraṇapaccupaṭṭhānaṃ vāti veditabbaṃ.

Etthāha – na paramatthato nibbānaṃ nāma eko sabhāvo atthi, titthiyānaṃ attā viya, sasavisāṇaṃ {pb:V:0.0102} viya ca anupalabbhanīyatoti? Na, paññācakkhunā upaparikkhiyamānānaṃ hitagavesīnaṃ yathānurūpāya paṭipattiyā upalabbhanīyato. Yaṃ hi puthujjanā nopalabbhanti, taṃ ‘‘natthī’’ti na vattabbaṃ. Athāyasmatā sāriputtattherena dhammasenāpatinā ‘‘katamaṃ nu kho, āvuso, nibbāna’’nti nibbānaṃ puṭṭhena ‘‘yo kho, āvuso, rāgakkhayo dosakkhayo mohakkhayo’’ti rāgādīnaṃ khayova dassito, tasmā rāgādīnaṃ {pb:P:0.0080} khayamattameva nibbānanti ce? Taṃ na. Kasmā? Arahattassāpi rāgādīnaṃ khayamattapasaṅgadosāpattito. Kathaṃ? Nibbānaṃ pucchānantarameva ‘‘katamaṃ nu kho, āvuso, arahatta’’nti puṭṭhena ‘‘yo kho, āvuso, rāgakkhayo dosakkhayo mohakkhayo’’ti rāgādīnaṃ khayova vutto, tasmā tava matena arahattaphalassāpi rāgādīnaṃ khayamattatā bhaveyya, na cetaṃ yuttaṃ anuttarassa lokuttaraphalacittassa rāgānaṃ khayamattatāpajjanaṃ, tasmā mā {pb:M:0.0109} evaṃ byañjanacchāyāya vadesi, ubhinnaṃ pana suttānaṃ attho upaparikkhitabbo.

Yassa pana dhammassādhigamena rāgādīnaṃ khayo hoti, so dhammo rāgādīnaṃ khayassa upanissayattā akkhayopi samāno ‘‘rāgādīnaṃ khayo nibbāna’’nti khayopacārena vutto, ‘‘tipusaṃ jaro guḷo semho’’tiādīsu viya phalūpacārena vuttanti veditabbaṃ. Arahattaṃ pana khayante uppannattā ‘‘khayo’’ti vuttaṃ. Yadi rāgādīnaṃ khayamattaṃ nibbānaṃ bhaveyya, sabbe bālaputhujjanāpi samadhigatanibbānā sacchikatanirodhā bhaveyyuṃ. Kiñca bhiyyo – nibbānassa bahuttādidosāpattito ca. Evañhi sati rāgādikkhayānaṃ bahubhāvato nibbānassāpi bahubhāvo bhaveyya, saṅkhatalakkhaṇañca nibbānaṃ bhaveyya, saṅkhatalakkhaṇattā saṅkhatapariyāpannañca, saṅkhatapariyāpannattā aniccaṃ dukkhaṃ nibbānaṃ bhaveyyāti.

Kiñca bhiyyo – yadi khayo nibbānaṃ bhaveyya, gotrabhuvodānamaggaphalacittānaṃ kiṃ nu ārammaṇaṃ vadesi, vada bhadramukhāti? Rāgādīnaṃ khayameva vadāmīti. Kiṃ pana rāgādayo gotrabhuādīnaṃ khaṇe khīyanti, udāhu khīyissanti, atha khīṇāti? Kiṃ panettha ‘‘khīṇesveva khayaṃ vadāmī’’ti. Suṭṭhu upadhāretvā vada bhadramukhāti, yadi khīṇesveva khayaṃ vadesi, na gotrabhucittādīnaṃ nibbānārammaṇatā sijjhatīti. Kiṃ kāraṇaṃ? Gotrabhukkhaṇe rāgādayo khīyissanti, tathā vodānakkhaṇe, maggakkhaṇe pana khīyanti, na khīṇā, phalakkhaṇe khīṇā. Evaṃ sante bhavato matena phalameva khayārammaṇaṃ, na itare, itaresaṃ pana kimārammaṇaṃ vadesīti{pb:V:0.0103}? Addhā so ārammaṇaṃ apassanto niruttaro {pb:P:0.0081} bhavissati. Apica kilesakkhayo nāma sappurisehi karīyati, yathānurūpāya paṭipattiyā uppādīyatīti attho. Nibbānaṃ pana na kenaci karīyati na uppādīyati, tasmā nibbānamamatamasaṅkhataṃ. Tamakataṃ {pb:M:0.0110} jānātīti ariyasāvako ‘‘akataññū’’ti pavuccati. Vuttañcetaṃ –

::hangnum
771\.
::

::gatha1
‘‘Asaddho akataññū ca,
::

::gatha2
Sandhicchedo ca yo naro;
::

::gatha3
Hatāvakāso vantāso,
::

::gathalast
Sa ve uttamaporiso’’ti.
::

Apica ‘‘nissaraṇa’’nti bhagavatā vuttattā ca. ‘‘Nissaraṇa’’nti hi nibbānassetaṃ nāmaṃ. Yathāha ‘‘tayo khome, bhikkhave, dhammā duppaṭivijjhā. Katame tayo dhammā duppaṭivijjhā? Tisso nissaraṇadhātuyo. Kāmānametaṃ nissaraṇaṃ, yadidaṃ nekkhammaṃ. Rūpānametaṃ nissaraṇaṃ, yadidaṃ arūpaṃ. Yaṃ kho pana kiñci bhūtaṃ saṅkhataṃ paṭiccasamuppannaṃ, nirodho tassa nissaraṇa’’nti hi vuttaṃ. Evaṃ vuttassa tassa nibbānassa abhāvapattidosato paṭhamajjhānākāsānañcāyatanānampi abhāvo bhaveyya, tasmā ayuttaṃ akkhayassa nibbānassa khayadosāpajjananti, na tu khayo nibbānaṃ.

‘‘Atthi nissaraṇaṃ loke, paññāya me suphusita’’nti ca ‘‘atthi, bhikkhave, ajātaṃ abhūtaṃ akataṃ asaṅkhata’’nti ca dhammasāminā tathāgatena sammāsambuddhena anekesu suttantesu paramatthavasena vuttattā ‘‘atthi nibbānaṃ nāma eko dhammo’’ti niṭṭhamettha gantabbaṃ. Apica parittattike ‘‘katame dhammā appamāṇā’’ti padamuddharitvā – ‘‘cattāro maggā apariyāpannā cattāri ca sāmaññaphalāni nibbānañca, ime dhammā appamāṇā’’ti vuttattā rāgādīnaṃ khayassa appamāṇattaṃ kathaṃ yujjati, tasmā paramatthato atthiyeva nibbānaṃ nāma eko sabhāvoti. Taṃ {pb:M:0.0111} pana pakativādīnaṃ pakati viya, titthiyānaṃ attā viya ca sasavisāṇaṃ viya ca nāvijjamānaṃ.

Atha paññattimattaṃ nibbānanti ce, tampi ayuttaṃ. Kasmā? Nibbānārammaṇānaṃ cittacetasikānaṃ navattabbārammaṇattā. Kathaṃ? Parittārammaṇattike ca pana ‘‘katame dhammā appamāṇārammaṇā’’ti {pb:V:0.0104} padamuddharitvā ‘‘cattāro maggā apariyāpannā cattāri ca sāmaññaphalāni{pb:P:0.0082}, ime dhammā appamāṇārammaṇā’’ti hi vuttaṃ. Yadi panetesaṃ paññattiārammaṇaṃ siyā, appamāṇārammaṇatā na yujjeyya, navattabbārammaṇapakkhaṃ bhajeyyuṃ. ‘‘Navattabbārammaṇā pana rūpāvacarattikacatukkajjhānā kusalato ca vipākato ca kiriyato ca, catutthassa jhānassa vipāko, ākāsānañcāyatanaṃ ākiñcaññāyatanaṃ kusalato ca vipākato ca kiriyato ca, ime dhammā navattabbārammaṇā’’ti hi vuttaṃ, tasmā na paññattimattaṃ nibbānaṃ. Yasmā ca paṇṇattibhāvo nibbānassa na yujjati, tasmā maggaphalānaṃ ārammaṇapaccayabhūtaṃ uppādādīnamabhāvato niccaṃ, rūpasabhāvābhāvato arūpaṃ, papañcābhāvato nippapañcaṃ nibbānaṃ nāma atthīti upagantabbanti.

::hangnum
772\.
::

::gatha1
Accantamanantaṃ santaṃ, amataṃ apalokitaṃ;
::

::gathalast
Paṇītaṃ saraṇaṃ khemaṃ, tāṇaṃ leṇaṃ parāyaṇaṃ.
::

::hangnum
773\.
::

::gatha1
Sivañca nipuṇaṃ saccaṃ, dukkhakkhayamanāsavaṃ;
::

::gathalast
Sududdasaṃ paraṃ pāraṃ, nibbānamanidassanaṃ.
::

::hangnum
774\.
::

::gatha1
Taṇhākkhayaṃ dhuvaṃ dīpaṃ, abyāpajjhamanītikaṃ;
::

::gathalast
Anālayamarūpañca, padamaccutamakkharaṃ.
::

::hangnum
775\.
::

::gatha1
Virāgañca nirodhañca, vimutti mokkhameva ca;
::

::gathalast
Imehi pana nāmehi, nibbānaṃ tu kathīyati.
::

::hangnum
776\.
::

::gatha1
Evañca {pb:M:0.0112} pana viññāya, nibbānampi ca accutaṃ;
::

::gathalast
Tassa cādhigamūpāyo, kattabbo viññunā sadā.
::

::hangnum
777\.
::

::gatha1
Saddhābuddhikaraṃ tathāgatamate sammohaviddhaṃsanaṃ,
::

::gatha2
Paññāsambhavasampasādanakaraṃ jānāti yo ce imaṃ;
::

::gatha3
Atthabyañjanasālinaṃ sumadhuraṃ sāraññuvimhāpanaṃ,
::

::gathalast
Gambhīre nipuṇābhidhammapiṭake so yābhiniṭṭhaṃ padaṃ.
::

::centre
Iti abhidhammāvatāre nibbānaniddeso nāma
::

::centre
Ekādasamo paricchedo.
::

### 12. Dvādasamo paricchedo

#### Paññattiniddeso

Etthāha {pb:P:0.0083}{pb:V:0.0105} – ‘‘kiṃ ettakameva ñeyyaṃ, udāhu aññampi atthī’’ti? Atthi paññatti nāmāti. Sā panesā paññapetabbato, paññāpanato ca ‘‘paññattī’’ti vuccati. Tenevāha – ‘‘yā tesaṃ tesaṃ dhammānaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo’’ti. Tattha saṅkhāyatīti **saṅkhā,** kathīyatīti attho. Kinti kathīyati? ‘‘Aha’’nti ‘‘mama’’nti ‘‘paro’’ti ‘‘parassā’’ti ‘‘mañco’’ti ‘‘pīṭha’’nti anekehi ākārehi kathīyatīti saṅkhā. Samaññāyatīti **samaññā**. Paññāpīyatīti **paññatti**. Voharīyatīti **vohāro**. Kinti voharīyati? ‘‘Aha’’nti ‘‘mama’’nti ‘‘paro’’ti ‘‘parassā’’ti ‘‘mañco’’ti ‘‘pīṭha’’nti. Evaṃ tāva **paññapetabbato paññattī**ti vuttā. ‘‘Aha’’nti hi rūpādayo dhamme upādāya paṭicca kāraṇaṃ katvā yathā te rūpādayo dhammā uppādavayavanto, na evaṃvidhā, kevalaṃ lokasaṅketena {pb:M:0.0113} siddhā yā ayaṃ ‘‘aha’’nti kathīyati ceva paññāpīyati ca, esā paññattīti attho.

Idāni paññāpanato paññattiṃ pakāsetuṃ **‘‘nāmaṃ nāmakamma’’**ntiādimāha. Tattha **nāma**nti taṃ taṃ dhammaṃ ‘‘esa itthannāmo nāmā’’ti paññapeti, tasmā taṃ paññattīti pavuccati. **Nāmakamma**ntiādīni tassā eva vevacanāni. Ayaṃ **paññāpanato paññatti** nāma.

Sā panesā tajjāpaññatti upādāpaññatti upanidhāpaññattīti tividhā hoti. Tattha **tajjāpaññatti** nāma cakkhusotarūpasaddapathavītejovāyotiādinayappavattā. **Upādāpaññatti** pana samūhāsamūhavasena duvidhā hoti. Tattha **samūhapaññatti** nāma rūpārūpadhammesu ekassa vā bahūnaṃ vā nāmaṃ gahetvā samūhamevopādāya vuccati. Kathaṃ? Acchataracchaghaṭapaṭādippabhedā. Ayaṃ samūhapaññatti {pb:P:0.0084} nāma. **Asamūhapaññatti** pana disākāsakālanimittābhāvanirodhādibhedā.

Yadā pana sā vijjamānaṃ paramatthaṃ jotayati, tadā **‘‘vijjamānapaññattī’’**ti pavuccati. Yadā avijjamānaṃ samūhāsamūhabhedaṃ nāmamattaṃ jotayati, tadā **‘‘avijjamānapaññattī’’**ti pavuccati{pb:V:0.0106}. Duvidhāpi panesā sotadvārajavanānantaraṃ gahitapubbasaṅketamanodvārajavanaviññāṇena viññāyati. Yāya gahitapubbasaṅketena manodvārajavanaviññāṇena paññāpīyati. Yaṃ sandhāya ‘‘vijjamānapaññatti, avijjamānapaññatti, vijjamānena avijjamānapaññatti, avijjamānena vijjamānapaññatti, vijjamānena vijjamānapaññatti, avijjamānena avijjamānapaññattī’’ti chakkanayo vutto. Tattha paramatthato vijjamānānaṃ rūpādīnaṃ paññāpanā **vijjamānapaññatti**. Tathā avijjamānānamitthipurisādīnaṃ paññāpanā **avijjamānapaññatti**. Ṭhapetvā pana vacanatthaṃ kenaci ākārena anupalabbhamānānaṃ pañcamasaccādīnaṃ, titthiyaparikappitānaṃ vā pakatipurisādīnaṃ paññāpanāpi **avijjamānapaññattiyeva**{pb:M:0.0114}. ‘‘Tevijjo, chaḷabhiñño’’ti evamādinayappavattā **vijjamānena avijjamānapaññatti**. ‘‘Itthisaddo, purisasaddo’’ti evamādikā **avijjamānena vijjamānapaññatti**. ‘‘Cakkhuviññāṇaṃ, sotaviññāṇa’’nti evamādikā **vijjamānena vijjamānapaññatti**. ‘‘Khattiyakumāro, brāhmaṇakumāro, bhikkhukumāro’’ti evamādikā **avijjamānena avijjamānapaññattī**ti evaṃ vuttā cha paññattiyopi ettheva saṅgahaṃ gacchanti. Ayaṃ upādāpaññatti nāma.

**Upanidhāpaññatti**pi etissā eva pabhedā, sā pana ‘‘dīghaṃ upanidhāya rasso, rassaṃ upanidhāya dīgho’’tiādinayappavattā ‘‘kapaṇaṃ mānusakaṃ rajjaṃ dibbasukhaṃ upanidhāyā’’ti evamādikā ca, tasmā paññapetabbato ca paññāpanato ca paññattīti veditabbā. Samaññā samattā.

::hangnum
778\.
::

::gatha1
Paramatthato ca paññatti, tatiyā koṭi na vijjati;
::

::gathalast
Dvīsu ṭhānesu kusalo, paravādesu na kampati.
::

::centre
Iti abhidhammāvatāre paññattiniddeso nāma
::

::centre
Dvādasamo paricchedo.
::

### 13. Terasamo paricchedo

#### Kārakapaṭivedhaniddeso

Etthāha {pb:P:0.0085}{pb:V:0.0107} – niddiṭṭhā kusalādayo nāma dhammā, na panetesaṃ kārako attā niddiṭṭho. Tassa hi kārakassa vedakassa attano abhāve kusalākusalānaṃ dhammānaṃ abhāvo siyā, tesamabhāve tadāyattavuttīnaṃ tesaṃ vipākānamabhāvo hoti, tasmā kusalādīnaṃ dhammānaṃ desanā niratthikāti? Atra vuccate – nāyaṃ {pb:M:0.0115} niratthikā, sātthikāvāyaṃ desanā. Yadi kārakassābhāvā kusalādīnamabhāvo siyā, tassa parikappitassa attanopi abhāvo siyā. Kiṃ kāraṇanti ce? Tassa attano aññassa kārakassābhāvato. Kārakābhāvepi kattā attā atthīti ce? Tathā kusalādīnampi asatipi kattari atthitā upagantabbā, kutoyaṃ tava tatthānurodho, idha virodhoti. Athāpi yathā pana loke kārakābhāvepi pathavīāpatejautuādayo paṭicca aṅkurādīnaṃ abhinibbatti dissati, tathā etesampi kusalādīnaṃ dhammānaṃ hetupaccayasāmaggiyā abhinibbatti hotīti veditabbā.

Athāpi cettha tassā paññāya parikappito nicco dhuvo kusalādīnaṃ kattā attā paramatthato atthīti ce? Tamupaparikkhissāma tāva, so pana tāva attā kārako vedako kiṃ sacetano vā, udāhu acetano vāti? Kiñcettha – yadi acetano siyā, pākāratarupāsāṇasadiso siyā. Tassa kārakavedakattābhāvo siyā. Yadi sacetano, so cetanāya añño vā siyā, anañño vā. Athānañño, cetanāya nāse attanopi nāso siyā. Kiṃ kāraṇanti ce? Cetanāya anaññattā.

Athāpi bhavato adhippāyo evaṃ siyā, attano pana nāso {pb:P:0.0086} na bhavati niccattā, cetanāyayeva nāso bhavatīti? Vuccate – attano anāse sati cetanāyapi nāso na bhavati. Kiṃ kāraṇanti ce? Cetanāya anaññattā. Cetanattānaṃ anaññatte sati cetanāyayeva nāso bhavati, na attanoti ayuttametaṃ. Atha cetanāyayeva vināse visesakāraṇaṃ natthi, attāva nassatu, tiṭṭhatu cetanā. Atha cetanāya nāse attano nāso {pb:M:0.0116} na bhavatīti ce? Cetanāya attā añño siyā. Atha aññassa attassa nāse sati sayaṃ nāso na bhavati, evañca sati ‘‘cetanāya {pb:V:0.0108} anañño attā’’ti tava paṭiññā hīnā. Athāpi cetanattānaṃ anaññatte sati attano anāso cetanāyapi anāso bhavatu. Atha na bhavati, paṭiññā hīnā. Atha vuttappakārato viparītaṃ vā siyā, attā nassatu, cetanā tiṭṭhatu. Atha pana evaṃ na bhavatīti ce? Anaññattapakkhaṃ pariccaja. Atha pana na pariccajasi, paṭiññāhīno bhavasi.

Athāyaṃ bhavato adhippāyo siyā ‘‘nāyaṃ mama attā cetanāya anañño, aññoyevā’’ti? Tatra vuccate – idha pana aññattaṃ duvidhaṃ hoti lakkhaṇakatamaññattañca desantarakatamaññattañcāti. Tattha kiṃ tvaṃ cetanattānaṃ lakkhaṇakatamaññattaṃ vadesi, udāhu desantarakatamaññattanti? Ahaṃ lakkhaṇakatamaññattaṃ vadāmīti. Yathā hi rūparasagandhādīnamekadese vattamānānampi lakkhaṇato aññattaṃ hoti, evaṃ cetanattānamekadese vattamānānampi lakkhaṇato aññattaṃ hoti, tasmā lakkhaṇakatamaññattaṃ vadāmīti. Tatra vuccate – yathā hi jātavedassa ḍayhamāne āmakasaṅghaṭe āmakavaṇṇavināse rasādīnaṃ vināso bhavati, tatheva cetanāya vināse attanopi vināso siyā. Kiṃ kāraṇanti ce? Rūparasādīnaṃ viya ekadesattāti.

Athevaṃ bhavato mati siyā ‘‘ekadesatte satipi attano pana nāso na bhavati, cetanāyayeva vināso bhavatī’’ti? Atra vuccate – attano anāse cetanāyapi anāsova hoti. Kiṃ kāraṇanti ce? Rūparasādīnaṃ viya avinibbhogato. Atha samāne ekadesatte avinibbhogabhāvepi {pb:M:0.0117} kena hetunā cetanāya eva nāso bhavati, na pana attano. Atha visesakāraṇaṃ natthi, tava laddhiyā attāva nassatu, tiṭṭhatu cetanā. Atha cetanāya nāse attano nāso {pb:P:0.0087} na bhavati, ubhinnaṃ ekadesatā natthi. Evañca sati ko dosoti ce? Yaṃ pana tayā vuttaṃ, yathā rūparasagandhādīnaṃ ekadese vattamānānampi lakkhaṇato aññattaṃ, tathā cetanattānamekadese vattamānānampi lakkhaṇato aññattanti? Tamayuttanti tava paṭiññā hīnā. Atha rūparasādīnaṃ viya samānepi ekadesatte yadi attano anāse cetanāyapi anāso na bhavati, paṭiññāhīno asi. Atha vuttappakārato viparītaṃ vā siyā, tava attā nassatu, cetanā tiṭṭhatu. Athevaṃ na bhavatīti ce? Ekadesatāva natthīti.

Atha desantarakatamaññattaṃ vadesi, cetanattānaṃ aññatte sati ghaṭapaṭasakaṭagehādīnaṃ viya aññattaṃ siyā. Cetanāya vinā anaññatā te attā na ghaṭena vinā paṭo viya añño siyā{pb:V:0.0109}. Añño ca hi ghaṭo añño ca paṭoti? Na, evañca sati ko dosoti ce? ‘‘Acetano attā’’ti pubbe vuttadosato na parimuccatīti. Tasmā paramatthato na koci kattā vā vedako vā attā atthīti daṭṭhabbanti.

Yadi evaṃ atha kasmā bhagavatā –

::hangnum
779\.
::

::gatha1
‘‘Asmā lokā paraṃ lokaṃ,
::

::gatha2
So ca sandhāvatī naro;
::

::gatha3
So ca karoti vedeti,
::

::gathalast
Sukhadukkhaṃ sayaṃkata’’nti ca.
::

::hangnum
780\.
::

::gatha1
‘‘Satto {pb:M:0.0118} saṃsāramāpanno,
::

::gatha2
Dukkhamassa mahabbhayaṃ;
::

::gatha3
Atthi mātā atthi pitā,
::

::gathalast
Atthi sattopapātiko’’ti ca.
::

::hangnum
781\.
::

::gatha1
‘‘Bhārā have pañcakkhandhā,
::

::gatha2
Bhārahāro ca puggalo;
::

::gatha3
Bhārādānaṃ dukkhaṃ loke,
::

::gathalast
Bhāranikkhepanaṃ sukha’’nti ca.
::

::hangnum
782\.
::

::gatha1
‘‘Yañhi karoti puriso,
::

::gatha2
Kāyena vācā uda cetasā;
::

::gatha3
Tañhi tassa sakaṃ hoti,
::

::gathalast
Tañca ādāya gacchatī’’ti ca.
::

::hangnum
783\.
::

::gatha1
‘‘Ekassekena kappena,
::

::gatha2
Puggalassaṭṭhisañcayo;
::

::gatha3
Siyā pabbatasamo rāsi,
::

::gathalast
Iti vuttaṃ mahesinā’’ti ca.
::

::hangnum
784\.
::

::gatha1
‘‘Asaddho {pb:V:0.0110} akataññū ca,
::

::gatha2
Sandhicchedo ca yo naro;
::

::gatha3
Hatāvakāso vantāso,
::

::gathalast
Sa ve uttamaporiso’’ti ca. –
::

::unindented
Vuttanti. Saccaṃ evaṃ vuttaṃ bhagavatā, tañca kho sammutivasena, na paramatthato. Nanu bhagavatā idampi vuttaṃ –
::

::hangnum
785\.
::

::gatha1
‘‘Kiṃ {pb:P:0.0088} nu sattoti paccesi, māra diṭṭhigataṃ nu te;
::

::gathalast
Suddhasaṅkhārapuñjoyaṃ, nayidha sattupalabbhatī’’ti ca.
::

::hangnum
786\.
::

::gatha1
‘‘Yathāpi {pb:M:0.0119} aṅgasambhārā,
::

::gatha2
Hoti saddo ratho iti;
::

::gatha3
Evaṃ khandhesu santesu,
::

::gathalast
Hoti sattoti sammutī’’ti ca.
::

Tasmā na vacanamattamevāvalambitabbaṃ, na ca daḷhamūḷhagāhinā ca bhavitabbaṃ, garukulamupasevitvā suttapadānaṃ adhippāyo jānitabbo, suttapadesu abhiyogo kātabbo. Dve saccāni bhagavatā vuttāni – ‘‘sammutisaccaṃ, paramatthasaccañcā’’ti. Tasmā dvepi sammutiparamatthasaccāni asaṅkarato ñātabbāni. Evaṃ asaṅkarato ñatvā koci kārako vā vedako vā nicco dhuvo attā paramatthato natthīti upaparikkhitvā paccayasāmaggiyā dhammānaṃ pavattiṃ sallakkhetvā paṇḍitena kulaputtena atthakāmena dukkhassantakiriyāya paṭipajjitabbanti.

::hangnum
787\.
::

::gatha1
Yo imaṃ ganthaṃ accantaṃ, cinteti satatampi so;
::

::gathalast
Kamena paramā paññā, tassa gacchati vepulaṃ.
::

::hangnum
788\.
::

::gatha1
Atimatikaramādhinīharaṃ,
::

::gatha2
Vimativināsakaraṃ piyakkaraṃ;
::

::gatha3
Paṭhati {pb:V:0.0111} suṇati yo sadā imaṃ,
::

::gathalast
Vikasati tassa matīdha bhikkhuno.
::

::centre
Iti abhidhammāvatāre kārakapaṭivedhaniddeso nāma
::

::centre
Terasamo paricchedo.
::

### 14. Cuddasamo paricchedo

#### Rūpāvacarasamādhibhāvanāniddeso

::hangnum
789\.
::

::gatha1
Bhāvanānayamahaṃ {pb:M:0.0120}{pb:P:0.0089} hitānayaṃ,
::

::gatha2
Mānayañca sugataṃ sukhānayaṃ;
::

::gatha3
Byākaromi paramaṃ ito paraṃ,
::

::gathalast
Taṃ suṇātha madhuratthavaṇṇanaṃ.
::

::hangnum
790\.
::

::gatha1
Uttaraṃ tu manussānaṃ, dhammato ñāṇadassanaṃ;
::

::gathalast
Pattukāmena kātabbaṃ, ādito sīlasodhanaṃ.
::

::hangnum
791\.
::

::gatha1
Saṅkassarasamācāre, dussīle sīlavajjite;
::

::gathalast
Natthi jhānaṃ kuto maggo, tasmā sīlaṃ visodhaye.
::

::hangnum
792\.
::

::gatha1
Sīlaṃ cārittavārittavasena duvidhaṃ mataṃ;
::

::gathalast
Taṃ panācchiddamakkhaṇḍamakammāsamaninditaṃ.
::

::hangnum
793\.
::

::gatha1
Kattabbaṃ atthakāmena, vivekasukhamicchatā;
::

::gathalast
Sīlañca nāma bhikkhūnaṃ, alaṅkāro anuttaro.
::

::hangnum
794\.
::

::gatha1
Ratanaṃ saraṇaṃ khemaṃ, tāṇaṃ leṇaṃ parāyaṇaṃ;
::

::gathalast
Cintāmaṇi paṇīto ca, sīlaṃ yānamanuttaraṃ.
::

::hangnum
795\.
::

::gatha1
Sītalaṃ {pb:V:0.0112} salilaṃ sīlaṃ, kilesamaladhovanaṃ;
::

::gathalast
Guṇānaṃ mūlabhūtañca, dosānaṃ balaghāti ca.
::

::hangnum
796\.
::

::gatha1
Tidivārohaṇañcetaṃ, sopānaṃ paramuttamaṃ;
::

::gathalast
Maggo khemo ca nibbānanagarassa pavesane.
::

::hangnum
797\.
::

::gatha1
Tasmā suparisuddhaṃ taṃ, sīlaṃ duvidhalakkhaṇaṃ;
::

::gathalast
Kattabbaṃ atthakāmena, piyasīlena bhikkhunā.
::

::hangnum
798\.
::

::gatha1
Kātabbo pana sīlasmiṃ, parisuddhe ṭhitenidha;
::

::gathalast
Palibodhassupacchedo, palibodhā dasāhu ca.
::

::hangnum
799\.
::

::gatha1
‘‘Āvāso {pb:M:0.0121} ca kulaṃ lābho,
::

::gatha2
Gaṇo kammañca pañcamaṃ;
::

::gatha3
Addhānaṃ ñāti ābādho,
::

::gathalast
Gantho iddhīti te dasā’’ti.
::

::hangnum
800\.
::

::gatha1
Palibodhassupacchedaṃ, katvā dasavidhassapi;
::

::gathalast
Upasaṅkamitabbo so, kammaṭṭhānassa dāyako.
::

::hangnum
801\.
::

::gatha1
Piyo {pb:P:0.0090} garu bhāvanīyo, vattā ca vacanakkhamo;
::

::gathalast
Gambhīrañca kathaṃ kattā, no caṭṭhāne niyojako.
::

::hangnum
802\.
::

::gatha1
Evamādiguṇopetamupagantvā hitesinaṃ;
::

::gathalast
Kalyāṇamittaṃ kālena, kammaṭṭhānassa dāyakaṃ.
::

::hangnum
803\.
::

::gatha1
Kammaṭṭhānaṃ gahetabbaṃ, vattaṃ katvā panassa tu;
::

::gathalast
Tenāpi caritaṃ ñatvā, dātabbaṃ tassa bhikkhuno.
::

::hangnum
804\.
::

::gatha1
Caritaṃ panidaṃ rāgadosamohavasena ca;
::

::gathalast
Saddhābuddhivitakkānaṃ, vasena chabbidhaṃ mataṃ.
::

::hangnum
805\.
::

::gatha1
Vomissakanayā tesaṃ, catusaṭṭhi bhavanti te;
::

::gathalast
Tehi attho na catthīti, na mayā idha dassitā.
::

::hangnum
806\.
::

::gatha1
Asubhā {pb:V:0.0113} ca dasevettha, tathā kāyagatāsati;
::

::gathalast
Ekādasa ime rāga-caritassānukūlatā.
::

::hangnum
807\.
::

::gatha1
Catasso appamaññāyo, savaṇṇakasiṇā ime;
::

::gathalast
Aṭṭheva ca sadā dosa-caritassānukūlatā.
::

::hangnum
808\.
::

::gatha1
Taṃ mohacaritassettha, vitakkacaritassa ca;
::

::gathalast
Anukūlanti niddiṭṭhaṃ, ānāpānaṃ panekakaṃ.
::

::hangnum
809\.
::

::gatha1
Purimānussatichakkaṃ, saddhācaritadehino;
::

::gathalast
Maraṇūpasamāyuttā, satimāhāranissitā.
::

::hangnum
810\.
::

::gatha1
Saññā {pb:M:0.0122} dhātuvavatthānaṃ, buddhippakatijantuno;
::

::gathalast
Ime pana ca cattāro, anukūlāti dīpitā.
::

::hangnum
811\.
::

::gatha1
Cattāropi ca āruppā, sesāni kasiṇāni ca;
::

::gathalast
Anukūlā ime sabba-caritānanti vaṇṇitā.
::

::hangnum
812\.
::

::gatha1
Idaṃ sabbaṃ panekanta-vipaccanīkabhāvato;
::

::gathalast
Atisappāyato vutta-miti ñeyyaṃ vibhāvinā.
::

::hangnum
813\.
::

::gatha1
Kammaṭṭhānāni sabbāni, cattālīsāti niddise;
::

::gathalast
Kasiṇāni dasa ceva, asubhānussatī dasa.
::

::hangnum
814\.
::

::gatha1
Catasso appamaññāyo, cattāro ca arūpino;
::

::gathalast
Catudhātuvavatthānaṃ, saññā cāhāratā iti.
::

::hangnum
815\.
::

::gatha1
Kammaṭṭhānesu etesu, upacāravahā kati;
::

::gathalast
Ānāpānasatiṃ kāya-gataṃ hitvā panaṭṭhapi.
::

::hangnum
816\.
::

::gatha1
Sesānussatiyo saññā, vavatthānanti terasa;
::

::gathalast
Upacāravahā vuttā, sesā te appanāvahā.
::

::hangnum
817\.
::

::gatha1
Appanāyāvahesvettha, kasiṇāni dasāpi ca;
::

::gathalast
Ānāpānasatī ceva, catukkajjhānikā ime.
::

::hangnum
818\.
::

::gatha1
Asubhāni {pb:V:0.0114} dasa cettha, tathā kāyagatāsati;
::

::gathalast
Ekādasa ime dhammā, paṭhamajjhānikā siyuṃ.
::

::hangnum
819\.
::

::gatha1
Ādibrahmavihārāti{pb:P:0.0091}, tikajjhānavahā tayo;
::

::gathalast
Catutthāpi ca āruppā, catutthajjhānikā matā.
::

::hangnum
820\.
::

::gatha1
Vasenārammaṇaṅgānaṃ, duvidho samatikkamo;
::

::gathalast
Gocarātikkamārūpe, rūpe jhānaṅgatikkamo.
::

::hangnum
821\.
::

::gatha1
Daseva kasiṇānettha, vaḍḍhetabbāni honti hi;
::

::gathalast
Na ca vaḍḍhaniyā sesā, bhavanti asubhādayo.
::

::hangnum
822\.
::

::gatha1
Daseva kasiṇānettha, asubhāni dasāpi ca;
::

::gathalast
Ānāpānasatī ceva, tathā kāyagatāsati.
::

::hangnum
823\.
::

::gatha1
Paṭibhāganimittāni{pb:M:0.0123}, honti ārammaṇāni hi;
::

::gathalast
Sesāneva paṭibhāga-nimittārammaṇā siyuṃ.
::

::hangnum
824\.
::

::gatha1
Asubhāni dasāhāra-saññā kāyagatāsati;
::

::gathalast
Devesu nappavattanti, dvādasetāni sabbadā.
::

::hangnum
825\.
::

::gatha1
Tāni dvādasa cetāni, ānāpānasatīpi ca;
::

::gathalast
Teraseva panetāni, brahmaloke na vijjare.
::

::hangnum
826\.
::

::gatha1
Ṭhapetvā caturārūpe, natthi kiñci arūpisu;
::

::gathalast
Manussaloke sabbāni, pavattanti na saṃsayo.
::

::hangnum
827\.
::

::gatha1
Catutthaṃ kasiṇaṃ hitvā, kasiṇā asubhāni ca;
::

::gathalast
Diṭṭheneva gahetabbā, ime ekūnavīsati.
::

::hangnum
828\.
::

::gatha1
Satiyampi ca kāyamhi, diṭṭhena tacapañcakaṃ;
::

::gathalast
Sesamettha suteneva, gahetabbanti dīpitaṃ.
::

::hangnum
829\.
::

::gatha1
Ānāpānasatī ettha, phuṭṭhena paridīpitā;
::

::gathalast
Vāyokasiṇamevettha, diṭṭhaphuṭṭhena gayhati.
::

::hangnum
830\.
::

::gatha1
Suteneva {pb:V:0.0115} gahetabbā, sesā aṭṭhārasāpi ca;
::

::gathalast
Upekkhā appamaññā ca, arūpā ceva pañcime.
::

::hangnum
831\.
::

::gatha1
Āditova gahetabbā, na hontīti pakāsitā;
::

::gathalast
Pañcatiṃsāvasesāni, gahetabbāni ādito.
::

::hangnum
832\.
::

::gatha1
Kammaṭṭhānesu hetesu, ākāsakasiṇaṃ vinā;
::

::gathalast
Kasiṇā nava honte ca, arūpānaṃ tu paccayā.
::

::hangnum
833\.
::

::gatha1
Dasāpi kasiṇā honti, abhiññānaṃ tu paccayā;
::

::gathalast
Tayo brahmavihārāpi, catukkassa bhavanti tu.
::

::hangnum
834\.
::

::gatha1
Heṭṭhimaṃ heṭṭhimāruppaṃ, uparūparimassa hi;
::

::gathalast
Tathā catutthamāruppaṃ, nirodhassāti dīpitaṃ.
::

::hangnum
835\.
::

::gatha1
Sabbāni ca panetāni, cattālīsavidhāni tu;
::

::gathalast
Vipassanābhavasampatti-sukhānaṃ paccayā siyuṃ.
::

::hangnum
836\.
::

::gatha1
Kammaṭṭhānaṃ {pb:M:0.0124} gahetvāna, ācariyassa santike;
::

::gathalast
Vasantassa kathetabbaṃ, āgatassāgatakkhaṇe.
::

::hangnum
837\.
::

::gatha1
Uggahetvā {pb:P:0.0092} panaññatra, gantukāmassa bhikkhuno;
::

::gathalast
Nātisaṅkhepavitthāraṃ, kathetabbaṃ tu tenapi.
::

::hangnum
838\.
::

::gatha1
Kammaṭṭhānaṃ gahetvāna, sammaṭṭhānaṃ manobhuno;
::

::gathalast
Aṭṭhārasahi dosehi, niccaṃ pana vivajjite.
::

::hangnum
839\.
::

::gatha1
Anurūpe vihārasmiṃ, vihātabbaṃ tu gāmato;
::

::gathalast
Nātidūre naccāsanne, sive pañcaṅgasaṃyute.
::

::hangnum
840\.
::

::gatha1
Khuddako palibodhopi, chinditabbo panatthi ce;
::

::gathalast
Dīghā kesā nakhā lomā, chinditabbā vibhāvinā.
::

::hangnum
841\.
::

::gatha1
Cīvaraṃ rajitabbaṃ taṃ, kiliṭṭhaṃ tu sace siyā;
::

::gathalast
Sace patte malaṃ hoti, pacitabbova suṭṭhu so.
::

::hangnum
842\.
::

::gatha1
Acchinnapalibodhena{pb:V:0.0116}, pacchā tena ca bhikkhunā;
::

::gathalast
Pavivitte panokāse, vasantena yathāsukhaṃ.
::

::hangnum
843\.
::

::gatha1
Vajjetvā mattikaṃ nīlaṃ, pītaṃ setañca lohitaṃ;
::

::gathalast
Saṇhāyāruṇavaṇṇāya, mattikāya manoramaṃ.
::

::hangnum
844\.
::

::gatha1
Kattabbaṃ kasiṇajjhānaṃ, pattukāmena dhīmatā;
::

::gathalast
Senāsane vivittasmiṃ, bahiddhā vāpi tādise.
::

::hangnum
845\.
::

::gatha1
Paṭicchanne panaṭṭhāne, pabbhāre vā guhantare;
::

::gathalast
Saṃhārimaṃ vā kātabbaṃ, taṃ tatraṭṭhakameva vā.
::

::hangnum
846\.
::

::gatha1
Saṃhārimaṃ karontena, daṇḍakesu catūsvapi;
::

::gathalast
Cammaṃ vā kaṭasāraṃ vā, dussapattampi vā tathā.
::

::hangnum
847\.
::

::gatha1
Bandhitvā tathā kātabbaṃ, mattikāya pamāṇato;
::

::gathalast
Bhūmiyaṃ pattharitvā ca, oloketabbameva taṃ.
::

::hangnum
848\.
::

::gatha1
Tatraṭṭhaṃ bhūmiyaṃ vaṭṭaṃ, ākoṭitvāna khāṇuke;
::

::gathalast
Vallīhi taṃ vinandhitvā, kātabbaṃ kaṇṇikaṃ samaṃ.
::

::hangnum
849\.
::

::gatha1
Vitthārato {pb:M:0.0125} pamāṇena, vidatthicaturaṅgulaṃ;
::

::gathalast
Vaṭṭaṃ vattati taṃ kātuṃ, vivaṭṭaṃ pana micchatā.
::

::hangnum
850\.
::

::gatha1
Bherītalasamaṃ sādhu, katvā kasiṇamaṇḍalaṃ;
::

::gathalast
Sammajjitvāna taṃ ṭhānaṃ, nhatvā āgamma paṇḍito.
::

::hangnum
851\.
::

::gatha1
Hatthapāsapamāṇasmiṃ, tamhā kasiṇamaṇḍalā;
::

::gathalast
Padese tu supaññatte, āsanasmiṃ suatthate.
::

::hangnum
852\.
::

::gatha1
Ucce tattha nisīditvā, vidatthicaturaṅgule;
::

::gathalast
Ujukāyaṃ paṇidhāya, katvā parimukhaṃ satiṃ.
::

::hangnum
853\.
::

::gatha1
Kāmesvādīnavaṃ disvā, nekkhammaṃ daṭṭhu khemato;
::

::gathalast
Paramaṃ pītipāmojjaṃ, janetvā ratanattaye.
::

::hangnum
854\.
::

::gatha1
‘‘Bhāgī {pb:V:0.0117} assamahaṃ addhā, imāya paṭipattiyā;
::

::gathalast
Pavivekasukhassā’’ti, katvā ussāhamuttamaṃ.
::

::hangnum
855\.
::

::gatha1
Ākārena {pb:P:0.0093} sameneva, ummīlitvāna locanaṃ;
::

::gathalast
Nimittaṃ gaṇhatā sādhu, bhāvetabbaṃ punappunaṃ.
::

::hangnum
856\.
::

::gatha1
Na vaṇṇo pekkhitabbo so, daṭṭhabbaṃ na ca lakkhaṇaṃ;
::

::gathalast
Vaṇṇaṃ pana amuñcitvā, ussadassa vasena hi.
::

::hangnum
857\.
::

::gatha1
Cittaṃ paṇṇattidhammasmiṃ, ṭhapetvekaggamānaso;
::

::gathalast
‘‘Pathavī pathavi’’ccevaṃ, vatvā bhāveyya paṇḍito.
::

::hangnum
858\.
::

::gatha1
Pathavī medanī bhūmi, vasudhā ca vasundharā;
::

::gathalast
Evaṃ pathavināmesu, ekaṃ vattumpi vaṭṭati.
::

::hangnum
859\.
::

::gatha1
Ummīlitvā nimīlitvā, āvajjeyya punappunaṃ;
::

::gathalast
Yāvuggahanimittaṃ tu, nuppajjati ca tāva so.
::

::hangnum
860\.
::

::gatha1
Evaṃ bhāvayato tassa, puna ekaggacetaso;
::

::gathalast
Yadā pana nimīletvā, āvajjantassa yogino.
::

::hangnum
861\.
::

::gatha1
Yathā ummīlitekāle, tathāpāthaṃ tu yāti ce;
::

::gathalast
Taduggahanimittaṃ ta-muppannanti pavuccati.
::

::hangnum
862\.
::

::gatha1
Nimitte {pb:M:0.0126} pana sañjāte, tato pabhuti yoginā;
::

::gathalast
Nisīditabbaṃ no cevaṃ, tasmiṃ ṭhāne vijānatā.
::

::hangnum
863\.
::

::gatha1
Attano vasanaṭṭhānaṃ, pavisitvāna dhīmatā;
::

::gathalast
Tena tattha nisinnena, bhāvetabbaṃ yathāsukhaṃ.
::

::hangnum
864\.
::

::gatha1
Papañcaparihāratthaṃ, pādānaṃ pana dhovane;
::

::gathalast
Tassekatalikā dve ca, icchitabbā upāhanā.
::

::hangnum
865\.
::

::gatha1
Samādhitaruṇo tassa, asappāyena kenaci;
::

::gathalast
Sace nassati taṃ ṭhānaṃ, gantvāvādāya taṃ pana.
::

::hangnum
866\.
::

::gatha1
Pīṭhe {pb:V:0.0118} sukhanisinnena, bhāvetabbaṃ punappunaṃ;
::

::gathalast
Samannāharitabbañca, kare takkāhatampi ca.
::

::hangnum
867\.
::

::gatha1
Nimittaṃ pana taṃ hitvā, cittaṃ dhāvati ce bahi;
::

::gathalast
Nivāretvā nimittasmiṃ, ṭhapetabbaṃ tu mānasaṃ.
::

::hangnum
868\.
::

::gatha1
Yattha yattha nisīditvā, tamicchati tapodhano;
::

::gathalast
Tattha tattha divārattiṃ, tassupaṭṭhāti cetaso.
::

::hangnum
869\.
::

::gatha1
Evaṃ tassa karontassa, anupubbena yogino;
::

::gathalast
Vikkhambhanti ca sabbāni, pañca nīvaraṇānipi.
::

::hangnum
870\.
::

::gatha1
Samādhiyati cittampi, upacārasamādhinā;
::

::gathalast
Paṭibhāganimittampi, uppajjati ca yogino.
::

::hangnum
871\.
::

::gatha1
Ko panāyaṃ viseso hi, imassa purimassa vā;
::

::gathalast
Thavikā nīhatādāsa-maṇḍalaṃ viya majjitaṃ.
::

::hangnum
872\.
::

::gatha1
Meghato viya nikkhantaṃ, sampuṇṇacandamaṇḍalaṃ;
::

::gathalast
Paṭibhāganimittaṃ taṃ, balākā viya toyade.
::

::hangnum
873\.
::

::gatha1
Taduggahanimittaṃ {pb:P:0.0094} taṃ, padāletvāva niggataṃ;
::

::gathalast
Tatodhikataraṃ suddhaṃ, hutvāpaṭṭhāti tassa taṃ.
::

::hangnum
874\.
::

::gatha1
Tanusaṇṭhānavantañca, vaṇṇavantaṃ na ceva taṃ;
::

::gathalast
Upaṭṭhākāramattaṃ taṃ, paññajaṃ bhāvanāmayaṃ.
::

::hangnum
875\.
::

::gatha1
Paṭibhāge {pb:M:0.0127} samuppanne, nimitte bhāvanāmaye;
::

::gathalast
Honti vikkhambhitāneva, pañca nīvaraṇānipi.
::

::hangnum
876\.
::

::gatha1
Kilesā sannisinnāva, yuttayogassa bhikkhuno;
::

::gathalast
Cittaṃ samāhitaṃyeva, upacārasamādhinā.
::

::hangnum
877\.
::

::gatha1
Ākārehi pana dvīhi, samādhiyati mānasaṃ;
::

::gathalast
Upacārakkhaṇe tassa, paṭilābhe samādhino.
::

::hangnum
878\.
::

::gatha1
Nīvāraṇappahānena{pb:V:0.0119}, upacārakkhaṇe tathā;
::

::gathalast
Aṅgānaṃ pātubhāvena, paṭilābhakkhaṇe pana.
::

::hangnum
879\.
::

::gatha1
Dvinnaṃ pana samādhīnaṃ, kiṃ nānākaraṇaṃ pana;
::

::gathalast
Aṅgāni thāmajātāni, upacārakkhaṇena ca.
::

::hangnum
880\.
::

::gatha1
Appanāya panaṅgāni, thāmajātāni jāyare;
::

::gathalast
Tasmā taṃ appanācittaṃ, divasampi pavattati.
::

::hangnum
881\.
::

::gatha1
Pallaṅkena ca teneva, vaḍḍhetvā taṃ nimittakaṃ;
::

::gathalast
Appanaṃ adhigantuṃ so, sakkoti yadi sundaraṃ.
::

::hangnum
882\.
::

::gatha1
No ce sakkoti so tena,
::

::gatha2
Taṃ nimittaṃ tu yoginā;
::

::gatha3
Cakkavattiya gabbhova,
::

::gathalast
Ratanaṃ viya dullabhaṃ.
::

::hangnum
883\.
::

::gatha1
Satataṃ appamattena, rakkhitabbaṃ satīmatā;
::

::gathalast
Nimittaṃ rakkhato laddhaṃ, parihāni na vijjati.
::

::hangnum
884\.
::

::gatha1
Ārakkhaṇe asantamhi, laddhaṃ laddhaṃ vinassati;
::

::gathalast
Rakkhitabbaṃ hi tasmā taṃ, tatrāyaṃ rakkhaṇāvidhi.
::

::hangnum
885\.
::

::gatha1
Āvāso gocaro bhassaṃ, puggalo bhojanaṃ utu;
::

::gathalast
Iriyāpathoti sattete, asappāye vivajjaye.
::

::hangnum
886\.
::

::gatha1
Sappāye {pb:M:0.0128} satta seveyya, evañhi paṭipajjato;
::

::gathalast
Na cireneva kālena, hoti bhikkhussa appanā.
::

::hangnum
887\.
::

::gatha1
Yassappanā na hoteva, evampi paṭipajjato;
::

::gathalast
Appanāya ca kosallaṃ, sammā sampādaye budho.
::

::hangnum
888\.
::

::gatha1
Appanāya hi kosalla-midaṃ dasavidhaṃ idha;
::

::gathalast
Ganthavitthārabhītena, mayā vissajjitanti ca.
::

::hangnum
889\.
::

::gatha1
Evañhi {pb:V:0.0120} sampādayato, appanākosallaṃ pana;
::

::gathalast
Paṭiladdhe nimittasmiṃ, appanā sampavattati.
::

::hangnum
890\.
::

::gatha1
Evampi paṭipannassa, sace sā nappavattati;
::

::gathalast
Tathāpi na jahe yogaṃ, vāyametheva paṇḍito.
::

::hangnum
891\.
::

::gatha1
Cittappavattiākāraṃ{pb:P:0.0095}, tasmā sallakkhayaṃ budho;
::

::gathalast
Samataṃ vīriyasseva, yojayetha punappunaṃ.
::

::hangnum
892\.
::

::gatha1
Īsakampi layaṃ yantaṃ, paggaṇhetheva mānasaṃ;
::

::gathalast
Accāraddhaṃ nisedhetvā, samameva pavattaye.
::

::hangnum
893\.
::

::gatha1
Līnatuddhatabhāvehi, mocayitvāna mānasaṃ;
::

::gathalast
Paṭibhāganimittābhi-mukhaṃ taṃ paṭipādaye.
::

::hangnum
894\.
::

::gatha1
Evaṃ nimittābhimukhaṃ, paṭipādayato pana;
::

::gathalast
Idānevappanā tassa, sā samijjhissatīti ca.
::

::hangnum
895\.
::

::gatha1
Bhavaṅgaṃ pana pacchijja, pathavīkasiṇaṃ tathā;
::

::gathalast
Tadevārammaṇaṃ katvā, manodvāramhi yogino.
::

::hangnum
896\.
::

::gatha1
Jāyatevajjanaṃ cittaṃ, tatrevārammaṇe tato;
::

::gathalast
Javanāni ca jāyante, tassa cattāri pañca vā.
::

::hangnum
897\.
::

::gatha1
Avasāne panekaṃ tu, rūpāvacarikaṃ bhave;
::

::gathalast
Takkādayo panaññehi, bhavanti balavattarā.
::

::hangnum
898\.
::

::gatha1
Appanācetaso tāni, parikammopacārato;
::

::gathalast
Vuccanti parikammāni, upacārāni cātipi.
::

::hangnum
899\.
::

::gatha1
Appanāyānulomattā{pb:M:0.0129}, anulomāni eva ca;
::

::gathalast
Yaṃ taṃ sabbantimaṃ ettha, gotrabhūti pavuccati.
::

::hangnum
900\.
::

::gatha1
Gahitāgahaṇenettha, parikammappanādikaṃ;
::

::gathalast
Dutiyaṃ upacāraṃ taṃ, tatiyaṃ anulomakaṃ.
::

::hangnum
901\.
::

::gatha1
Catutthaṃ {pb:V:0.0121} gotrabhu diṭṭhaṃ, pañcamaṃ appanāmano;
::

::gathalast
Paṭhamaṃ upacāraṃ vā, dutiyaṃ anulomakaṃ.
::

::hangnum
902\.
::

::gatha1
Tatiyaṃ gotrabhu diṭṭhaṃ, catutthaṃ appanāmano;
::

::gathalast
Catutthaṃ pañcamaṃ vāti, appeti na tato paraṃ.
::

::hangnum
903\.
::

::gatha1
Chaṭṭhe vā sattame vāpi, appanā neva jāyati;
::

::gathalast
Āsannattā bhavaṅgassa, javanaṃ pati tāvade.
::

::hangnum
904\.
::

::gatha1
Purimehāsevanaṃ laddhā, chaṭṭhaṃ vā sattamampi vā;
::

::gathalast
Appetīti panetthāha, **godatto** ābhidhammiko.
::

::hangnum
905\.
::

::gatha1
Dhāvanto hi yathā koci,
::

::gatha2
Naro chinnataṭāmukho;
::

::gatha3
Ṭhātukāmo pariyante,
::

::gathalast
Ṭhātuṃ sakkoti neva so.
::

::hangnum
906\.
::

::gatha1
Evameva panacchaṭṭhe, sattame vāpi mānaso;
::

::gathalast
Na sakkotīti appetuṃ, veditabbaṃ vibhāvinā.
::

::hangnum
907\.
::

::gatha1
Ekacittakkhaṇāyeva, hotāyaṃ appanā pana;
::

::gathalast
Tato bhavaṅgapātova, hotīti paridīpitaṃ.
::

::hangnum
908\.
::

::gatha1
Tato bhavaṅgaṃ chinditvā, paccavekkhaṇahetukaṃ;
::

::gathalast
Āvajjanaṃ tato jhāna-paccavekkhaṇamānasaṃ.
::

::hangnum
909\.
::

::gatha1
Kāmacchando {pb:P:0.0096} ca byāpādo, thinamiddhañca uddhato;
::

::gathalast
Kukkuccaṃ vicikicchā ca, pahīnā pañcime pana.
::

::hangnum
910\.
::

::gatha1
Vitakkena vicārena, pītiyā ca sukhena ca;
::

::gathalast
Ekaggatāya saṃyuttaṃ, jhānaṃ pañcaṅgikaṃ idaṃ.
::

::hangnum
911\.
::

::gatha1
Nānāvisayaluddhassa{pb:M:0.0130}, kāmacchandavasā pana;
::

::gathalast
Ito cito bhamantassa, vane makkaṭako viya.
::

::hangnum
912\.
::

::gatha1
Ekasmiṃ {pb:V:0.0122} visayeyeva, samādhāneva cetaso;
::

::gathalast
‘‘Samādhi kāmacchandassa, paṭipakkho’’ti vuccati.
::

::hangnum
913\.
::

::gatha1
Pāmojjabhāvato ceva, sītalattā sabhāvato;
::

::gathalast
‘‘Byāpādassa tato pīti, paṭipakkhā’’ti bhāsitā.
::

::hangnum
914\.
::

::gatha1
Savipphārikabhāvena, nekkhammādipavattito;
::

::gathalast
‘‘Vitakko thinamiddhassa, paṭipakkho’’ti vaṇṇito.
::

::hangnum
915\.
::

::gatha1
Avūpasantabhāvassa, sayañcevātisantato;
::

::gathalast
‘‘Sukhaṃ uddhaccakukkucca-dvayassa paṭipakkhakaṃ’’.
::

::hangnum
916\.
::

::gatha1
Matiyā anurūpattā, ‘‘anumajjanalakkhaṇo;
::

::gathalast
Vicāro vicikicchāya, paṭipakkho’’ti dīpito.
::

::hangnum
917\.
::

::gatha1
Pañcaṅgavippayuttaṃ taṃ, jhānaṃ pañcaṅgasaṃyutaṃ;
::

::gathalast
Sivaṃ tividhakalyāṇaṃ, dasalakkhaṇasaṃyutaṃ.
::

::hangnum
918\.
::

::gatha1
Evañcādhigataṃ hoti, paṭhamaṃ tena yoginā;
::

::gathalast
Suciraṭṭhitikāmena, tassa jhānassa sabbaso.
::

::hangnum
919\.
::

::gatha1
Taṃ samāpajjitabbaṃ tu, visodhetvāna pāpake;
::

::gathalast
Taṃ samāpajjato tassa, suciraṭṭhitikaṃ bhave.
::

::hangnum
920\.
::

::gatha1
Cittabhāvanavepullaṃ, patthayantena bhikkhunā;
::

::gathalast
Paṭibhāganimittaṃ taṃ, vaḍḍhetabbaṃ yathākkamaṃ.
::

::hangnum
921\.
::

::gatha1
Vaḍḍhanābhūmiyo dve ca, upacārañca appanā;
::

::gathalast
Upacārampi vā patvā, vaḍḍhetuṃ tañca vattati.
::

::hangnum
922\.
::

::gatha1
Appanaṃ pana patvā vā, tatrāyaṃ vaḍḍhanakkamo;
::

::gathalast
Kasitabbaṃ yathāṭhānaṃ, paricchindati kassako.
::

::hangnum
923\.
::

::gatha1
Yoginā evamevampi, aṅguladvaṅgulādinā;
::

::gathalast
Paricchijja paricchijja, vaḍḍhetabbaṃ yathicchakaṃ.
::

::hangnum
924\.
::

::gatha1
Pattepi {pb:M:0.0131}{pb:V:0.0123} paṭhame jhāne, ākārehipi pañcahi;
::

::gathalast
Suciṇṇavasinā tena, bhavitabbaṃ tapassinā.
::

::hangnum
925\.
::

::gatha1
Āvajjanaṃ samāpatti, adhiṭṭhānesu tīsu ca;
::

::gathalast
Vuṭṭhānapaccavekkhāsu, vasitā pañca bhāsitā.
::

::hangnum
926\.
::

::gatha1
Āvajjitvā adhiṭṭhitvā, samāpajja punappunaṃ;
::

::gathalast
Vuṭṭhitvā paccavekkhitvā, vasitā pañca sādhaye.
::

::hangnum
927\.
::

::gatha1
Paṭhame {pb:P:0.0097} avasipatte, dutiyaṃ yo panicchati;
::

::gathalast
Ubhato bhaṭṭhobhave yogī, paṭhamā dutiyāpi ca.
::

::hangnum
928\.
::

::gatha1
Kāmassahagatā saññā, manakkārā caranti ce;
::

::gathalast
Pamādayogino jhānaṃ, hoti taṃ hānabhāgiyaṃ.
::

::hangnum
929\.
::

::gatha1
Sati santiṭṭhate tasmiṃ, santā tadanudhammatā;
::

::gathalast
Mandassa yogino jhānaṃ, hoti taṃ ṭhitibhāgiyaṃ.
::

::hangnum
930\.
::

::gatha1
Atakkasahitā saññā, manakkārā caranti ce;
::

::gathalast
Appamattassa taṃ jhānaṃ, visesabhāgiyaṃ siyā.
::

::hangnum
931\.
::

::gatha1
Nibbidāsaṃyutā saññā, manakkārā caranti ce;
::

::gathalast
Nibbedhabhāgiyaṃ jhānaṃ, hotīti paridīpitaṃ.
::

::hangnum
932\.
::

::gatha1
Tasmā pañcasu etesu, suciṇṇavasinā pana;
::

::gathalast
Paṭhamā paguṇato jhānā, vuṭṭhāya vidhinā tato.
::

::hangnum
933\.
::

::gatha1
Yasmā ayaṃ samāpatti, āsannākusalārikā;
::

::gathalast
Thūlattā takkacārānaṃ, tatoyaṃ aṅgadubbalā.
::

::hangnum
934\.
::

::gatha1
Iti ādīnavaṃ disvā, paṭhame pana yoginā;
::

::gathalast
Dutiyaṃ santato jhānaṃ, cintayitvāna dhīmatā.
::

::hangnum
935\.
::

::gatha1
Nikantiṃ pariyādāya, jhānasmiṃ paṭhame puna;
::

::gathalast
Dutiyādhigamatthāya, kātabbo bhāvanakkamo.
::

::hangnum
936\.
::

::gatha1
Athassa {pb:V:0.0124} paṭhamajjhānā, vuṭṭhāya vidhinā yadā;
::

::gathalast
Satassa sampajānassa, jhānaṅgaṃ paccavekkhato.
::

::hangnum
937\.
::

::gatha1
Thūlato {pb:M:0.0132} takkacārā hi, upatiṭṭhanti yogino;
::

::gathalast
Sesamaṅgattayaṃ tassa, santamevopatiṭṭhati.
::

::hangnum
938\.
::

::gatha1
Thūlaṅgānaṃ pahānāya, tadā tassa ca yogino;
::

::gathalast
Santaṅgapaṭilābhāya, nimittaṃ tu tadeva ca.
::

::hangnum
939\.
::

::gatha1
‘‘Pathavī pathavi’’ccevaṃ, karoto manasā puna;
::

::gathalast
Idāni dutiyajjhāna-muppajjissati taṃ iti.
::

::hangnum
940\.
::

::gatha1
Bhavaṅgaṃ pana pacchijja, pathavīkasiṇaṃ pana;
::

::gathalast
Tadevārammaṇaṃ katvā, manodvāramhi yogino.
::

::hangnum
941\.
::

::gatha1
Jāyatāvajjanaṃ cittaṃ, tasmiṃ ārammaṇe tato;
::

::gathalast
Javanāni hi jāyante, tassa cattāri pañca vā.
::

::hangnum
942\.
::

::gatha1
Avasāne panekampi, tesaṃ javanacetasaṃ;
::

::gathalast
Rūpāvacarikaṃ hoti, dutiyajjhānamānasaṃ.
::

::hangnum
943\.
::

::gatha1
Sampasādanamajjhattaṃ, pītiyā ca sukhena ca;
::

::gathalast
Ekaggatāya saṃyuttaṃ, jhānaṃ hoti tivaṅgikaṃ.
::

::hangnum
944\.
::

::gatha1
Heṭṭhā vuttanayeneva, sesaṃ samupalakkhaye;
::

::gathalast
Evaṃ duvaṅgahīnaṃ tu, tīhi aṅgehi saṃyutaṃ.
::

::hangnum
945\.
::

::gatha1
Jhānaṃ {pb:P:0.0098} tividhakalyāṇaṃ, dasalakkhaṇasaṃyutaṃ;
::

::gathalast
Dutiyādhigataṃ hoti, bhikkhunā bhāvanāmayaṃ.
::

::hangnum
946\.
::

::gatha1
Dutiyādhigate jhāne, ākārehi ca pañcahi;
::

::gathalast
Suciṇṇavasinā hutvā, dutiyepi satīmatā.
::

::hangnum
947\.
::

::gatha1
Tasmā paguṇato jhānā, vuṭṭhāya dutiyā puna;
::

::gathalast
Āsannatakkacārāri, samāpatti ayaṃ iti.
::

::hangnum
948\.
::

::gatha1
Pītiyā {pb:V:0.0125} piyato tassa, cetaso uppilāpanaṃ;
::

::gathalast
Pītiyā pana thūlattā, tatoyaṃ aṅgadubbalā.
::

::hangnum
949\.
::

::gatha1
Tattha {pb:M:0.0133} ādīnavaṃ disvā, tatiye santato pana;
::

::gathalast
Nikantiṃ pariyādāya, jhānasmiṃ dutiye puna.
::

::hangnum
950\.
::

::gatha1
Tatiyādhigamatthāya, kātabbo bhāvanakkamo;
::

::gathalast
Athassa dutiyajjhānā, vuṭṭhāya ca yadā pana.
::

::hangnum
951\.
::

::gatha1
Satassa sampajānassa, jhānaṅgaṃ paccavekkhato;
::

::gathalast
Thūlato pītupaṭṭhāti, sukhādi santato pana.
::

::hangnum
952\.
::

::gatha1
Thūlaṅgānaṃ pahānāya, tadā tassa ca yogino;
::

::gathalast
Santaṅgapaṭilābhāya, nimittaṃ tu tadeva ca.
::

::hangnum
953\.
::

::gatha1
‘‘Pathavī pathavi’’ccevaṃ, karoto manasā puna;
::

::gathalast
Idāni tatiyaṃ jhāna-muppajjissati taṃ iti.
::

::hangnum
954\.
::

::gatha1
Bhavaṅgaṃ manupacchijja, pathavīkasiṇaṃ pana;
::

::gathalast
Tadevārammaṇaṃ katvā, manodvāramhi yogino.
::

::hangnum
955\.
::

::gatha1
Jāyatāvajjanaṃ cittaṃ, tasmiṃ ārammaṇe tato;
::

::gathalast
Javanāni ca jāyante, tassa cattāri pañca vā.
::

::hangnum
956\.
::

::gatha1
Avasāne panekaṃ tu, tesaṃ javanacetasaṃ;
::

::gathalast
Rūpāvacarikaṃ hoti, tatiyajjhānamānasaṃ.
::

::hangnum
957\.
::

::gatha1
Satiyā sampajaññena, sampannaṃ tu sukhena ca;
::

::gathalast
Ekaggatāya saṃyuttaṃ, duvaṅgaṃ tatiyaṃ mataṃ.
::

::hangnum
958\.
::

::gatha1
Heṭṭhā vuttanayeneva, sesaṃ samupalakkhaye;
::

::gathalast
Evamekaṅgahīnaṃ tu, dvīhi aṅgehi saṃyutaṃ.
::

::hangnum
959\.
::

::gatha1
Jhānaṃ tividhakalyāṇaṃ, dasalakkhaṇasaṃyutaṃ;
::

::gathalast
Tatiyādhigataṃ hoti, bhikkhunā bhāvanāmayaṃ.
::

::hangnum
960\.
::

::gatha1
Tatiyādhigate {pb:V:0.0126} jhāne, ākārehi ca pañcahi;
::

::gathalast
Suciṇṇavasinā hutvā, tasmiṃ pana satīmatā.
::

::hangnum
961\.
::

::gatha1
Tasmā paguṇato jhānā, vuṭṭhāya tatiyā puna;
::

::gathalast
Āsannapītidosā hi, samāpatti ayanti ca.
::

::hangnum
962\.
::

::gatha1
Yadevacettha {pb:M:0.0134} ābhogo, sukhamicceva cetaso;
::

::gathalast
Evaṃ sukhassa thūlattā, hotāyaṃ aṅgadubbalā.
::

::hangnum
963\.
::

::gatha1
Iti {pb:P:0.0099} ādīnavaṃ disvā, jhānasmiṃ tatiye puna;
::

::gathalast
Catutthaṃ santato disvā, cetasā pana yoginā.
::

::hangnum
964\.
::

::gatha1
Nikantiṃ pariyādāya, jhānasmiṃ tatiye puna;
::

::gathalast
Catutthādhigamatthāya, kātabbo bhāvanakkamo.
::

::hangnum
965\.
::

::gatha1
Athassa tatiyajjhānā, vuṭṭhāya hi yadā pana;
::

::gathalast
Satassa sampajānassa, jhānaṅgaṃ paccavekkhato.
::

::hangnum
966\.
::

::gatha1
Thūlato tassupaṭṭhāti, sukhaṃ taṃ mānasaṃ tato;
::

::gathalast
Upekkhā santato tassa, cittassekaggatāpi ca.
::

::hangnum
967\.
::

::gatha1
Thūlaṅgassa pahānāya, santaṅgassūpaladdhiyā;
::

::gathalast
Tadeva ca nimittañhi, ‘‘pathavī pathavī’’ti ca.
::

::hangnum
968\.
::

::gatha1
Karoto manasā eva, punappunañca yogino;
::

::gathalast
Catutthaṃ panidaṃ jhānaṃ, uppajjissati taṃ iti.
::

::hangnum
969\.
::

::gatha1
Bhavaṅgaṃ panupacchijja, pathavīkasiṇaṃ tathā;
::

::gathalast
Tadevārammaṇaṃ katvā, manodvāramhi yogino.
::

::hangnum
970\.
::

::gatha1
Jāyatāvajjanaṃ cittaṃ, tasmiṃ ārammaṇe tato;
::

::gathalast
Javanāni ca jāyante, tassa cattāri pañca vā.
::

::hangnum
971\.
::

::gatha1
Avasāne panekaṃ tu, tesaṃ javanacetasaṃ;
::

::gathalast
Rūpāvacarikaṃ hoti, catutthajjhānamānasaṃ.
::

::hangnum
972\.
::

::gatha1
Ekaṅgavippahīnaṃ {pb:V:0.0127} tu, dvīhi aṅgehi yogato;
::

::gathalast
Catutthaṃ panidaṃ jhānaṃ, duvaṅganti pavuccati.
::

::hangnum
973\.
::

::gatha1
Evaṃ tividhakalyāṇaṃ, dasalakkhaṇasaṃyutaṃ;
::

::gathalast
Catutthādhigataṃ hoti, bhikkhunā bhāvanāmayaṃ.
::

::hangnum
974\.
::

::gatha1
Yasmā sukhamupekkhāya, na hotāsevanaṃ pana;
::

::gathalast
Upekkhāsahagatāneva, javanāni javanti ca.
::

::hangnum
975\.
::

::gatha1
Upekkhāsahagataṃ {pb:M:0.0135} tasmā, catutthaṃ samudīritaṃ;
::

::gathalast
Ayamettha viseso hi, sesaṃ vuttanayaṃ pana.
::

::hangnum
976\.
::

::gatha1
Yaṃ catukkanaye jhānaṃ, dutiyaṃ taṃ dvidhā pana;
::

::gathalast
Katvāna pañcakanaye, dutiyaṃ tatiyaṃ kataṃ.
::

::hangnum
977\.
::

::gatha1
Tatiyaṃ taṃ catutthañca, catutthaṃ pañcamaṃ idha;
::

::gathalast
Paṭhamaṃ paṭhamaṃyeva, ayamettha visesatā.
::

::hangnum
978\.
::

::gatha1
Evamettāvatā vuttā, nātisaṅkhepato mayā;
::

::gathalast
Nātivitthārato cāyaṃ, rūpāvacarabhāvanā.
::

::hangnum
979\.
::

::gatha1
Sumadhuravarataravacano, kaṃ nu janaṃ neva rañjayati;
::

::gathalast
Atinisitavisadabuddhi-pasādajana vedanīyoyaṃ.
::

::centre
Iti abhidhammāvatāre rūpāvacarasamādhibhāvanāniddeso
::

::centre
Nāma cuddasamo paricchedo.
::

### 15. Pannarasamo paricchedo

#### Arūpāvacarasamādhibhāvanāniddeso

::hangnum
980\.
::

::gatha1
Rūpārūpamatītena{pb:P:0.0100}{pb:V:0.0128}, rūpārūpādivedinā;
::

::gathalast
Yāni cārūpapuññāni, sarūpenīritāni tu.
::

::hangnum
981\.
::

::gatha1
Tesaṃ dāni pavakkhāmi, bhāvanānayamuttamaṃ;
::

::gathalast
Yogāvacarabhikkhūnaṃ, hitatthāya samāsato.
::

::hangnum
982\.
::

::gatha1
‘‘Rūpe kho vijjamānasmiṃ, daṇḍādānādayo siyuṃ;
::

::gathalast
Anekāpi panābādhā, cakkhurogādayo’’iti.
::

::hangnum
983\.
::

::gatha1
Rūpe ādīnavaṃ disvā, rūpe nibbindamānaso;
::

::gathalast
Tassātikkamanatthāya, arūpaṃ paṭipajjati.
::

::hangnum
984\.
::

::gatha1
Tamhā {pb:M:0.0136} kasiṇarūpāpi, so nibbijja visārado;
::

::gathalast
Apakkamitukāmo ca, sūkarābhihatova sā.
::

::hangnum
985\.
::

::gatha1
Catutthe pana jhānasmiṃ, hutvā ciṇṇavasī vasī;
::

::gathalast
Catutthajjhānato dhīmā, vuṭṭhāya vidhinā puna.
::

::hangnum
986\.
::

::gatha1
Karoti panidaṃ cittaṃ, rūpamārammaṇaṃ yato;
::

::gathalast
Āsannasomanassañca, thūlasantavimokkhato.
::

::hangnum
987\.
::

::gatha1
Iti ādīnavaṃ disvā, catutthe tattha sabbaso;
::

::gathalast
Nikantiṃ pariyādāya, paṭhamāruppañca santato.
::

::hangnum
988\.
::

::gatha1
Cakkavāḷapariyantaṃ, yattakaṃ vā panicchati;
::

::gathalast
Tattakaṃ pattharitvāna, phuṭṭhokāsañca tena taṃ.
::

::hangnum
989\.
::

::gatha1
Ākāso {pb:V:0.0129} iti vānanto,
::

::gatha2
Ākāso iti vā puna;
::

::gatha3
Manasā hi karontova,
::

::gathalast
Ugghāṭeti pavuccati.
::

::hangnum
990\.
::

::gatha1
Ugghāṭento hi kasiṇaṃ, na saṃvelleti taṃ pana;
::

::gathalast
Na cuddharati so yogī, pūvaṃ viya kapālato.
::

::hangnum
991\.
::

::gatha1
Kevalaṃ pana taṃ neva, āvajjati na pekkhati;
::

::gathalast
Nāvajjanto napekkhanto, ugghāṭeti hi nāmaso.
::

::hangnum
992\.
::

::gatha1
Kasiṇugghāṭimākāsaṃ{pb:P:0.0101}, nimittaṃ pana taṃva so;
::

::gathalast
Ākāso iti cittena, āvajjati punappunaṃ.
::

::hangnum
993\.
::

::gatha1
Āvajjato hi tassevaṃ,
::

::gatha2
Karoto takkāhatampi ca;
::

::gatha3
Pañca nīvaraṇā tassa,
::

::gathalast
Vikkhambhanti hi sabbaso.
::

::hangnum
994\.
::

::gatha1
Āsevati {pb:M:0.0137} ca bhāveti, taṃ nimittaṃ punappunaṃ;
::

::gathalast
Karoto pana tasseva, santacittassa yogino.
::

::hangnum
995\.
::

::gatha1
Tatrākāse panāppeti, paṭhamāruppamānasaṃ;
::

::gathalast
Idhāpi purime bhāge, tīṇi cattāri vā pana.
::

::hangnum
996\.
::

::gatha1
Javanāni upekkhāya, sampayuttāni honti hi;
::

::gathalast
Catutthaṃ pañcamaṃ vāpi, hoti āruppamānasaṃ.
::

::hangnum
997\.
::

::gatha1
Puna bhāvetukāmena, dutiyāruppamānasaṃ;
::

::gathalast
Suciṇṇavasinā hutvā, paṭhamāruppamānase.
::

::hangnum
998\.
::

::gatha1
Āsannarūpāvacara-jjhānapaccatthikanti ca;
::

::gathalast
Dutiyāruppacittaṃva, na ca santamidanti ca.
::

::hangnum
999\.
::

::gatha1
Evamādīnavaṃ {pb:V:0.0130} disvā, paṭhamāruppamānase;
::

::gathalast
Nikantiṃ pariyādāya, dutiyaṃ santato pana.
::

::hangnum
1000\.
::

::gatha1
Tamākāsaṃ pharitvāna, pavattamānasaṃ pana;
::

::gathalast
Tañca viññāṇamiccevaṃ, kattabbaṃ manasā bahuṃ.
::

::hangnum
1001\.
::

::gatha1
Āvajjanañca kattabbaṃ, tathā takkāhatampi ca;
::

::gathalast
‘‘Ananta’’nti ‘‘ananta’’nti, kātabbaṃ manasā nidha.
::

::hangnum
1002\.
::

::gatha1
Tasmiṃ pana nimittasmiṃ, vicārentassa mānasaṃ;
::

::gathalast
Upacārena taṃ cittaṃ, samādhiyati yogino.
::

::hangnum
1003\.
::

::gatha1
Āsevati ca bhāveti, taṃ nimittaṃ punappunaṃ;
::

::gathalast
Tassa cevaṃ karontassa, satisampannacetaso.
::

::hangnum
1004\.
::

::gatha1
Ākāsaṃ phusaviññāṇe, dutiyāruppamānasaṃ;
::

::gathalast
Appeti appanā yasmiṃ, nayo vuttanayova so.
::

::hangnum
1005\.
::

::gatha1
Ākāsoyamanantoti, evamākāsameva taṃ;
::

::gathalast
Pharitvā pavattaviññāṇaṃ, ‘‘viññāṇañca’’nti vuccati.
::

::hangnum
1006\.
::

::gatha1
Manakkāravasenāpi, anantaṃ paridīpitaṃ;
::

::gathalast
‘‘Viññāṇānanta’’micceva, vattabbaṃ panidaṃ siyā.
::

::hangnum
1007\.
::

::gatha1
Atha {pb:M:0.0138} bhāvetukāmena, tatiyāruppamānasaṃ;
::

::gathalast
Suciṇṇavasinā hutvā, dutiyāruppamānase.
::

::hangnum
1008\.
::

::gatha1
Āsannapaṭhamāruppa-cittapaccatthikanti ca;
::

::gathalast
Tatiyāruppacittaṃva, na ca santamidanti ca.
::

::hangnum
1009\.
::

::gatha1
Evamādīnavaṃ disvā, dutiyāruppamānase;
::

::gathalast
Nikantiṃ pariyādāya, tatiyaṃ santato pana.
::

::hangnum
1010\.
::

::gatha1
Evaṃ manasi katvāna, kātabbo manasā puna;
::

::gathalast
Paṭhamāruppaviññāṇā-bhāvo tasseva suññato.
::

::hangnum
1011\.
::

::gatha1
Taṃ {pb:P:0.0102}{pb:V:0.0131} panākāsaviññāṇaṃ, akatvā manasā puna;
::

::gathalast
‘‘Natthi natthī’’ti vātena, ‘‘suññaṃ suñña’’nti vā tato.
::

::hangnum
1012\.
::

::gatha1
Āvajjitabbamevañhi, kattabbaṃ manasāpi ca;
::

::gathalast
Takkāhatañca kātabbaṃ, punappunaṃva dhīmatā.
::

::hangnum
1013\.
::

::gatha1
Tasmiṃ nimitte tassevaṃ, vicārentassa mānasaṃ;
::

::gathalast
Sati tiṭṭhati bhiyyopi, samādhiyati mānasaṃ.
::

::hangnum
1014\.
::

::gatha1
Āsevati ca bhāveti, taṃ nimittaṃ punappunaṃ;
::

::gathalast
Tassa cevaṃ karontassa, satisampannacetaso.
::

::hangnum
1015\.
::

::gatha1
Kasiṇugghāṭimākāsaṃ, pharitvāna samantato;
::

::gathalast
Viññāṇassa pavattassa, natthibhāve abhāvake.
::

::hangnum
1016\.
::

::gatha1
Tatiyāruppaviññāṇaṃ,
::

::gatha2
Taṃ panāppeti yogino;
::

::gatha3
Appanāya nayopettha,
::

::gathalast
Hoti vuttanayova so.
::

::hangnum
1017\.
::

::gatha1
Ākāsagataviññāṇaṃ, dutiyāruppacakkhunā;
::

::gathalast
Passanto viharitvāna, ‘‘natthi natthī’’tiādinā.
::

::hangnum
1018\.
::

::gatha1
Parikammamanakkāre{pb:M:0.0139}, tasmiṃ antarahite pana;
::

::gathalast
Tassāpagamamattaṃva, passanto vasatī ca so.
::

::hangnum
1019\.
::

::gatha1
Sannipātaṃ yathā koci, disvā saṅghassa katthaci;
::

::gathalast
Gate saṅghe tu taṃ ṭhānaṃ, suññamevānupassati.
::

::hangnum
1020\.
::

::gatha1
Puna bhāvetukāmena, catutthāruppamānasaṃ;
::

::gathalast
Suciṇṇavasinā hutvā, tatiyāruppamānase.
::

::hangnum
1021\.
::

::gatha1
Āsannadutiyāruppa-cittapaccatthikanti ca;
::

::gathalast
Catutthāruppacittaṃva, na ca santamidanti ca.
::

::hangnum
1022\.
::

::gatha1
Evamādīnavaṃ {pb:V:0.0132} disvā, tatiyāruppamānase;
::

::gathalast
Nikantiṃ pariyādāya, catutthaṃ santato pana.
::

::hangnum
1023\.
::

::gatha1
Evaṃ manasi katvāna, puna tattheva dhīmatā;
::

::gathalast
Abhāvārammaṇaṃ katvā, sampavattamidaṃ mano.
::

::hangnum
1024\.
::

::gatha1
‘‘Santaṃ santamidaṃ citta’’-miccevaṃ taṃ punappunaṃ;
::

::gathalast
Hoti āvajjitabbañca, kātabbaṃ manasāpi ca.
::

::hangnum
1025\.
::

::gatha1
Tasmiṃ nimitte tassevaṃ, vicārentassa mānasaṃ;
::

::gathalast
Sati tiṭṭhati bhiyyopi, samādhiyati mānasaṃ.
::

::hangnum
1026\.
::

::gatha1
Āsevati ca bhāveti, taṃ nimittaṃ punappunaṃ;
::

::gathalast
Tassa cevaṃ karontassa, satisampannacetaso.
::

::hangnum
1027\.
::

::gatha1
Tatiyāruppasaṅkhāta-khandhesu ca catūsupi;
::

::gathalast
Catutthāruppaviññāṇaṃ, taṃ panāppeti yogino.
::

::hangnum
1028\.
::

::gatha1
Appanāya {pb:P:0.0103} nayopettha, heṭṭhā vuttanayūpamo;
::

::gathalast
Apicettha visesoyaṃ, veditabbo vibhāvinā.
::

::hangnum
1029\.
::

::gatha1
‘‘Aho santā vatāya’’nti, samāpatti padissati;
::

::gathalast
Yā panābhāvamattampi, katvā ṭhassati gocaraṃ.
::

::hangnum
1030\.
::

::gatha1
Santārammaṇatāyeva, ‘‘santāya’’nti vipassati;
::

::gathalast
Santato ce manakkāro, kathañca samatikkamo.
::

::hangnum
1031\.
::

::gatha1
Anāpajjitukāmattā{pb:M:0.0140}, hoteva samatikkamo;
::

::gathalast
‘‘Samāpajjāmahameta’’-miccābhogo na vijjati.
::

::hangnum
1032\.
::

::gatha1
Santato taṃ karonto hi, manasā sukhumaṃ paraṃ;
::

::gathalast
Asaññaṃ pana dubbalyaṃ, pāpuṇāti mahaggataṃ.
::

::hangnum
1033\.
::

::gatha1
Nevasaññī ca nāsaññī,
::

::gathalast
Yāya saññāya hoti so;
::

::gatha3
Na {pb:V:0.0133} kevalaṃ tu saññāva,
::

::gathalast
Edisī atha kho pana.
::

::hangnum
1034\.
::

::gatha1
Evameva bhavantettha, sukhumā vedanādayo;
::

::gathalast
Pattamakkhanatelena, maggasmiṃ udakena ca.
::

::hangnum
1035\.
::

::gatha1
Sāvetabbo ayaṃ attho, catutthāruppabodhane;
::

::gathalast
Paṭusaññāya kiccassa, nevakkaraṇato ayaṃ.
::

::hangnum
1036\.
::

::gatha1
‘‘Nevasaññā’’ti niddiṭṭhā, catutthāruppasambhavā;
::

::gathalast
Paṭusaññāya kiccaṃ sā, kātuṃ sakkoti neva ca.
::

::hangnum
1037\.
::

::gatha1
Yathā dahanakiccaṃ tu, tejodhātu sukhodake;
::

::gatha2
Sā saṅkhārāvasesattā, sukhumattena vijjati;
::

::gathalast
Tasmā pana ca sā saññā, ‘‘nāsaññā’’ti pavuccati.
::

::hangnum
1038\.
::

::gatha1
Etā hi rūpamākāsaṃ,
::

::gatha2
Viññāṇaṃ tadabhāvakaṃ;
::

::gatha3
Atikkamitvā kamato,
::

::gathalast
Catasso honti āha ca.
::

::hangnum
1039\.
::

::gatha1
‘‘Ārammaṇātikkamato, catassopi bhavantimā;
::

::gathalast
Aṅgātikkamametāsaṃ, na icchanti vibhāvino.
::

::hangnum
1040\.
::

::gatha1
Supaṇītatarā {pb:M:0.0141} honti,
::

::gatha2
Pacchimā pacchimā idha;
::

::gatha3
Upamā tattha viññeyyā,
::

::gathalast
Pāsādatalasāṭikā’’ti.
::

::hangnum
1041\.
::

::gatha1
Saṅkhepena mayāruppa-samāpattinayo ayaṃ;
::

::gathalast
Dassito dassito suddha-dassinā piyadassinā.
::

::hangnum
1042\.
::

::gatha1
Rūpārūpajjhānasamāpattividhānaṃ{pb:V:0.0134},
::

::gatha2
Jānātimaṃ sārataraṃ yo pana bhikkhu;
::

::gatha3
Rūpārūpajjhānasamāpattīsu dakkho,
::

::gathalast
Rūpārūpaṃ yāti bhavaṃ so abhibhuyya.
::

::centre
Iti abhidhammāvatāre arūpāvacarasamādhibhāvanāniddeso nāma
::

::centre
Pannarasamo paricchedo.
::

### 16. Soḷasamo paricchedo

#### Abhiññāniddeso

::hangnum
1043\.
::

::gatha1
Ito {pb:P:0.0104} paraṃ karissāmi, paññāsuddhikaraṃ paraṃ;
::

::gathalast
Pañcannampi abhiññānaṃ, mukhamattanidassanaṃ.
::

::hangnum
1044\.
::

::gatha1
Rūpārūpasamāpattī,
::

::gatha2
Nibbattetvā panaṭṭhapi;
::

::gatha3
Lokikāpi abhiññāyo,
::

::gathalast
Bhāvetabbā vibhāvinā.
::

::hangnum
1045\.
::

::gatha1
Catutthajjhānamattepi, suciṇṇavasinā satā;
::

::gathalast
Anuyogamabhiññāsu, kātuṃ vattati yogino.
::

::hangnum
1046\.
::

::gatha1
Abhiññā {pb:M:0.0142} nāma bhikkhūnaṃ, sābhiññānaṃ anuttaro;
::

::gathalast
Alaṅkāro hi tāṇanti, satthanti ca pavuccati.
::

::hangnum
1047\.
::

::gatha1
Nibbattitāsvabhiññāsu, yogāvacarabhikkhunā;
::

::gathalast
Samādhibhāvanā hissa, tadā niṭṭhaṅgatā siyā.
::

::hangnum
1048\.
::

::gatha1
Dibbāni {pb:V:0.0135} cakkhusotāni, iddhicittavijānanaṃ;
::

::gathalast
Pubbenivāsañāṇanti, pañcābhiññā imā siyuṃ.
::

::hangnum
1049\.
::

::gatha1
Kasiṇānulomatādīhi, catuddasanayehi ca;
::

::gathalast
Dametabbamabhiññāyo, pattukāmena mānasaṃ.
::

::hangnum
1050\.
::

::gatha1
Dante samāhite suddhe, pariyodāte anaṅgaṇe;
::

::gathalast
Nupaklese mudubhūte, kammanīye ṭhitācale.
::

::hangnum
1051\.
::

::gatha1
Iti aṭṭhaṅgasampanne, citte iddhividhāya ca;
::

::gathalast
Abhinīharati ce cittaṃ, sijjhatiddhivikubbanaṃ.
::

::hangnum
1052\.
::

::gatha1
Abhiññāpādakajjhānaṃ, samāpajja tato pana;
::

::gathalast
Vuṭṭhāya hi sataṃ vāpi, sahassaṃ vā yadicchati.
::

::hangnum
1053\.
::

::gatha1
‘‘Sataṃ homi sataṃ homī’’-ccevaṃ katvāna mānasaṃ;
::

::gathalast
Abhiññāpādakajjhānaṃ, samāpajja tato pana.
::

::hangnum
1054\.
::

::gatha1
Vuṭṭhāya punadhiṭṭhāti,
::

::gatha2
Sahādhiṭṭhānacetasā;
::

::gatha3
Sataṃ hoti hi so yogī,
::

::gathalast
Sahassādīsvayaṃ nayo.
::

::hangnum
1055\.
::

::gatha1
Pādakajjhānacittaṃ tu, nimittārammaṇaṃ siyā;
::

::gathalast
Parikammamanānettha, satārammaṇikāni tu.
::

::hangnum
1056\.
::

::gatha1
Tadādhiṭṭhānacittampi{pb:P:0.0105}, satārammaṇameva taṃ;
::

::gathalast
Pubbe vuttappanācittaṃ, viya gotrabhunantaraṃ.
::

::hangnum
1057\.
::

::gatha1
Tamekaṃ {pb:M:0.0143} jāyate tattha, catutthajjhānikaṃ mano;
::

::gathalast
Parikammavisesova, sesaṃ pubbasamaṃ idha.
::

::centre
Iddhividhañāṇaṃ.
::

::hangnum
1058\.
::

::gatha1
Dibbasotamidaṃ {pb:V:0.0136} tattha, bhāvetabbaṃ kathaṃ siyā;
::

::gathalast
Abhiññāpādakajjhānaṃ, samāpajja tato puna.
::

::hangnum
1059\.
::

::gatha1
Vuṭṭhāya parikammena, kāmāvacaracetasā;
::

::gathalast
Saddo āvajjitabbova, mahanto sukhumopi ca.
::

::hangnum
1060\.
::

::gatha1
Tassevaṃ pana saddassa, nimittaṃ manasi kubbato;
::

::gathalast
Dibbasotamidānissa, uppajjissati taṃ iti.
::

::hangnum
1061\.
::

::gatha1
Saddesvaññataraṃ saddaṃ, katvā ārammaṇaṃ tato;
::

::gathalast
Uppajjitvā niruddhe tu, manodvārāvajjane puna.
::

::hangnum
1062\.
::

::gatha1
Javanāni hi jāyante, tassa cattāri pañca vā;
::

::gathalast
Purimānettha cittesu, tīṇi cattāri vā pana.
::

::hangnum
1063\.
::

::gatha1
Parikammopacārānu-lomagotrabhunāmakā;
::

::gathalast
Catutthaṃ pañcamaṃ vāpi, appanācittamīritaṃ.
::

::hangnum
1064\.
::

::gatha1
Sahajātaṃ tu yaṃ ñāṇaṃ, appanāmānasena hi;
::

::gathalast
Taṃ ñāṇaṃ dibbasotanti, vadanti sutakovidā.
::

::hangnum
1065\.
::

::gatha1
Thāmajātaṃ karontena, taṃ ñāṇaṃ tena yoginā;
::

::gathalast
‘‘Etthantaragataṃ saddaṃ, suṇāmī’’ti ca cetasā.
::

::hangnum
1066\.
::

::gatha1
Aṅgulaṃ dvaṅgulaṃ bhiyyo,
::

::gatha2
Vidatthi ratanaṃ tathā;
::

::gatha3
Gāmo deso tato yāva,
::

::gathalast
Cakkavāḷā tato paraṃ.
::

::hangnum
1067\.
::

::gatha1
Iccevaṃ tu paricchijja, vaḍḍhetabbaṃ yathākkamaṃ;
::

::gathalast
Eso adhigatābhiñño, pādakārammaṇena tu.
::

::hangnum
1068\.
::

::gatha1
Phuṭṭhokāsagate {pb:M:0.0144} sadde, sabbe pana suṇāti so;
::

::gathalast
Suṇanto pāṭiyekkampi, sallakkhetuṃ pahoti so.
::

::centre
Dibbasotañāṇaṃ.
::

::hangnum
1069\.
::

::gatha1
Kathaṃ {pb:V:0.0137} panuppādetabbaṃ, cetopariyamānasaṃ;
::

::gathalast
Dibbacakkhuvaseneva, idaṃ ñāṇaṃ panijjhati.
::

::hangnum
1070\.
::

::gatha1
Ālokaṃ pana vaḍḍhetvā, tasmā dibbena cakkhunā;
::

::gathalast
Hadayaṃ pana nissāya, vattamānaṃ tu lohitaṃ.
::

::hangnum
1071\.
::

::gatha1
Disvā parassa viññeyyaṃ,
::

::gatha2
Hoti cittaṃ tu bhikkhunā;
::

::gatha3
Somanassayute citte,
::

::gathalast
Lohitaṃ lohitaṃ siyā.
::

::hangnum
1072\.
::

::gatha1
Domanassayute citte, vattamāne tu kāḷakaṃ;
::

::gathalast
Upekkhāsahite citte, tilatelūpamaṃ siyā.
::

::hangnum
1073\.
::

::gatha1
Tasmā {pb:P:0.0106} parassa sattassa, disvā hadayalohitaṃ;
::

::gathalast
Cetopariyañāṇaṃ taṃ, kātabbaṃ thāmataṃ gataṃ.
::

::hangnum
1074\.
::

::gatha1
Evaṃ thāmagate tasmiṃ, yathānukkamato pana;
::

::gathalast
Cittameva vijānāti, vinā lohitadassanaṃ.
::

::hangnum
1075\.
::

::gatha1
Kāmāvacaracittañca, rūpārūpesu mānasaṃ;
::

::gathalast
Sabbameva vijānāti, sarāgādippabhedakaṃ.
::

::centre
Cetopariyañāṇaṃ.
::

::hangnum
1076\.
::

::gatha1
Pubbenivāsañāṇena, kattabbā tadanussati;
::

::gatha2
Taṃ sampādetukāmena, ādikammikabhikkhunā;
::

::gathalast
Jhānāni pana cattāri, samāpajjānupubbato.
::

::hangnum
1077\.
::

::gatha1
Abhiññāpādakajjhānā, vuṭṭhāya hi tato puna;
::

::gathalast
Bhikkhunā vajjitabbāva, nisajjā sabbapacchimā.
::

::hangnum
1078\.
::

::gatha1
Tato {pb:M:0.0145}{pb:V:0.0138} pabhuti sabbampi, paṭilomakkamā pana;
::

::gathalast
Sabbamāvajjitabbaṃ taṃ, divase rattiyaṃ kataṃ.
::

::hangnum
1079\.
::

::gatha1
Paṭilomakkameneva, dutiye tatiyepi ca;
::

::gathalast
Divase pakkhamāsesu, tathā saṃvaccharesupi.
::

::hangnum
1080\.
::

::gatha1
Yāva asmiṃ bhave sandhi, tāva tena ca bhikkhunā;
::

::gathalast
Katamāvajjitabbaṃ taṃ, purimasmiṃ bhavepi ca.
::

::hangnum
1081\.
::

::gatha1
Cutikkhaṇepi nibbattaṃ, nāmarūpañca sādhukaṃ;
::

::gathalast
Evamāvajjite tasmiṃ, nāmarūpe yadā pana.
::

::hangnum
1082\.
::

::gatha1
Tadevārammaṇaṃ katvā, nāmarūpaṃ cutikkhaṇe;
::

::gathalast
Manodvāre manakkāro, uppajjati tadā pana.
::

::hangnum
1083\.
::

::gatha1
Āvajjane niruddhasmiṃ, tadevārammaṇaṃ pana;
::

::gatha2
Katvā javanacittāni, honti cattāri pañca vā;
::

::gathalast
Pubbe vuttanayeneva, sesaṃ ñeyyaṃ vibhāvinā.
::

::hangnum
1084\.
::

::gatha1
Parikammādināmāni, purimāni bhavanti tu;
::

::gathalast
Pacchimaṃ appanācittaṃ, rūpāvacarikaṃ bhave.
::

::hangnum
1085\.
::

::gatha1
Tena cittena yaṃ ñāṇaṃ, saṃyuttaṃ tena yā pana;
::

::gathalast
Saṃyuttā sati sā pubbe-nivāsānussatīritā.
::

::centre
Pubbenivāsānussatiñāṇaṃ.
::

::hangnum
1086\.
::

::gatha1
Rūpaṃ passitukāmena, bhikkhunā dibbacakkhunā;
::

::gathalast
Kasiṇārammaṇaṃ jhānaṃ, abhiññāpādakaṃ pana.
::

::hangnum
1087\.
::

::gatha1
Abhinīhārakkhamaṃ katvā, tejokasiṇameva vā;
::

::gathalast
Odātakasiṇaṃ vāpi, ālokakasiṇampi vā.
::

::hangnum
1088\.
::

::gatha1
Imesu {pb:V:0.0139} katapuññehi, kasiṇesu ca tīsupi;
::

::gathalast
Ālokakasiṇaṃ ettha, seṭṭhanti paridīpitaṃ.
::

::hangnum
1089\.
::

::gatha1
Tasmā {pb:M:0.0146}{pb:P:0.0107} tamitaraṃ vāpi, uppādetvā yathākkamaṃ;
::

::gathalast
Upacārabhūmiyaṃyeva, ṭhatvā taṃ pana paṇḍito.
::

::hangnum
1090\.
::

::gatha1
Vaḍḍhetvāna ṭhapetabbaṃ, na uppādeyya appanaṃ;
::

::gathalast
Uppādeti sace hoti, pādakajjhānanissitaṃ.
::

::hangnum
1091\.
::

::gatha1
Jhānassa vaḍḍhitassanto-gataṃ rūpaṃ tu yoginā;
::

::gathalast
Passitabbaṃ bhave rūpaṃ, passato pana tassa taṃ.
::

::hangnum
1092\.
::

::gatha1
Parikammassa vāro hi, atikkamati tāvade;
::

::gathalast
Ālokopi tato tassa, khippamantaradhāyati.
::

::hangnum
1093\.
::

::gatha1
Tasmiṃ antarahite rūpa-gatampi ca na dissati;
::

::gathalast
Tenātha pādakajjhānaṃ, pavisitvā tato puna.
::

::hangnum
1094\.
::

::gatha1
Vuṭṭhāya pana āloko, pharitabbova bhikkhunā;
::

::gathalast
Evaṃ anukkameneva, āloko thāmavā siyā.
::

::hangnum
1095\.
::

::gatha1
‘‘Āloko ettha hotū’’ti,
::

::gatha2
Yattakaṃ ṭhānameva so;
::

::gatha3
Paricchindati tattheva,
::

::gathalast
Āloko pana tiṭṭhati.
::

::hangnum
1096\.
::

::gatha1
Divasampi nisīditvā, passato hoti dassanaṃ;
::

::gathalast
Tiṇukkāya gato maggaṃ, purisettha nidassanaṃ.
::

::hangnum
1097\.
::

::gatha1
Uppādanakkamopissa, tatrāyaṃ dibbacakkhuno;
::

::gathalast
Vuttappakārarūpaṃ taṃ, katvā ārammaṇaṃ pana.
::

::hangnum
1098\.
::

::gatha1
Manodvāre manakkāre, jāte yāni tadeva ca;
::

::gathalast
Rūpaṃ ārammaṇaṃ katvā, jāyanti javanāni hi.
::

::hangnum
1099\.
::

::gatha1
Kāmāvacaracittāni{pb:V:0.0140}, tāni cattāri pañca vā;
::

::gathalast
Heṭṭhā vuttanayeneva, sesaṃ ñeyyaṃ vibhāvinā.
::

::hangnum
1100\.
::

::gatha1
Atthasādhakacittaṃ taṃ, catutthajjhānikaṃ mataṃ;
::

::gathalast
Taṃcittasaṃyutaṃ ñāṇaṃ, dibbacakkhunti vuccati.
::

::hangnum
1101\.
::

::gatha1
Anāgataṃsañāṇassa{pb:M:0.0147}, yathākammupagassa ca;
::

::gathalast
Parikammaṃ visuṃ natthi, ijjhanti dibbacakkhunā.
::

::hangnum
1102\.
::

::gatha1
Cutūpapātañāṇampi, dibbacakkhunti vā pana;
::

::gathalast
Atthato ekamevedaṃ, byañjane pana nānatā.
::

::centre
Dibbacakkhuñāṇaṃ.
::

::hangnum
1103\.
::

::gatha1
Yodha suṇāti karoti ca citte,
::

::gatha2
Ganthamimaṃ paramaṃ pana bhikkhu;
::

::gatha3
So abhidhammamahaṇṇavapāraṃ,
::

::gathalast
Yāti anena tarena taritvā.
::

::centre
Iti abhidhammāvatāre abhiññāniddeso nāma
::

::centre
Soḷasamo paricchedo.
::

### 17. Sattarasamo paricchedo

#### Abhiññārammaṇaniddeso

::hangnum
1104\.
::

::gatha1
Anāgataṃsañāṇañca{pb:P:0.0108}, yathākammupagampi ca;
::

::gathalast
Pañca iddhividhādīni, sattābhiññā imā pana.
::

::hangnum
1105\.
::

::gatha1
Etāsaṃ {pb:V:0.0141} pana sattannaṃ, abhiññānamito paraṃ;
::

::gathalast
Pavakkhāmi samāsena, ārammaṇavinicchayaṃ.
::

::hangnum
1106\.
::

::gatha1
Ārammaṇattikā vuttā, ye cattāro mahesinā;
::

::gathalast
Sattannamettha ñāṇānaṃ, sampavattiṃ suṇātha me.
::

::hangnum
1107\.
::

::gatha1
Tattha **iddhividhañāṇaṃ,** parittādīsu sattasu;
::

::gathalast
Ārammaṇavibhāgesu, pavattati kathaṃ pana.
::

::hangnum
1108\.
::

::gatha1
Kāyenādissamānena, gantukāmo yadābhave;
::

::gathalast
Cittasannissitaṃ katvā, kāyaṃ cittavasena taṃ.
::

::hangnum
1109\.
::

::gatha1
Mahaggate {pb:M:0.0148} ca cittasmiṃ, samāropeti so tadā;
::

::gathalast
Kāyārammaṇato ñāṇaṃ, parittārammaṇaṃ siyā.
::

::hangnum
1110\.
::

::gatha1
Dissamānena kāyena, gantukāmo yadā bhave;
::

::gathalast
Kāyasannissitaṃ katvā, cittaṃ kāyavasena taṃ.
::

::hangnum
1111\.
::

::gatha1
Pādakajjhānacittaṃ taṃ, kāye ropeti so tadā;
::

::gathalast
Jhānārammaṇato ñāṇaṃ, taṃ mahaggatagocaraṃ.
::

::hangnum
1112\.
::

::gatha1
Anāgatamatītañca, karoti visayaṃ yadā;
::

::gathalast
Atītārammaṇaṃ hoti, tadānāgatagocaraṃ.
::

::hangnum
1113\.
::

::gatha1
Kāyena dissamānena, gamane pana bhikkhuno;
::

::gathalast
Paccuppanno bhave tassa, gocaroti viniddise.
::

::hangnum
1114\.
::

::gatha1
Kāyaṃ cittavasenāpi, cittaṃ kāyavasena vā;
::

::gathalast
Pariṇāmanakālasmiṃ, ajjhattārammaṇaṃ siyā.
::

::hangnum
1115\.
::

::gatha1
Bahiddhārammaṇaṃ hoti, bahiddhārūpadassane;
::

::gathalast
Evamiddhividhaṃ ñāṇaṃ, sampavattati sattasu.
::

::hangnum
1116\.
::

::gatha1
Paccuppanne paritte ca, bahiddhajjhattikesupi;
::

::gathalast
Catūsvetesu dhammesu, dibbasotaṃ pavattati.
::

::hangnum
1117\.
::

::gatha1
Paccuppanno {pb:P:0.0109}{pb:V:0.0142} paritto ca, saddo ārammaṇaṃ yato;
::

::gathalast
Parittārammaṇaṃ paccu-ppannārammaṇataṃ gataṃ.
::

::hangnum
1118\.
::

::gatha1
Attano kucchisaddassa, savanepi parassa ca;
::

::gathalast
Ajjhattārammaṇañceva, bahiddhārammaṇampi ca.
::

::hangnum
1119\.
::

::gatha1
**Cetopariyañāṇampi,** parittādīsu aṭṭhasu;
::

::gathalast
Ārammaṇavibhāgesu, pavattati kathaṃ pana.
::

::hangnum
1120\.
::

::gatha1
Parittārammaṇaṃ hoti, parittānaṃ pajānane;
::

::gathalast
Jānane majjhimānaṃ tu, taṃ mahaggatagocaraṃ.
::

::hangnum
1121\.
::

::gatha1
Jānane pana maggassa, phalassāpi pajānane;
::

::gathalast
Tadā panassa ñāṇassa, appamāṇova gocaro.
::

::hangnum
1122\.
::

::gatha1
Taṃ {pb:M:0.0149} maggārammaṇaṃ hoti, maggacittassa jānane;
::

::gathalast
Pariyāyenevetassa, maggārammaṇatā matā.
::

::hangnum
1123\.
::

::gatha1
Atīte sattadivasa-bbhantare ca yadā pana;
::

::gathalast
Anāgate tathā satta-divasabbhantarepi ca.
::

::hangnum
1124\.
::

::gatha1
Paresaṃ pana cittassa, jānane samudīritaṃ;
::

::gathalast
Atītārammaṇañceva, tadānāgatagocaraṃ.
::

::hangnum
1125\.
::

::gatha1
Kathañca pana taṃ paccuppannagocarataṃ gataṃ;
::

::gathalast
Paccuppannaṃ tidhā vuttaṃ, khaṇasantatiaddhato.
::

::hangnum
1126\.
::

::gatha1
Tattha tikkhaṇasampattaṃ, paccuppannakhaṇādikaṃ;
::

::gathalast
Ekadvesantativārapariyāpannamidaṃ pana.
::

::hangnum
1127\.
::

::gatha1
Santatipaccuppannanti, āhu santatikovidā;
::

::gathalast
Ekabbhavaparicchinnaṃ, paccuppannanti pacchimaṃ.
::

::hangnum
1128\.
::

::gatha1
Khaṇādikattayaṃ paccu-ppannaṃ tamāhu kecidha;
::

::gathalast
Cetopariyañāṇassa, hoti ārammaṇaṃ iti.
::

::hangnum
1129\.
::

::gatha1
Yathā {pb:V:0.0143} ca pupphamuṭṭhimhi, ukkhitte gagane pana;
::

::gathalast
Avassaṃ ekamekassa, vaṇṭaṃ vaṇṭena vijjhati.
::

::hangnum
1130\.
::

::gatha1
Evaṃ mahājanassāpi, citte āvajjite pana;
::

::gathalast
Ekassa cittamekena, avassaṃ pana vijjhati.
::

::hangnum
1131\.
::

::gatha1
Yenāvajjati cittena, yena jānāti cetasā;
::

::gathalast
Tesaṃ dvinnaṃ sahaṭṭhānā-bhāvato taṃ na yujjati.
::

::hangnum
1132\.
::

::gatha1
Javanāvajjanānaṃ tu, nānārammaṇapattito;
::

::gathalast
Aniṭṭhe pana hi ṭhāne, ayuttanti pakāsitaṃ.
::

::hangnum
1133\.
::

::gatha1
Tasmā santatiaddhāna-paccuppannānameva tu;
::

::gathalast
Vasena paccuppannaṃ taṃ, hoti ārammaṇaṃ idaṃ.
::

::hangnum
1134\.
::

::gatha1
Paccuppannampi addhākhyaṃ, idaṃ javanavārato;
::

::gathalast
Dīpetabbanti niddiṭṭhaṃ, tatrāyaṃ dīpanānayo.
::

::hangnum
1135\.
::

::gatha1
Yadā {pb:M:0.0150}{pb:P:0.0110} parassa cittañhi, ñātumāvajjatiddhimā;
::

::gathalast
Āvajjanamano tassa, paccuppannakhaṇavhayaṃ.
::

::hangnum
1136\.
::

::gatha1
Ārammaṇaṃ tadā katvā, tena saddhiṃ nirujjhati;
::

::gathalast
Javanāni hi jāyante, tassa cattāri pañca vā.
::

::hangnum
1137\.
::

::gatha1
Etesaṃ pacchimaṃ cittaṃ, iddhicittamudīritaṃ;
::

::gathalast
Kāmāvacaracittāni, sesānīti viniddise.
::

::hangnum
1138\.
::

::gatha1
Etesaṃ pana sabbesaṃ, niruddhaṃ tu tadeva ca;
::

::gathalast
Cittaṃ ārammaṇaṃ hoti, tasmā sabbāni tānipi.
::

::hangnum
1139\.
::

::gatha1
Ekārammaṇataṃ yanti, na nānārammaṇāni hi;
::

::gathalast
Addhāvasā bhave paccu-ppannārammaṇato pana.
::

::hangnum
1140\.
::

::gatha1
Ekārammaṇabhāvepi, iddhimānasameva ca;
::

::gathalast
Parassa cittaṃ jānāti, netarāni yathā pana.
::

::hangnum
1141\.
::

::gatha1
Cakkhudvāre {pb:V:0.0144} tu viññāṇaṃ, rūpaṃ passati netaraṃ;
::

::gathalast
Evameva ca taṃ iddhi-cittameva ca jānāti.
::

::hangnum
1142\.
::

::gatha1
Paracittārammaṇattā, bahiddhārammaṇaṃ siyā;
::

::gathalast
Cetopariyañāṇampi, aṭṭhasveva pavattati.
::

::hangnum
1143\.
::

::gatha1
**Pubbenivāsañāṇa**mpi, parittādīsu aṭṭhasu;
::

::gathalast
Ārammaṇavibhāgesu, pavattati kathaṃ pana.
::

::hangnum
1144\.
::

::gatha1
Kāmāvacarakhandhānaṃ, samanussaraṇe pana;
::

::gathalast
Parittārammaṇaṃyeva, hotīti paridīpaye.
::

::hangnum
1145\.
::

::gatha1
Rūpāvacarikāruppakhandhānussaraṇe pana;
::

::gathalast
Bhavatīti hi ñātabbaṃ, taṃ mahaggatagocaraṃ.
::

::hangnum
1146\.
::

::gatha1
Atīte attanā maggaṃ, bhāvitaṃ tu phalampi vā;
::

::gathalast
Samanussarato eva-ppamāṇārammaṇaṃ siyā.
::

::hangnum
1147\.
::

::gatha1
Samanussarato maggaṃ, maggārammaṇameva taṃ;
::

::gathalast
Atītārammaṇaṃyeva, hoti ekantato idaṃ.
::

::hangnum
1148\.
::

::gatha1
Cetopariyañāṇampi{pb:M:0.0151}, yathākammupagampi ca;
::

::gathalast
Atītārammaṇā honti, kiñcāpi atha kho pana.
::

::hangnum
1149\.
::

::gatha1
Cetopariyañāṇassa, sattaddivasabbhantaraṃ;
::

::gathalast
Atītaṃ cittamevassa, ārammaṇamudīritaṃ.
::

::hangnum
1150\.
::

::gatha1
Atīte cetanāmattaṃ, yathākammupagassapi;
::

::gathalast
Pubbenivāsañāṇassa, natthi kiñci agocaraṃ.
::

::hangnum
1151\.
::

::gatha1
Ajjhattārammaṇaṃ atta-khandhānussaraṇe siyā;
::

::gathalast
Bahiddhārammaṇaṃ añña-khandhānussaraṇe bhave.
::

::hangnum
1152\.
::

::gatha1
Saraṇe nāmagottassa, taṃ navattabbagocaraṃ;
::

::gathalast
Pubbenivāsañāṇampi, aṭṭhasveva pavattati.
::

::hangnum
1153\.
::

::gatha1
Paccuppanne {pb:V:0.0145} paritte ca, bahiddhajjhattikesupi;
::

::gathalast
Catūsvetesu dhammesu, dibbacakkhu pavattati.
::

::hangnum
1154\.
::

::gatha1
**Dibbasota**samaṃ {pb:P:0.0111} **dibba-cakkhu**ārammaṇakkame;
::

::gathalast
Rūpaṃ saddoti dvinnaṃ tu, ayameva visesatā.
::

::hangnum
1155\.
::

::gatha1
**Anāgataṃsañāṇa**mpi, parittādīsu aṭṭhasu;
::

::gathalast
Ārammaṇavibhāgesu, pavattati kathaṃ pana.
::

::hangnum
1156\.
::

::gatha1
Nibbattissati yaṃ kāmā-vacareti pajānato;
::

::gathalast
Parittārammaṇaṃ hoti, rūpārūpesvanāgate.
::

::hangnum
1157\.
::

::gatha1
Nibbattissati yañcāpi, siyā mahaggatagocaraṃ;
::

::gathalast
Bhāvessati ayaṃ maggaṃ, phalaṃ sacchikarissati.
::

::hangnum
1158\.
::

::gatha1
Evaṃ pajānane appa-māṇārammaṇataṃ bhave;
::

::gathalast
Maggaṃ bhāvessaticceva, jānane maggagocaraṃ.
::

::hangnum
1159\.
::

::gatha1
Ekantena idaṃ ñāṇaṃ, hotānāgatagocaraṃ;
::

::gathalast
Cetopariyaṃ tu kiñcāpi, hotānāgatagocaraṃ.
::

::hangnum
1160\.
::

::gatha1
Atha kho pana taṃ satta-divasabbhantaraṃ pana;
::

::gathalast
Cittameva ca jānāti, na hi taṃ aññagocaraṃ.
::

::hangnum
1161\.
::

::gatha1
Anāgataṃsañāṇassa{pb:M:0.0152}, anāgataṃsagocaraṃ;
::

::gathalast
‘‘Ahaṃ devo bhavissāmi’’-ccevamajjhattagocaraṃ.
::

::hangnum
1162\.
::

::gatha1
‘‘Tisso phusso amutrāyaṃ,
::

::gatha2
Nibbattissatināgate’’;
::

::gatha3
Iccevaṃ jānane tassa,
::

::gathalast
Bahiddhārammaṇaṃ siyā.
::

::hangnum
1163\.
::

::gatha1
Jānane nāmagottassa, yassa kassacināgate;
::

::gathalast
Pubbenivāsañāṇaṃva, taṃ navattabbagocaraṃ.
::

::hangnum
1164\.
::

::gatha1
**Yathākammupagañāṇaṃ**{pb:V:0.0146}, parittādīsu pañcasu;
::

::gathalast
Ārammaṇavibhāgesu, pavattati kathaṃ pana.
::

::hangnum
1165\.
::

::gatha1
Jānane kāmakammassa, parittārammaṇaṃ siyā;
::

::gathalast
Tathā mahaggatakammassa, taṃ mahaggatagocaraṃ.
::

::hangnum
1166\.
::

::gatha1
Atītameva jānāti, tasmā cātītagocaraṃ;
::

::gathalast
Ajjhattārammaṇaṃ hoti, attano kammajānane.
::

::hangnum
1167\.
::

::gatha1
Bahiddhārammaṇaṃ hoti, parakammapajānane;
::

::gathalast
Evaṃ pavatti ñātabbā, yathākammupagassapi.
::

::hangnum
1168\.
::

::gatha1
Sattannampi abhiññānaṃ, vutto ārammaṇakkamo;
::

::gathalast
Ettha vuttanayeneva, veditabbo vibhāvinā.
::

::hangnum
1169\.
::

::gatha1
Vividhatthavaṇṇapadehi sampannaṃ,
::

::gatha2
Madhuratthamatinīharaṃ ganthaṃ;
::

::gatha3
Sotujanassa hadayapītikaraṃ,
::

::gathalast
Suṇeyya koci manujo sacetano.
::

::centre
Iti abhidhammāvatāre abhiññārammaṇaniddeso nāma
::

::centre
Sattarasamo paricchedo.
::

### 18. Aṭṭhārasamo paricchedo

#### Diṭṭhivisuddhiniddeso

::hangnum
1170\.
::

::gatha1
Samādhiṃ {pb:M:0.0153}{pb:P:0.0112} pana sābhiññaṃ, bhāvetvā tadanantaraṃ;
::

::gathalast
Bhāvetabbā yato paññā, bhikkhunā tena dhīmatā.
::

::hangnum
1171\.
::

::gatha1
Tatohaṃ {pb:V:0.0147} dāni vakkhāmi, paññābhāvanamuttamaṃ;
::

::gathalast
Samāseneva bhikkhūnaṃ, paraṃ pītisukhāvahaṃ.
::

::hangnum
1172\.
::

::gatha1
Kā paññā pana ko cattho,
::

::gatha2
Kimassā lakkhaṇādikaṃ;
::

::gatha3
Katidhā sā kathaṃ tena,
::

::gathalast
Bhāvetabbāti vuccate. –
::

::hangnum
1173\.
::

::gatha1
Paññā vipassanāpaññā, puññacittasamāyutā;
::

::gathalast
Pajānātīti paññā sā, jānanā vā pakārato.
::

::hangnum
1174\.
::

::gatha1
Saññāviññāṇapaññānaṃ, ko viseso kimantaraṃ;
::

::gathalast
Saññāviññāṇapaññānaṃ, jānanatte samepi ca.
::

::hangnum
1175\.
::

::gatha1
Yā sañjānanamattaṃva, saññā nīlādito pana;
::

::gathalast
Lakkhaṇappaṭivedhaṃ tu, kātuṃ sakkoti neva sā.
::

::hangnum
1176\.
::

::gatha1
Viññāṇaṃ pana jānāti, nīlapītādigocaraṃ;
::

::gathalast
Sakkotipi aniccādilakkhaṇaṃ paṭivijjhituṃ.
::

::hangnum
1177\.
::

::gatha1
Ussakkitvā na sakkoti, maggaṃ pāpetumeva taṃ;
::

::gathalast
Paññā vuttanayaṃ kātuṃ, sakkoti tividhampi taṃ.
::

::hangnum
1178\.
::

::gatha1
Imesaṃ pana tiṇṇampi, viseso samudīrito;
::

::gathalast
Sabbesaṃ pana dhammānaṃ, sabhāvapaṭivedhanaṃ.
::

::hangnum
1179\.
::

::gatha1
Lakkhaṇaṃ pana paññāya, lakkhaṇaññūhi dīpitaṃ;
::

::gathalast
Sammohanandhakārassa, viddhaṃsanarasā matā.
::

::hangnum
1180\.
::

::gatha1
Asammohapaccupaṭṭhānā{pb:M:0.0154}, samādhāsannakāraṇā;
::

::gathalast
Evamettha ca viññeyyā, paññāya lakkhaṇādikā.
::

**Katidhā**ti {pb:V:0.0148} ettha –

::hangnum
1181\.
::

::gatha1
Lakkhaṇene**kadhā** vuttā,
::

::gatha2
Lokikālokikā **dvidhā**;
::

::gatha3
Lokiyenettha maggena,
::

::gathalast
Yuttā sā lokikā siyā.
::

::hangnum
1182\.
::

::gatha1
Lokuttarena {pb:P:0.0113} maggena, yuttā lokuttarā matā;
::

::gathalast
**Tividhā**pi siyā paññā, cintāsutamayādito.
::

::hangnum
1183\.
::

::gatha1
Tatthattanova cintāya, nipphannattāti tassa sā;
::

::gathalast
Hoti cintāmayā paññā, bhūripaññena desitā.
::

::hangnum
1184\.
::

::gatha1
Parato pana sutvāna, laddhā paññā ayaṃ idha;
::

::gathalast
Suteneva ca nipphannā, paññā sutamayā matā.
::

::hangnum
1185\.
::

::gatha1
Yathā vāpi tathā cettha, bhāvanāya vasena tu;
::

::gathalast
Nipphannā appanāpattā, paññā sā bhāvanāmayā.
::

::hangnum
1186\.
::

::gatha1
Paṭisambhidācatukkassa, vasena **catudhā** siyā;
::

::gathalast
Atthadhammaniruttīsu, ñāṇaṃ ñāṇesu tīsupi.
::

::hangnum
1187\.
::

::gatha1
Yaṃ kiñci paccayuppannaṃ, vipākā ca kriyā tathā;
::

::gathalast
Nibbānaṃ bhāsitattho ca, pañcete atthasaññitā.
::

::hangnum
1188\.
::

::gatha1
Phalanibbattako hetu, ariyamaggo ca bhāsitaṃ;
::

::gathalast
Kusalākusalañceti, pañcete dhammasaññitā.
::

::hangnum
1189\.
::

::gatha1
Tasmiṃ atthe ca dhamme ca, yā sabhāvanirutti tu;
::

::gathalast
Niruttīti ca niddiṭṭhā, niruttikusalena sā.
::

::hangnum
1190\.
::

::gatha1
Ñāṇaṃ ārammaṇaṃ katvā, tividhaṃ paccavekkhato;
::

::gathalast
Tesu ñāṇesu yaṃ ñāṇaṃ, paṭibhānanti taṃ mataṃ.
::

::hangnum
1191\.
::

::gatha1
Pariyattiparipucchāhi{pb:M:0.0155}{pb:V:0.0149}, savanādhigamehi ca;
::

::gathalast
Pubbayogena gacchanti, pabhedaṃ paṭisambhidā.
::

**Kathaṃ bhāvetabbā**ti ettha –

::hangnum
1192\.
::

::gatha1
Khandhādīsu hi dhammesu, bhūmibhūtesu yoginā;
::

::gathalast
Uggahādivasenettha, katvā paricayaṃ pana.
::

::hangnum
1193\.
::

::gatha1
**Sīlaṃ cittavisuddhi**ñca, sampādetvā tato paraṃ;
::

::gathalast
Diṭṭhisuddhādayo pañca, sampādentena suddhiyā.
::

::hangnum
1194\.
::

::gatha1
Tāya paññāya yuttena, bhītena jananādito;
::

::gathalast
Bhāvetabbā bhavābhāvaṃ, patthayantena bhikkhunā.
::

::hangnum
1195\.
::

::gatha1
Rūpañca vedanā saññā, saṅkhārā ceva sabbaso;
::

::gathalast
Viññāṇañceti pañcete, khandhā sambuddhadesitā.
::

::hangnum
1196\.
::

::gatha1
Tattha yaṃ kiñci rūpaṃ taṃ, atītānāgatādikaṃ;
::

::gathalast
Ajjhattaṃ vā bahiddhā vā, sukhumoḷārikampi vā.
::

::hangnum
1197\.
::

::gatha1
Hīnaṃ vāpi paṇītaṃ vā, yaṃ dūre yañca santike;
::

::gathalast
Sabbaṃ tamekato katvā, **rūpakkhandho**ti vuccati.
::

::hangnum
1198\.
::

::gatha1
Itaresupi yaṃ kiñci, taṃ vedayitalakkhaṇaṃ;
::

::gathalast
Sabbaṃ tamekato katvā, **vedanākkhandhatā** katā.
::

::hangnum
1199\.
::

::gatha1
Cittajaṃ {pb:P:0.0114} pana yaṃ kiñci, taṃ sañjānanalakkhaṇaṃ;
::

::gathalast
Sabbaṃ tamekato katvā, **saññākkhandho**ti vuccati.
::

::hangnum
1200\.
::

::gatha1
Yaṃ kiñci cittasambhūtaṃ, abhisaṅkhāralakkhaṇaṃ;
::

::gathalast
Sabbaṃ tamekato katvā, **saṅkhārakkhandhatā** katā.
::

::hangnum
1201\.
::

::gatha1
Tattha cittaṃ tu yaṃ kiñci, taṃ vijānanalakkhaṇaṃ;
::

::gathalast
Sabbaṃ tamekato katvā, **viññāṇakkhandhatā** katā.
::

::hangnum
1202\.
::

::gatha1
Cattāro {pb:V:0.0150} ca mahābhūtā, upādā catuvīsati;
::

::gathalast
Aṭṭhavīsatidhā cetaṃ, rūpaṃ rūpanti gaṇhati.
::

::hangnum
1203\.
::

::gatha1
Ekāsītiyā {pb:M:0.0156} cittena, saṃyuttā vedanādayo;
::

::gathalast
Vedanāsaññāsaṅkhāra-viññāṇakkhandhasaññitā.
::

::hangnum
1204\.
::

::gatha1
Cattārorūpino khandhe, nāmanti parigaṇhati;
::

::gathalast
Rūpakkhandho bhave rūpaṃ, nāmakkhandhā arūpino.
::

::hangnum
1205\.
::

::gatha1
Ruppanalakkhaṇaṃ rūpaṃ, nāmaṃ namanalakkhaṇaṃ;
::

::gathalast
Iti saṅkhepato nāma-rūpaṃ so parigaṇhati.
::

::hangnum
1206\.
::

::gatha1
Phālento viya tālassa, kandaṃ tu yamakaṃ dvidhā;
::

::gathalast
Vavatthapeti nāmañca, rūpañcāti dvidhā pana.
::

::hangnum
1207\.
::

::gatha1
Nāmato rūpato añño,
::

::gatha2
Satto vā puggalopi vā;
::

::gatha3
Attā vā koci natthīti,
::

::gathalast
Niṭṭhaṃ gacchati sabbadā.
::

::hangnum
1208\.
::

::gatha1
Evaṃ vavatthapetvā so, nāmarūpaṃ sabhāvato;
::

::gathalast
Sattasammohaghātatthaṃ, bahusuttavasenidha.
::

::hangnum
1209\.
::

::gatha1
Nāmarūpamattaññeva, natthi kocidha puggalo;
::

::gathalast
Evamettha paṇḍito poso, vavatthapeti taṃ pana.
::

Vuttaṃ hetaṃ –

::hangnum
1210\.
::

::gatha1
‘‘Yathāpi aṅgasambhārā,
::

::gatha3
Hoti saddo ratho iti;
::

::gatha3
Evaṃ khandhesu santesu,
::

::gathalast
Hoti sattoti sammutī’’ti.
::

::hangnum
1211\.
::

::gatha1
Yathāpi {pb:V:0.0151} dāruyantampi, nijjīvañca nirīhakaṃ;
::

::gathalast
Dārurajjusamāyoge, taṃ gacchatipi tiṭṭhati.
::

::hangnum
1212\.
::

::gatha1
Tathedaṃ nāmarūpampi, nijjīvañca nirīhakaṃ;
::

::gathalast
Aññamaññasamāyoge, taṃ gacchatipi tiṭṭhati.
::

Tenāhu porāṇā –

::hangnum
1213\.
::

::gatha1
‘‘Nāmañca {pb:M:0.0157} rūpañca idhatthi saccato,
::

::gatha2
Na hettha satto manujo ca vijjati;
::

::gatha3
Suññaṃ idaṃ yantamivābhisaṅkhataṃ,
::

::gathalast
Dukkhassa puñjo tiṇakaṭṭhasādiso’’ti.
::

::hangnum
1214\.
::

::gatha1
Aññamaññūpanissāya{pb:P:0.0115}, daṇḍakesu ṭhitesu hi;
::

::gathalast
Ekasmiṃ patamāne tu, tatheva patatītaro.
::

Tenāhu porāṇā –

::hangnum
1215\.
::

::gatha1
‘‘Yamakaṃ nāmarūpañca, ubho aññoññanissitā;
::

::gathalast
Ekasmiṃ bhijjamānasmiṃ, ubho bhijjanti paccayā’’ti.
::

::hangnum
1216\.
::

::gatha1
Utinnaṃ nāmarūpānaṃ, nāmaṃ nittejamettha taṃ;
::

::gathalast
Sakeneva hi tejena, na sakkoti pavattituṃ.
::

::hangnum
1217\.
::

::gatha1
Na byāharati no seti, na tiṭṭhati na gacchati;
::

::gathalast
Na bhedeti na coreti, na bhuñjati na khādati.
::

::hangnum
1218\.
::

::gatha1
Tathā rūpampi nittejaṃ, vinā nāmañca sabbathā;
::

::gathalast
Sakeneva hi tejena, na sakkoti pavattituṃ.
::

::hangnum
1219\.
::

::gatha1
Bhuñjāmīti pivāmīti, khādāmīti tatheva ca;
::

::gathalast
Rodāmīti hasāmīti, rūpassetaṃ na vijjati.
::

::hangnum
1220\.
::

::gatha1
Nāmaṃ {pb:V:0.0152} nissāya rūpaṃ tu, rūpaṃ nissāya nāmakaṃ;
::

::gathalast
Pavattati sadā sabbaṃ, pañcavokārabhūmiyaṃ.
::

::hangnum
1221\.
::

::gatha1
Imassa pana atthassa, āvibhāvatthameva ca;
::

::gathalast
Jaccandhapīṭhasappīnaṃ, vattabbā upamā idha.
::

::hangnum
1222\.
::

::gatha1
Yathā hi nāvaṃ nissāya, manussā yanti aṇṇave;
::

::gathalast
Evaṃ rūpampi nissāya, nāmakāyo pavattati.
::

::hangnum
1223\.
::

::gatha1
Yathā {pb:M:0.0158} manusse nissāya, nāvā gacchati aṇṇave;
::

::gathalast
Evaṃ nāmampi nissāya, rūpakāyo pavattati.
::

::hangnum
1224\.
::

::gatha1
Sattasaññaṃ vinodetvā, nāmarūpassa sabbathā;
::

::gathalast
Yāthāvadassanaṃ etaṃ, **‘‘diṭṭhisuddhī’’**ti vuccati.
::

::hangnum
1225\.
::

::gatha1
Parimuccitukāmo ca, dukkhato jātiādito;
::

::gathalast
Antadvayaṃ vivajjetvā, bhāvaye pana paṇḍito.
::

::hangnum
1226\.
::

::gatha1
Diṭṭhivisuddhimimaṃ parisuddhaṃ,
::

::gatha2
Suṭṭhutaraṃ tu karoti naro yo;
::

::gatha3
Diṭṭhigatāni malāni asesaṃ,
::

::gathalast
Nāsamupenti hi tassa narassa.
::

::centre
Iti abhidhammāvatāre diṭṭhivisuddhiniddeso nāma
::

::centre
Aṭṭhārasamo paricchedo.
::

### 19. Ekūnavīsatimo paricchedo

#### Kaṅkhāvitaraṇavisuddhiniddeso

::hangnum
1227\.
::

::gatha1
Etassa {pb:P:0.0116}{pb:V:0.0153} nāmarūpassa, jānitvā hetupaccaye;
::

::gathalast
Kaṅkhā tīsu panaddhāsu, vitaritvā ṭhitaṃ pana.
::

::hangnum
1228\.
::

::gatha1
Kaṅkhāvitaraṇaṃ nāma, ñāṇaṃ taṃ samudīritaṃ;
::

::gathalast
Taṃ sampādetukāmena, atthakāmena bhikkhunā.
::

::hangnum
1229\.
::

::gatha1
Nāmarūpassa ko hetu, konu vā paccayo bhave;
::

::gathalast
Āvajjitvā tamiccevaṃ, rūpakāyassa tāvade.
::

::hangnum
1230\.
::

::gatha1
Kesā lomā nakhā dantā, taco maṃsaṃ nahāru ca;
::

::gathalast
Aṭṭhimiñjañca vakkañca, hadayaṃ yakanampi ca.
::

::hangnum
1231\.
::

::gatha1
Iccevamādibāttiṃsa-koṭṭhāsapaccayassa hi;
::

::gathalast
Pariggaṇhati kāyassa, manasā hetupaccaye.
::

::hangnum
1232\.
::

::gatha1
Avijjā {pb:M:0.0159} taṇhupādānaṃ, kammaṃ hetu catubbidho;
::

::gathalast
Etassa rūpakāyassa, āhāro paccayo mato.
::

::hangnum
1233\.
::

::gatha1
Janako hetu akkhāto,
::

::gatha2
Paccayo anupālako;
::

::gatha3
Hetvaṅkurassa bījaṃ tu,
::

::gathalast
Paccayā pathavādayo.
::

::hangnum
1234\.
::

::gatha1
Itime pañca dhammā hi, hetupaccayataṃ gatā;
::

::gathalast
Avijjādayo tayo tattha, mātāva upanissayā.
::

::hangnum
1235\.
::

::gatha1
Janakaṃ pana kammaṃ tu, puttassa hi pitā viya;
::

::gathalast
Dhātī viya kumārassa, āhāro dhārako bhave.
::

::hangnum
1236\.
::

::gatha1
Iccevaṃ {pb:V:0.0154} rūpakāyassa, so paccayapariggahaṃ;
::

::gathalast
Katvā punapi ‘‘cakkhuñca, rūpamālokameva ca.
::

::hangnum
1237\.
::

::gatha1
Paṭicca cakkhuviññāṇaṃ, hoti’’iccevamādinā;
::

::gathalast
Nayena nāmakāyassa, paccayaṃ parigaṇhati.
::

::hangnum
1238\.
::

::gatha1
So evaṃ nāmarūpassa, vuttiṃ disvāna paccayā;
::

::gathalast
Yathā etarahidaṃ tu, atītepi tathevidaṃ.
::

::hangnum
1239\.
::

::gatha1
Paccayā ca pavattittha, tathevānāgatepi ca;
::

::gathalast
Pavattissati addhāsu, tīsvevaṃ anupassati.
::

::hangnum
1240\.
::

::gatha1
Tassevaṃ {pb:P:0.0117} passato yā sā, pubbante pañcadhā tathā;
::

::gathalast
Aparante siyā kaṅkhā, pañcadhā samudīritā.
::

::hangnum
1241\.
::

::gatha1
Paccuppannepi addhāne, chabbidhā parikittitā;
::

::gathalast
Sabbā cānavasesāva, yogino sā pahiyyati.
::

::hangnum
1242\.
::

::gatha1
Eko kammavipākānaṃ, vasenāpi ca paṇḍito;
::

::gathalast
Etassa nāmarūpassa, paccayaṃ parigaṇhati.
::

::hangnum
1243\.
::

::gatha1
Kammaṃ catubbidhaṃ diṭṭha-dhammavedaniyaṃ tathā;
::

::gathalast
Upapajjāparāpariyā-hosikammavasā pana.
::

Tattha {pb:M:0.0160} ekajavanavīthiyaṃ sattasu cittesu kusalā vā akusalā vā paṭhamajavanacetanā **diṭṭhadhammavedanīyakammaṃ** nāma. Taṃ imasmiṃyeva attabhāve vipākaṃ deti, tathā asakkontaṃ pana ‘‘ahosikammaṃ nāhosi kammavipāko, na bhavissati kammavipāko, natthi kammavipāko’’ti imassa tikassa vasena ahosikammaṃ nāma hoti. Atthasādhikā pana sattamajavanacetanā **upapajjavedanīyakammaṃ** nāma. Tamanantare attabhāve vipākaṃ deti, tathā asakkontaṃ vuttanayena ahosikammaṃ nāma hoti. Ubhinnamantare pañcajavanacetanā **aparāpariyavedanīyakammaṃ** nāma. Tamanāgate yadā okāsaṃ labhati, tadā vipākaṃ deti, sati saṃsārappavattiyā ahosikammaṃ nāma na hoti.

::hangnum
1244\.
::

::gatha1
Aparaṃ {pb:V:0.0155} catubbidhaṃ kammaṃ, garukaṃ bahulampi ca;
::

::gathalast
Āsannañca kaṭattā ca, kammanti samudīritaṃ.
::

::hangnum
1245\.
::

::gatha1
Aññaṃ catubbidhaṃ kammaṃ, janakaṃ upathambhakaṃ;
::

::gathalast
Tathūpapīḷakaṃ kamma-mupaghātakameva ca.
::

Tattha **janakaṃ** nāma kusalaṃ vā akusalaṃ vā kammaṃ paṭisandhiyampi pavattepi rūpārūpavipākakkhandhe janeti. **Upatthambhakaṃ** pana vipākaṃ janetuṃ na sakkoti, aññena kammena dinnāya paṭisandhiyā janite vipāke uppajjanakasukhadukkhaṃ upatthambheti, addhānaṃ pavatteti. **Upapīḷakaṃ** pana aññena kammena dinnāya paṭisandhiyā janite vipāke uppajjanakasukhadukkhaṃ pīḷeti bādhati, addhānaṃ pavattituṃ na deti. **Upaghātakaṃ** pana sayaṃ kusalampi akusalampi samānaṃ {pb:P:0.0118} aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti. Evaṃ pana kammena okāse kate taṃvipākamuppannaṃ nāma hoti. Iti imaṃ dvādasavidhaṃ kammaṃ kammavaṭṭe pakkhipitvā {pb:M:0.0161} evameko kammavipākavasena nāmarūpassa paccayapariggahaṃ karoti.

Iti evaṃ kammavipākavaṭṭavasena nāmarūpassa pavattiṃ disvā ‘‘yathā idaṃ etarahi, evamatītepi addhāne kammavipākavasena paccayato pavattittha, anāgatepi pavattissatī’’ti iti kammañceva vipāko cāti kammavipākavasena loko pavattatīti taṃ samanupassati. Tassevaṃ samanupassato sabbā soḷasavidhā kaṅkhā pahiyyati.

::hangnum
1246\.
::

::gatha1
Hetuphalassa sambandhavaseneva pavattati;
::

::gathalast
Kevalaṃ nāmarūpanti, sammā samanupassati.
::

::hangnum
1247\.
::

::gatha1
Evaṃ kāraṇato uddhaṃ, kāraṇaṃ na ca passati;
::

::gathalast
Pākapavattito uddhaṃ, na pākapaṭivedakaṃ.
::

Tenāhu porāṇā –

::hangnum
1248\.
::

::gatha1
‘‘Kammassa kārako natthi, vipākassa ca vedako;
::

::gathalast
Suddhadhammā pavattanti, evetaṃ sammadassanaṃ.
::

::hangnum
1249\.
::

::gatha1
Evaṃ {pb:V:0.0156} kamme vipāke ca, vattamāne sahetuke;
::

::gathalast
Bījarukkhādikānaṃva, pubbā koṭi na nāyati.
::

::hangnum
1250\.
::

::gatha1
Anāgatepi saṃsāre, appavatti na dissati;
::

::gathalast
Etamatthamanaññāya, titthiyā asayaṃvasī.
::

::hangnum
1251\.
::

::gatha1
Sattasaññaṃ gahetvāna, sassatucchedadassino;
::

::gathalast
Dvāsaṭṭhidiṭṭhiṃ gaṇhanti, aññamaññavirodhino.
::

::hangnum
1252\.
::

::gatha1
Diṭṭhibandhanabaddhā te, taṇhāsotena vuyhare;
::

::gathalast
Taṇhāsotena vuyhantā, na te dukkhā pamuccare.
::

::hangnum
1253\.
::

::gatha1
Evametaṃ abhiññāya, bhikkhu buddhassa sāvako;
::

::gathalast
Gambhīraṃ nipuṇaṃ suññaṃ, paccayaṃ paṭivijjhati.
::

::hangnum
1254\.
::

::gatha1
Kammaṃ {pb:M:0.0162} natthi vipākamhi, pāko kamme na vijjati;
::

::gathalast
Aññamaññaṃ ubho suññā, na ca kammaṃ vinā phalaṃ.
::

::hangnum
1255\.
::

::gatha1
Yathā na sūriye aggi, na maṇimhi na gomaye;
::

::gathalast
Na tesaṃ bahi so atthi, sambhārehi ca jāyati.
::

::hangnum
1256\.
::

::gatha1
Tathā na anto kammassa, vipāko upalabbhati;
::

::gathalast
Bahiddhāpi na kammassa, na kammaṃ tattha vijjati.
::

::hangnum
1257\.
::

::gatha1
Phalena {pb:P:0.0119} suññaṃ taṃ kammaṃ, phalaṃ kamme na vijjati;
::

::gathalast
Kammañca kho upādāya, tato nibbattate phalaṃ.
::

::hangnum
1258\.
::

::gatha1
Na hettha devo brahmā vā,
::

::gatha2
Saṃsārassatthi kārako;
::

::gatha3
Suddhadhammā pavattanti,
::

::gathalast
Hetusambhārapaccayā’’ti.
::

::hangnum
1259\.
::

::gatha1
Evaṃ nānappakārehi, nāmarūpassa paccayaṃ;
::

::gathalast
Pariggahetvā addhāsu, taritvā kaṅkhamuṭṭhitaṃ.
::

::hangnum
1260\.
::

::gatha1
**Kaṅkhāvitaraṇaṃ** {pb:V:0.0157} nāma, ñāṇaṃ taṃ samudīritaṃ;
::

::gathalast
Dhammaṭṭhiti yathābhūtaṃ, taṃ sammādassanantipi.
::

::hangnum
1261\.
::

::gatha1
Iminā pana ñāṇena,
::

::gatha2
Saṃyutto buddhasāsane;
::

::gatha3
Hoti laddhapatiṭṭhova,
::

::gathalast
Sotāpanno hi cūḷako.
::

::hangnum
1262\.
::

::gatha1
Tasmā sapañño pana atthakāmo,
::

::gatha2
Yo nāmarūpassa hetupaccayāni;
::

::gatha3
Pariggahaṃ sādhu karoti dhīro,
::

::gathalast
Khippaṃ sa nibbānapuraṃ upeti.
::

::centre
Iti abhidhammāvatāre kaṅkhāvitaraṇavisuddhiniddeso nāma
::

::centre
Ekūnavīsatimo paricchedo.
::

### 20. Vīsatimo paricchedo

#### Maggāmaggañāṇadassanavisuddhiniddeso

::hangnum
1263\.
::

::gatha1
Kalāpasammasaneneva{pb:M:0.0163}{pb:P:0.0120},
::

::gatha2
Yogo karaṇiyo siyā;
::

::gatha3
Maggāmagge tu ñāṇaṃ ta-
::

::gathalast
Madhigantuṃ panicchatā.
::

::hangnum
1264\.
::

::gatha1
Paccuppannassa dhammassa, nibbatti udayo mato;
::

::gathalast
Vayo vipariṇāmoti, tasseva samudīritā.
::

::hangnum
1265\.
::

::gatha1
Anupassanāpi {pb:V:0.0158} ñāṇanti, varañāṇena desitaṃ;
::

::gathalast
So panevaṃ pajānāti, yogāvacaramāṇavo.
::

::hangnum
1266\.
::

::gatha1
Imassa nāmarūpassa, pubbe uppattito pana;
::

::gathalast
Nicayo rāsi vā natthi, tathā uppajjatopi ca.
::

::hangnum
1267\.
::

::gatha1
Rāsito nicayā vāpi, natthi āgamananti ca;
::

::gathalast
Tathā nirujjhamānassa, na disāgamananti ca.
::

::hangnum
1268\.
::

::gatha1
Niruddhassāpi ekasmiṃ, ṭhāne natthi cayoti ca;
::

::gathalast
Ettha vīṇūpamā vuttā, etassatthassa dīpane.
::

::hangnum
1269\.
::

::gatha1
Udabbayamanakkāramevaṃ saṅkhepato pana;
::

::gathalast
Katvā tasseva ñāṇassa, vibhaṅgassa vasena tu.
::

::hangnum
1270\.
::

::gatha1
‘‘Avijjāsamudayā rūpasamudayo’’ti hi ādinā;
::

::gathalast
Nayenekekakhandhassa, udayabbayadassane.
::

::hangnum
1271\.
::

::gatha1
Dasa dasāti katvāna, vuttā paññāsalakkhaṇā;
::

::gathalast
Tesaṃ pana vasenāpi, dhamme samanupassati.
::

::hangnum
1272\.
::

::gatha1
Evaṃ rūpudayo hoti, evamassa vayo iti;
::

::gathalast
Udeti evaṃ rūpampi, evaṃ rūpaṃ tu veti ca.
::

::hangnum
1273\.
::

::gatha1
Evaṃ {pb:M:0.0164} paccayatopettha, khaṇato udayabbayaṃ;
::

::gathalast
Passato sabbadhammā ca, pākaṭā honti tassa te.
::

::hangnum
1274\.
::

::gatha1
Udake daṇḍarājīva, āraggeriva sāsapo;
::

::gathalast
Vijjuppādāva dhammā te, parittaṭṭhāyino siyuṃ.
::

::hangnum
1275\.
::

::gatha1
Kadalīsupinālātacakkamāyupamā ime;
::

::gathalast
Asārā pana nissārā, hutvā khāyanti yogino.
::

::hangnum
1276\.
::

::gatha1
Evamettāvatā {pb:P:0.0121} tena, udayabbayadassanaṃ;
::

::gathalast
Lakkhaṇāni ca paññāsa, paṭivijjha ṭhitaṃ pana.
::

::hangnum
1277\.
::

::gatha1
Ñāṇaṃ {pb:V:0.0159} adhigataṃ hoti, taruṇaṃ paṭhamaṃ pana;
::

::gathalast
Yassa cādhigamā yogī, hotāraddhavipassako.
::

::hangnum
1278\.
::

::gatha1
Vipassanāya hetāya,
::

::gatha2
Karuṇāyātha yogino;
::

::gatha3
Vipassakassa jāyante,
::

::gathalast
Upaklesā dasevime.
::

::hangnum
1279\.
::

::gatha1
Obhāso pīti passaddhi, ñāṇaṃ saddhā satī sukhaṃ;
::

::gathalast
Upekkhā vīriyaṃ nikantīti, upaklesā dasevime.
::

::hangnum
1280\.
::

::gatha1
Sampattapaṭivedhassa, sotāpannādinopi ca;
::

::gathalast
Tathā vippaṭipannassa, upaklesā na jāyare.
::

::hangnum
1281\.
::

::gatha1
Sammāva paṭipannassa, yuttayogassa bhikkhuno;
::

::gathalast
Sadā vipassakasseva, uppajjanti kirassu te.
::

::hangnum
1282\.
::

::gatha1
Vipassanāya obhāso, **obhāso**ti pavuccati;
::

::gathalast
Tasmiṃ pana samuppanne, yogāvacarabhikkhu so.
::

::hangnum
1283\.
::

::gatha1
Maggappatto phalappatto, ahamasmīti gaṇhati;
::

::gathalast
Amaggaṃyeva maggoti, tassevaṃ pana gaṇhato.
::

::hangnum
1284\.
::

::gatha1
Evaṃ {pb:M:0.0165} vipassanāvīthi,
::

::gatha2
Okkantā nāma hoti sā;
::

::gatha3
Obhāsameva so bhikkhu,
::

::gathalast
Assādento nisīdati.
::

::hangnum
1285\.
::

::gatha1
**Pīti** vippassanāpīti, tassa tasmiṃ khaṇe pana;
::

::gathalast
Tadā pañcavidhā pīti, jāyante khuddikādikā.
::

::hangnum
1286\.
::

::gatha1
Vipassanāya passaddhi, **passaddhī**ti pavuccati;
::

::gathalast
Yogino kāyacittāni, passaddhāneva honti hi.
::

::hangnum
1287\.
::

::gatha1
Lahūni {pb:V:0.0160} ca mudūneva, kammaññāneva honti hi;
::

::gathalast
Passaddhādīhi so bhikkhu, anuggahitamānaso.
::

::hangnum
1288\.
::

::gatha1
Amānusiṃ ratiṃ nāma,
::

::gatha2
Anubhoti anuttaraṃ;
::

::gatha3
Yaṃ sandhāya ca gāthāyo,
::

::gathalast
Bhāsitā hi mahesinā.
::

::hangnum
1289\.
::

::gatha1
‘‘Suññāgāraṃ paviṭṭhassa, santacittassa bhikkhuno;
::

::gathalast
Amānusī rati hoti, sammā dhammaṃ vipassato.
::

::hangnum
1290\.
::

::gatha1
‘‘Yato yato sammasati, khandhānaṃ udayabbayaṃ;
::

::gathalast
Labhatī pītipāmojjaṃ, amataṃ taṃ vijānata’’nti.
::

::hangnum
1291\.
::

::gatha1
**Ñāṇādayo** upaklesā, ñeyyā vuttanayenidha;
::

::gathalast
Ete dasa upaklesā, vajjanīyāva yoginā.
::

::hangnum
1292\.
::

::gatha1
Etthobhāsādayo dhammā,
::

::gatha2
Upaklesassa vatthuto;
::

::gatha3
Upaklesāti niddiṭṭhā,
::

::gathalast
Upaklesanikanti tu.
::

::hangnum
1293\.
::

::gatha1
Taṃ {pb:M:0.0166} tamāvajjamānassa, bhāvanā parihāyati;
::

::gathalast
Asatte sattasaññī ca, hoti appassuto naro.
::

::hangnum
1294\.
::

::gatha1
Sabbobhāsādayo {pb:P:0.0122} dhamme, na maggoti vicārayaṃ;
::

::gathalast
Maggo vipassanāñāṇaṃ, iccevaṃ pana paṇḍito.
::

::hangnum
1295\.
::

::gatha1
Vavatthapeti maggañca, amaggañceva cetasā;
::

::gathalast
Tassa cevaṃ ayaṃ maggo, nāyaṃ maggoti yogino.
::

::hangnum
1296\.
::

::gatha1
Maggāmaggañca viññāya, ṭhitañāṇamidaṃ pana;
::

::gathalast
**Maggāmaggesuñāṇa**nti, bhūriñāṇena desitaṃ.
::

::hangnum
1297\.
::

::gatha1
Maggāmaggañāṇadassanesu {pb:V:0.0161} kovidā,
::

::gatha2
Sārāsāravedino samāhitāhitā;
::

::gatha3
Maggāmaggañāṇadassananti taṃ idaṃ,
::

::gathalast
Buddhā buddhasāvakā vadanti vādino.
::

::centre
Iti abhidhammāvatāre maggāmaggañāṇadassanavisuddhiniddeso
::

::centre
Nāma vīsatimo paricchedo.
::

### 21. Ekavīsatimo paricchedo

#### Paṭipadāñāṇadassanavisuddhiniddeso

::hangnum
1298\.
::

::gatha1
Aṭṭhañāṇavaseneva{pb:P:0.0123}, sikhāpakkā vipassanā;
::

::gathalast
Navamaṃ **paṭipadāñāṇa-dassana**nti pavuccati.
::

::hangnum
1299\.
::

::gatha1
Aṭṭha ñāṇāni nāmettha, veditabbāni viññunā;
::

::gathalast
Upaklesavinimuttaṃ, ñāṇaṃ suvisadaṃ pana.
::

::hangnum
1300\.
::

::gatha1
Udayabbaye ca bhaṅge ca, bhaye ādīnave tathā;
::

::gathalast
Nibbidāpassanāñāṇaṃ, ñāṇaṃ muccitukamyatā.
::

::hangnum
1301\.
::

::gatha1
Paṭisaṅkhā ca saṅkhāre, upekkhāñāṇamaṭṭhamaṃ;
::

::gathalast
Imāni aṭṭha ñāṇāni, navamaṃ saccānulomakaṃ.
::

::hangnum
1302\.
::

::gatha1
Saccānulomañāṇanti{pb:M:0.0167}, anulomaṃ pavuccati;
::

::gathalast
Taṃ sampādetukāmena, yogāvacarabhikkhunā.
::

::hangnum
1303\.
::

::gatha1
Udayabbayañāṇaṃ taṃ, ādiṃ katvā panaṭṭhasu;
::

::gathalast
Etesu pana ñāṇesu, yogo karaṇiyo pana.
::

::hangnum
1304\.
::

::gatha1
Yathānukkamato {pb:V:0.0162} tassa, tesu ñāṇesu aṭṭhasu;
::

::gathalast
Aniccādivaseneva, yogaṃ katvā ṭhitassa hi.
::

::hangnum
1305\.
::

::gatha1
Aniccaṃ dukkhamanattāti, saṅkhāre anupassato;
::

::gathalast
Aṭṭhannaṃ pana ñāṇānaṃ, vasena pana yogino.
::

::hangnum
1306\.
::

::gatha1
Vipassanā sikhāpattā, hoti vuṭṭhānagāminī;
::

::gathalast
**Saccānulomañāṇa**nti, ayameva pavuccati.
::

::hangnum
1307\.
::

::gatha1
Saṅkhārupekkhāñāṇaṃ taṃ, āsevantassa yogino;
::

::gathalast
Idāni tassa maggo ca, samuppajjissatīti hi.
::

::hangnum
1308\.
::

::gatha1
Saṅkhārupekkhā saṅkhāre, aniccā dukkhāti vā tathā;
::

::gathalast
Sammasitvā bhavaṅgaṃ tu, puna votarateva sā.
::

::hangnum
1309\.
::

::gatha1
Bhavaṅgānantaraṃ saṅkhāru-pekkhāgatanayena tu;
::

::gathalast
Aniccādivaseneva, saṅkhāre pana gocaraṃ.
::

::hangnum
1310\.
::

::gatha1
Kurumānaṃ manodvāre, jāyatāvajjanaṃ tato;
::

::gathalast
Bhavaṅgāvaṭṭanaṃ katvā, jātassānantaraṃ pana.
::

::hangnum
1311\.
::

::gatha1
Saṅkhāre {pb:P:0.0124} gocaraṃ katvā, paṭhamaṃ javanamānasaṃ;
::

::gathalast
Uppajjatīti taṃ cittaṃ, **parikamma**nti vuccati.
::

::hangnum
1312\.
::

::gatha1
Tadanantaramevaññaṃ, saṅkhārārammaṇaṃ puna;
::

::gathalast
Dutiyaṃ javanaṃ hoti, **upacāra**nti taṃ mataṃ.
::

::hangnum
1313\.
::

::gatha1
Tadanantaraṃ taṃ hoti, tathā saṅkhāragocaraṃ;
::

::gathalast
Tatiyaṃ javanacittaṃ, **anuloma**nti saññitaṃ.
::

::hangnum
1314\.
::

::gatha1
Purimānaṃ panaṭṭhannaṃ, ñāṇānaṃ anulomato;
::

::gathalast
Bodhipakkhiyadhammānaṃ, uddhañca anulomato.
::

::hangnum
1315\.
::

::gatha1
Teneva {pb:M:0.0168} taṃ hi saccānulomañāṇaṃ pavuccati;
::

::gathalast
Idaṃ hi pana saccānu-lomañāṇaṃ mahesinā.
::

::hangnum
1316\.
::

::gatha1
‘‘Vuṭṭhānagāminīyā {pb:V:0.0163} hi, pariyosāna’’nti bhāsitaṃ;
::

::gathalast
Ñeyyaṃ sabbapakārena, pariyosānanti **gotrabhu**.
::

::hangnum
1317\.
::

::gatha1
Itinekehi nāmehi, kittitāyā mahesinā;
::

::gathalast
Vuṭṭhānagāminī santā, parisuddhā vipassanā.
::

::hangnum
1318\.
::

::gatha1
Vuṭṭhātukāmo saṃsāradukkhapaṅkā mahabbhayā;
::

::gathalast
Kareyya satataṃ tattha, yogaṃ paṇḍitajātiko.
::

::centre
Iti abhidhammāvatāre paṭipadāñāṇadassanavisuddhiniddeso nāma
::

::centre
Ekavīsatimo paricchedo.
::

### 22. Bāvīsatimo paricchedo

#### Ñāṇadassanavisuddhiniddeso

::hangnum
1319\.
::

::gatha1
Ito {pb:P:0.0125} paraṃ tu bhikkhussa, hoti gotrabhumānasaṃ;
::

::gathalast
Āvajjaniyaṭhānattā, maggacittassa taṃ pana.
::

::hangnum
1320\.
::

::gatha1
Na cappaṭipadāñāṇa-dassanaṃ vā tatheva ca;
::

::gathalast
Ñāṇadassanasuddhiṃ vā, bhajate na kudācanaṃ.
::

::hangnum
1321\.
::

::gatha1
Ubhinnamantarā etaṃ, abbohārikameva taṃ;
::

::gathalast
Vipassanāya sotasmiṃ, patitattā vipassanā.
::

::hangnum
1322\.
::

::gatha1
Pothujjanikagottaṃ vā, abhibhuyya pavattito;
::

::gathalast
Gottaṃ vuccati nibbānaṃ, tato bhavati gotrabhu.
::

::hangnum
1323\.
::

::gatha1
Ñāṇaṃ catūsu maggesu, **ñāṇadassanasuddhikaṃ**;
::

::gathalast
Tattha taṃ paṭhamaṃ maggaṃ, sampādetuṃ panicchatā.
::

::hangnum
1324\.
::

::gatha1
Aññaṃ {pb:M:0.0169}{pb:V:0.0164} kiñcipi kātabbaṃ, bhikkhunā tena natthi taṃ;
::

::gathalast
Yañhi tena ca kātabbaṃ, siyā taṃ katameva tu.
::

::hangnum
1325\.
::

::gatha1
Anulomāvasānañhi, sūraṃ tikkhaṃ vipassanaṃ;
::

::gathalast
Uppādentena taṃ sabbaṃ, katameva ca yoginā.
::

::hangnum
1326\.
::

::gatha1
Tassānulomañāṇassa, ante tu animittakaṃ;
::

::gathalast
Visaṅkhāraṃ nirodhañca, nibbānaṃ amataṃ padaṃ.
::

::hangnum
1327\.
::

::gatha1
Gocaraṃ kurumānaṃ taṃ, nibbānārammaṇe pana;
::

::gathalast
Paṭhamāvajjanañceva, paṭhamābhogatāpi ca.
::

::hangnum
1328\.
::

::gatha1
Maggassānantarādīhi, paccayehi panacchahi;
::

::gathalast
Tassa paccayabhāvañca, sādhayantaṃ tato pana.
::

::hangnum
1329\.
::

::gatha1
Vipassanāya muddhañhi, sikhāpattāya tāya taṃ;
::

::gathalast
Uppajjati anāvattaṃ-rammaṇaṃ tassa gotrabhu.
::

::hangnum
1330\.
::

::gatha1
Ekenāvajjaneneva, ekissāyeva vīthiyā;
::

::gathalast
Nānārammaṇatā cānu-lomagotrabhucetasaṃ.
::

::hangnum
1331\.
::

::gatha1
Ṭhatvā {pb:P:0.0126} āvajjanaṭṭhāne, tamanāvajjanampi ca;
::

::gathalast
Maggassa pana taṃ saññaṃ, datvā viya nirujjhati.
::

::hangnum
1332\.
::

::gatha1
Maggopi tena taṃ dinnaṃ, amuñcitvāva sañhitaṃ;
::

::gathalast
Taṃ ñāṇamanubandhanto, jāyate tadanantaraṃ.
::

::hangnum
1333\.
::

::gatha1
Kadācipi anibbiddhapubbaṃ maggo panesa hi;
::

::gathalast
Lobhaṃ dosañca mohañca, viddhaṃsantova jāyati.
::

::hangnum
1334\.
::

::gatha1
Na kevalamayaṃ maggo, dosanāsanameva ca;
::

::gathalast
Karoti atha khopāyadvārānipi pidheti ca.
::

::hangnum
1335\.
::

::gatha1
Anāmataggasaṃsāravaṭṭadukkhamahodadhiṃ;
::

::gathalast
Apāramatighorañca, soseti ca asesato.
::

::hangnum
1336\.
::

::gatha1
Micchāmaggaṃ {pb:M:0.0170}{pb:V:0.0165} panaṭṭhaṅgaṃ, jāyamāno ca ujjhati;
::

::gathalast
Sabbaverabhayānettha, niccaṃ vūpasameti ca.
::

::hangnum
1337\.
::

::gatha1
Buddhassorasaputtattaṃ, upaneti nayaṃ pana;
::

::gathalast
Ānisaṃse anekepi, pavattayati yogino.
::

::hangnum
1338\.
::

::gatha1
Dāyakenānisaṃsānaṃ, anekesamanena ca;
::

::gathalast
Ādimaggena saṃyuttaṃ, ñāṇanti **ñāṇadassanaṃ**.
::

::centre
Paṭhamamaggañāṇaṃ.
::

::hangnum
1339\.
::

::gatha1
Tassevānantaraṃ tassa, vipākā dvepi tīṇi vā;
::

::gathalast
Phalacittāni jāyante, na jāyante tato paraṃ.
::

::hangnum
1340\.
::

::gatha1
Keci ekañca dve tīṇi, cattārīti vadanti tu;
::

::gathalast
Na panetaṃ gahetabbaṃ, ajānitvā vadanti te.
::

::hangnum
1341\.
::

::gatha1
Ekassāsevanaṃ natthi, tasmā dve anulomakā;
::

::gathalast
Tehi āsevanaṃ laddhā, tatiyaṃ hoti gotrabhu.
::

::hangnum
1342\.
::

::gatha1
Catutthaṃ maggacittaṃ tu,
::

::gatha2
Tasmā tīṇi phalāni hi;
::

::gatha3
Anulomā tayo honti,
::

::gathalast
Catutthaṃ hoti gotrabhu.
::

::hangnum
1343\.
::

::gatha1
Pañcamaṃ maggacittañca, phalāni dve tato pana;
::

::gathalast
Sattacittaparamāva, ekāvajjanavīthi hi.
::

::hangnum
1344\.
::

::gatha1
Ettāvatā paneso hi, **sotāpanno**ti vuccati;
::

::gathalast
Phalassa pariyosāne, bhavaṅgottaraṇaṃ siyā.
::

::hangnum
1345\.
::

::gatha1
Tato bhavaṅgaṃ chinditvā, maggapekkhanahetukaṃ;
::

::gathalast
Uppajjati manodvāre, āvajjanamano pana.
::

::hangnum
1346\.
::

::gatha1
Tasmiṃ {pb:M:0.0171}{pb:V:0.0166} niruddhe maggassa, paccavekkhaṇasaññitā;
::

::gathalast
Javanāni hi jāyante, satteva paṭipāṭiyā.
::

::hangnum
1347\.
::

::gatha1
Eseva ca nayo ñeyyo, phalādīnampi pekkhane;
::

::gathalast
Paccavekkhaṇañāṇāni, bhavantekūnavīsati.
::

::hangnum
1348\.
::

::gatha1
Maggo {pb:P:0.0127} phalaṃ pahīnā ca, kilesā avasiṭṭhakā;
::

::gathalast
Nibbānañceti pañcete, paccavekkhaṇabhūmiyo.
::

::hangnum
1349\.
::

::gatha1
Evaṃ so paccavekkhitvā, sotāpannopapattiyā;
::

::gathalast
Yogamārabhate dhīro, dutiyāya ca bhūmiyā.
::

::hangnum
1350\.
::

::gatha1
Khandhapañcakasaṅkhātaṃ, taṃ saṅkhāragataṃ puna;
::

::gathalast
Aniccaṃ dukkhamanattāti, ñāṇena parimajjati.
::

::hangnum
1351\.
::

::gatha1
Tato vipassanāvīthi-mogāhati ca tāvade;
::

::gathalast
Tassevaṃ paṭipannassa, heṭṭhā vuttanayena tu.
::

::hangnum
1352\.
::

::gatha1
Tato saṅkhārupekkhāya, avasāne tatheva ca;
::

::gathalast
Ekāvajjanavārasmiṃ, gotrabhussa anantaraṃ.
::

::hangnum
1353\.
::

::gatha1
Byāpādakāmarāgānaṃ, tanubhāvaṃ tu sādhayaṃ;
::

::gathalast
**Sakadāgāmimaggo**yaṃ, jāyate dutiyo pana.
::

::centre
Dutiyamaggañāṇaṃ.
::

::hangnum
1354\.
::

::gatha1
Imassāpi ca ñāṇassa, heṭṭhā vuttanayenidha;
::

::gathalast
Phalacittāni ñeyyāni, viññunā dvepi tīṇi vā.
::

::hangnum
1355\.
::

::gatha1
Ettāvatā paneso hi, **sakadāgāmi** nāmayaṃ;
::

::gathalast
Sakideva imaṃ lokaṃ, āgantvāntakaro bhave.
::

::hangnum
1356\.
::

::gatha1
Heṭṭhā vuttanayeneva, pañcadhā paccavekkhaṇaṃ;
::

::gathalast
Evaṃ so paccavekkhitvā, sakadāgāmipattiyā.
::

::hangnum
1357\.
::

::gatha1
Yogamārabhate {pb:M:0.0172}{pb:V:0.0167} dhīro, tatiyāya ca bhūmiyā;
::

::gathalast
Byāpādakāmarāgānaṃ, pahānāya ca paṇḍito.
::

::hangnum
1358\.
::

::gatha1
Khandhapañcakasaṅkhātaṃ, taṃ saṅkhāragataṃ pana;
::

::gathalast
Aniccaṃ dukkhamanattāti, ñāṇena parimajjati.
::

::hangnum
1359\.
::

::gatha1
Tato vipassanāvīthi-mogāhati ca tāvade;
::

::gathalast
Tassevaṃ paṭipannassa, heṭṭhā vuttanayena tu.
::

::hangnum
1360\.
::

::gatha1
Tato saṅkhārupekkhāya, avasāne tatheva ca;
::

::gathalast
Ekāvajjanavīthimhi, gotrabhussa anantaraṃ.
::

::hangnum
1361\.
::

::gatha1
Byāpādakāmarāgānaṃ, mūlaghātaṃ tu sādhayaṃ;
::

::gathalast
Tassā**nāgāmimaggo**yaṃ, jāyate tatiyo pana.
::

::centre
Tatiyamaggañāṇaṃ.
::

::hangnum
1362\.
::

::gatha1
Imassāpi ca ñāṇassa, heṭṭhā vuttanayenidha;
::

::gathalast
Pavatti phalacittānaṃ, veditabbā vibhāvinā.
::

::hangnum
1363\.
::

::gatha1
Ettāvatā panesopi, hoti**nāgāmi** nāmayaṃ;
::

::gathalast
Tattheva parinibbāyī, anāvattisabhāvato.
::

::hangnum
1364\.
::

::gatha1
Heṭṭhā {pb:P:0.0128} vuttanayeneva, pañcadhā paccavekkhaṇaṃ;
::

::gathalast
Evaṃ so paccavekkhitvā, **anāgāmi**riyasāvako.
::

::hangnum
1365\.
::

::gatha1
Yogamārabhate dhīro, catutthāya ca bhūmiyā;
::

::gathalast
Pattiyārūparāgādi-pahānāya ca paṇḍito.
::

::hangnum
1366\.
::

::gatha1
Tatheva saṅkhāragataṃ, aniccādivasena so;
::

::gathalast
Parivattati ñāṇena, tatheva parimajjati.
::

::hangnum
1367\.
::

::gatha1
Tato vipassanāvīthi-mogāhati ca tāvade;
::

::gathalast
Tassevaṃ paṭipannassa, heṭṭhā vuttanayena tu.
::

::hangnum
1368\.
::

::gatha1
Tato {pb:M:0.0173}{pb:V:0.0168} saṅkhārupekkhāya, avasāne tatheva ca;
::

::gathalast
Ekāvajjanavārasmiṃ, gotrabhussa anantaraṃ.
::

::hangnum
1369\.
::

::gatha1
Tassā**rahattamaggo**yaṃ,
::

::gatha2
Jāyate tu tato paraṃ;
::

::gatha3
Rūparāgādidosānaṃ,
::

::gathalast
Viddhaṃsāya karo pana.
::

::centre
Catutthamaggañāṇaṃ.
::

::hangnum
1370\.
::

::gatha1
Imassāpi ca ñāṇassa, heṭṭhā vuttanayenidha;
::

::gathalast
Pavatti phalacittānaṃ, veditabbā vibhāvinā.
::

::hangnum
1371\.
::

::gatha1
Ettāvatā paneso hi,
::

::gatha2
**Arahā** nāma aṭṭhamo;
::

::gatha3
Ariyo puggalo hoti,
::

::gathalast
Mahākhīṇāsavo ayaṃ.
::

::hangnum
1372\.
::

::gatha1
Anuppattasadattho ca,
::

::gatha2
Khīṇasaṃyojano muni;
::

::gatha3
Sadevakassa lokassa,
::

::gathalast
Dakkhiṇeyyo anuttaro.
::

::hangnum
1373\.
::

::gatha1
Ettāvatā catassopi, **ñāṇadassanasuddhiyo**;
::

::gathalast
Hitatthāya ca bhikkhūnaṃ, saṅkhepeneva dassitā.
::

::hangnum
1374\.
::

::gatha1
Saddhena sammā pana bhāvanīyā,
::

::gatha2
Ariyāya paññāya ca bhāvanāya;
::

::gatha3
Visuddhikāmena tapodhanena,
::

::gathalast
Bhavakkhayaṃ patthayatā budhena.
::

::centre
Iti abhidhammāvatāre ñāṇadassanavisuddhiniddeso nāma
::

::centre
Bāvīsatimo paricchedo.
::

### 23. Tevīsatimo paricchedo

#### Kilesappahānakathā

::hangnum
1375\.
::

::gatha1
Etesu {pb:M:0.0174}{pb:P:0.0129}{pb:V:0.0169} yena ye dhammā, pahātabbā bhavanti hi;
::

::gathalast
Tesaṃ dāni karissāmi, pakāsanamito paraṃ.
::

Imesu pana catūsu maggañāṇesu ye dhammā yena ñāṇena pahātabbā, tesaṃ pahānamevaṃ veditabbaṃ. Etāni hi yathāyogaṃ saṃyojanakilesamicchattalokadhammamacchariyavipallāsaganthāgatiāsava- oghayoganīvaraṇaparāmāsaupādānānusayamalaakusalakammapatha- akusalacittuppādasaṅkhātānaṃ pahānakarāni.

Tattha **saṃyojanānī**ti dasa saṃyojanāni. Seyyathidaṃ – rūparāgārūparāgamānauddhaccāvijjāti ime pañca uddhaṃbhāgiyasaṃyojanāni nāma. Sakkāyadiṭṭhi vicikicchā sīlabbataparāmāso kāmarāgo paṭighoti ime pañca adhobhāgiyasaṃyojanāni nāma.

**Kilesā**ti dasa kilesā. Seyyathidaṃ – lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti.

**Micchattā**ti dasa micchattā. Seyyathidaṃ – micchādiṭṭhi micchāsaṅkappo micchāvācā micchākammanto micchāājīvo micchāvāyāmo micchāsati micchāsamādhi micchāñāṇaṃ micchāvimuttīti.

**Lokadhammā**ti aṭṭha lokadhammā lābho alābho yaso ayaso nindā pasaṃsā sukhaṃ dukkhanti. Idha pana kāraṇūpacārena {pb:M:0.0175} lābhādivatthukassa anunayassa, alābhādivatthukassa paṭighassa cetaṃ lokadhammagahaṇena gahaṇaṃ katanti veditabbaṃ.

**Macchariyānī**ti pañca macchariyāni āvāsamacchariyaṃ kulamacchariyaṃ lābhamacchariyaṃ dhammamacchariyaṃ {pb:V:0.0170} vaṇṇamacchariyanti. Imāni āvāsādīsu aññesaṃ sādhāraṇabhāvaṃ asahanākārena pavattāni macchariyāni.

**Vipallāsā**ti aniccadukkhaanattaasubhesuyeva {pb:P:0.0130} vatthūsu ‘‘niccaṃ sukhaṃ attā subha’’nti evaṃ pavattā saññāvipallāso cittavipallāso diṭṭhivipallāsoti ime tayo vipallāsā.

**Ganthā**ti cattāro ganthā abhijjhākāyagantho, byāpādo, sīlabbataparāmāso, idaṃsaccābhiniveso kāyaganthoti.

**Agatī**ti chandadosamohabhayāni. **Āsavā**ti cattāro āsavā – kāmarāgabhavarāgamicchādiṭṭhiavijjāsavoti. **Oghayogānī**tipi tesamevādhivacanaṃ. **Nīvaraṇānī**ti kāmacchandādayo. **Parāmāso**ti micchādiṭṭhiyā adhivacanaṃ.

**Upādānā**ti cattāri upādānāni kāmupādānādīnīti. **Anusayā**ti satta anusayā kāmarāgānusayo paṭighamānadiṭṭhivicikicchābhavarāgāvijjānusayoti. **Malā**ti tayo malā – lobho doso mohoti.

**Akusalakammapathā**ti dasa akusalakammapathā. Seyyathidaṃ – pāṇātipāto adinnādānaṃ kāmesumicchācāro musāvādo pisuṇavācā pharusavācā samphappalāpo abhijjhā byāpādo micchādiṭṭhīti dasa.

**Akusalacittuppādā**ti {pb:M:0.0176} lobhamūlāni aṭṭha, dosamūlāni dve, mohamūlāni dveti ime dvādasāti.

Etesaṃ saṃyojanādīnaṃ etāni yathāsambhavaṃ pahānakarāni. Kathaṃ? **Saṃyojanesu** tāva sakkāyadiṭṭhivicikicchāsīlabbataparāmāsā apāyagamanīyā kāmarāgapaṭighāti ete paṭhamamaggañāṇavajjhā, sesā kāmarāgapaṭighā oḷārikā dutiyamaggañāṇavajjhā, sukhumā tatiyamaggañāṇavajjhā, rūparāgādayo pañcapi catutthamaggañāṇavajjhā eva.

**Kilesesu** {pb:V:0.0171} diṭṭhivicikicchā paṭhamamaggañāṇavajjhā, doso tatiyamaggañāṇavajjho, lobhamohamānathinauddhaccaahirikānottappāni catutthamaggañāṇavajjhāni.

**Micchattesu** micchādiṭṭhi musāvādo micchākammanto micchāājīvoti ime paṭhamamaggañāṇavajjhā, micchāsaṅkappo pisuṇavācā pharusavācāti ime tatiyamaggañāṇavajjhā, cetanāyeva cettha micchāvācāti veditabbā, samphappalāpamicchāvāyāmasatisamādhivimuttiñāṇāni catutthamaggañāṇavajjhāni.

**Lokadhammesu** paṭigho tatiyamaggañāṇavajjho, anunayo catutthamaggañāṇavajjho, yase pasaṃsāya ca anunayo catutthamaggañāṇavajjhoti eke.

**Macchariyāni** paṭhamamaggañāṇavajjhāni eva.

**Vipallāsesu** pana anicce niccaṃ, anattani attāti ca saññācittadiṭṭhivipallāsā{pb:P:0.0131}, dukkhe sukhaṃ, asubhe subhanti diṭṭhivipallāso cāti ime paṭhamamaggañāṇavajjhā, asubhe subhanti saññācittavipallāsā tatiyamaggañāṇavajjhā, dukkhe sukhanti catutthamaggañāṇavajjhā.

**Ganthesu** sīlabbataparāmāsaidaṃsaccābhinivesakāyaganthā paṭhamamaggañāṇavajjhā, byāpādakāyagantho tatiyamaggañāṇavajjho, abhijjhākāyagantho catutthamaggañāṇavajjhova.

**Agatiyo** {pb:M:0.0177} paṭhamamaggañāṇavajjhā.

**Āsavesu** diṭṭhāsavo paṭhamañāṇavajjho, kāmāsavo tatiyañāṇavajjho, itare dve catutthañāṇavajjhā. **Oghayogesu**pi eseva nayo.

**Nīvaraṇesu** vicikicchānīvaraṇaṃ paṭhamañāṇavajjhaṃ, kāmacchando byāpādo kukkuccanti tīṇi tatiyañāṇavajjhāni, thinamiddhauddhaccāni catutthañāṇavajjhāni.

**Parāmāso** {pb:V:0.0172} paṭhamañāṇavajjho.

**Upādānesu** sabbesampi lokiyadhammānaṃ vatthukāmavasena ‘‘kāmā’’ti āgatattā rūpārūpesu rāgopi kāmupādāne patati, tasmā tañca kāmupādānaṃ catutthañāṇavajjhaṃ, sesāni paṭhamañāṇavajjhāni.

**Anusayesu** diṭṭhivicikicchānusayā paṭhamañāṇavajjhā, kāmarāgapaṭighānusayā tatiyañāṇavajjhā, mānabhavarāgāvijjānusayā catutthañāṇavajjhā.

**Malesu** dosamalaṃ tatiyañāṇavajjhaṃ, itarāni catutthañāṇavajjhāneva.

**Akusalakammapathesu** pāṇātipāto adinnādānaṃ micchācāro musāvādo micchādiṭṭhīti ime paṭhamañāṇavajjhā, pisuṇavācā pharusavācā byāpādoti tatiyañāṇavajjhā, samphappalāpo abhijjhā catutthañāṇavajjhāva.

**Akusalacittuppādesu** cattāro diṭṭhigatacittuppādā, vicikicchāsampayutto cāti pañca paṭhamañāṇavajjhā, dve paṭighasampayuttā tatiyañāṇavajjhā, sesā catutthañāṇavajjhāti.

Yañca yena vajjhaṃ, taṃ tena pahātabbaṃ nāma. Tena vuttaṃ ‘‘etesaṃ saṃyojanādīnaṃ dhammānaṃ etāni yathāyogaṃ pahānakarānī’’ti.

::hangnum
1376\.
::

::gatha1
Etesu {pb:M:0.0178} ñāṇesu ca yena yena,
::

::gatha2
Yo yo hi dhammo samupeti ghātaṃ;
::

::gatha3
So so asesena ca tena tena,
::

::gathalast
Sandassito sādhu mayā panevaṃ.
::

::centre
Kilesapahānakkamakathāyaṃ.
::

::hangnum
1377\.
::

::gatha1
Pariññādīni {pb:P:0.0132}{pb:V:0.0173} kiccāni, yāni vuttāni satthunā;
::

::gathalast
Saccābhisamaye tāni, pavakkhāmi ito paraṃ.
::

::hangnum
1378\.
::

::gatha1
Ekekassa panetesu,
::

::gatha2
Ñāṇassekakkhaṇe siyā;
::

::gatha3
Pariññā ca pahānañca,
::

::gathalast
Sacchikiriyā ca bhāvanā.
::

::hangnum
1379\.
::

::gatha1
Pariññādīni etāni, kiccānekakkhaṇe pana;
::

::gathalast
Yathāsabhāvato tāni, jānitabbāni viññunā.
::

::hangnum
1380\.
::

::gatha1
Padīpo hi yathā loke, apubbācarimaṃ idha;
::

::gathalast
Cattāri pana kiccāni, karotekakkhaṇe pana.
::

::hangnum
1381\.
::

::gatha1
Ālokañca vidaṃseti, nāseti timirampi ca;
::

::gathalast
Pariyādiyati telañca, vaṭṭiṃ jhāpeti ekato.
::

::hangnum
1382\.
::

::gatha1
Evaṃ taṃ maggañāṇampi, apubbācarimaṃ pana;
::

::gathalast
Cattāripi ca kiccāni, karotekakkhaṇe pana.
::

::hangnum
1383\.
::

::gatha1
Pariññābhisamayeneva, dukkhaṃ abhisameti so;
::

::gathalast
Pahānābhisamayeneva, tathā samudayampi ca.
::

::hangnum
1384\.
::

::gatha1
Bhāvanāvidhināyeva, maggaṃ abhisameti taṃ;
::

::gathalast
Ārammaṇakriyāyeva, nirodhaṃ sacchikaroti so.
::

Vuttampi cetaṃ ‘‘maggasamaṅgissa ñāṇaṃ dukkhepetaṃ ñāṇaṃ, dukkhasamudayepetaṃ ñāṇaṃ, dukkhanirodhepetaṃ ñāṇaṃ, dukkhanirodhagāminiyā {pb:M:0.0179} paṭipadāyapetaṃ ñāṇa’’nti. Tattha yathā padīpo vaṭṭiṃ jhāpeti, evaṃ maggañāṇaṃ dukkhaṃ parijānāti. Yathā andhakāraṃ nāseti, evaṃ samudayaṃ pajahati. Yathā ālokaṃ vidaṃseti, evaṃ sahajātādipaccayatāya sammāsaṅkappādimaggaṃ bhāveti. Yathā telaṃ pariyādiyati, evaṃ kilesapariyādānena nirodhaṃ sacchikarotīti veditabbaṃ.

::hangnum
1385\.
::

::gatha1
Uggacchanto yathādicco, apubbācarimaṃ pana;
::

::gathalast
Cattāri pana kiccāni, karotekakkhaṇe idha.
::

::hangnum
1386\.
::

::gatha1
Obhāseti {pb:V:0.0174} ca rūpāni, nāseti timirampi ca;
::

::gathalast
Ālokañca vidaṃseti, sītañca paṭihaññati.
::

::hangnum
1387\.
::

::gatha1
Yathā ca mahatī nāvā, apubbācarimaṃ pana;
::

::gathalast
Cattāri pana kiccāni, karotekakkhaṇe pana.
::

::hangnum
1388\.
::

::gatha1
Jahatī orimaṃ tīraṃ, sotaṃ chindati sā pana;
::

::gathalast
Tathā vahati bhaṇḍañca, tīramappeti pārimaṃ.
::

::hangnum
1389\.
::

::gatha1
Nāvāyorimatīrassa, yathā pajahanaṃ pana;
::

::gathalast
Tatheva maggañāṇassa, dukkhassa parijānanaṃ.
::

::hangnum
1390\.
::

::gatha1
Yathā {pb:P:0.0133} chindati taṃ sotaṃ, taṇhaṃ jahati taṃ tathā;
::

::gathalast
Yathā vahati taṃ bhaṇḍaṃ, sahajātādinā pana.
::

::hangnum
1391\.
::

::gatha1
Tatheva paccayattena, maggaṃ bhāveti nāma so;
::

::gathalast
Yathā pāraṃ pana evaṃ, nirodhārammaṇaṃ bhave.
::

::hangnum
1392\.
::

::gatha1
Lokuttarena niddiṭṭhā, yā lokuttarabhāvanā;
::

::gathalast
Sā saṅkhepanayenevaṃ, mayā sādhu pakāsitā.
::

::hangnum
1393\.
::

::gatha1
Ko {pb:M:0.0180} hi nāma naro loke,
::

::gatha2
Lokuttarasukhāvahaṃ;
::

::gatha3
Bhāvanaṃ pana paññāya,
::

::gathalast
Na ca bhāveyya paṇḍito.
::

::hangnum
1394\.
::

::gatha1
Imaṃ viditvā hitabhāvanaṃ vanaṃ,
::

::gatha2
Upeti yo ve sukhasaṃhitaṃ hitaṃ;
::

::gatha3
Vidhūya cittassa anuttamaṃ tamaṃ,
::

::gathalast
Upeti cāviggahakampadaṃ padaṃ.
::

::centre
Iti abhidhammāvatāre ñāṇadassanavisuddhiniddeso nāma
::

::centre
Tevīsatimo paricchedo.
::

### 24. Catuvīsatimo paricchedo

#### Paccayaniddeso

::hangnum
1395\.
::

::gatha1
Yesaṃ {pb:P:0.0134}{pb:V:0.0175} paccayadhammānaṃ, vasā sappaccayā ime;
::

::gathalast
Dhammā te paccaye cāhaṃ, dassayissāmito paraṃ.
::

Katame paccayāti? Vuccate – hetārammaṇādhipatianantarasamanantarasahajāta- aññamaññanissayūpanissayapurejātapacchājātāsevanakammavipākāhārindriya- jhānamaggasampayuttavippayuttaatthinatthivigatāvigatavasena catuvīsatividhā honti.

Tattha **hetupaccayo**ti lobho doso moho alobho adoso amohoti ime cha dhammā hetupaccayā. **Ārammaṇapaccayo**ti sabbalokiyalokuttaraṃ yaṃ yaṃ dhammaṃ ārabbha ye ye dhammā uppajjanti cittacetasikā dhammā, te te dhammā tesaṃ tesaṃ dhammānaṃ ārammaṇapaccayena paccayo.

**Adhipatipaccayo**ti {pb:M:0.0181} ettha sahajātādhipatiārammaṇādhipativasena duvidho. Tattha sahajātādhipati chandacittavīriyavīmaṃsāvasena catubbidho, ārammaṇādhipati pana domanassavicikicchuddhaccakiriyābyākatākusalavipāke ca aniṭṭhasammatañca rūpaṃ ṭhapetvā avasesaṃ. **Anantarapaccayo**ti anantaraniruddhā cittacetasikā dhammā. Tathā **samanantarapaccayo**pi.

**Sahajātapaccayo**ti cittacetasikā, mahābhūtā ceva hadayavatthu ca. Tathā **aññamaññapaccayopi. Nissayapaccayo**ti vatthurūpāni ceva mahābhūtā, cittacetasikā ca. **Upanissayapaccayo**ti ārammaṇānantarapakatūpanissayavasena tividho. Tattha ārammaṇūpanissayo ārammaṇādhipatiyeva, anantarūpanissayo pana anantarapaccayova, pakatūpanissayo pana kāyikasukhadukkhautubhojanasenāsanapuggalā saddhāsīlasutacāgapaññārāgadosamohādayo {pb:P:0.0135} ca.

**Purejātapaccayo**ti vatthārammaṇavasena duvidho. Tattha vatthupurejāto nāma vatthurūpāni, ārammaṇapurejāto nāma paccuppannarūpādīneva. **Pacchājātapaccayo**ti cittacetasikā ca. **Āsevanapaccayo**ti ṭhapetvā āvajjanadvayaṃ lokiyakusalākusalakiriyābyākatā dhammāva.

**Kammapaccayo**ti {pb:V:0.0176} sahajātanānakkhaṇikavasena duvidho. Tattha sahajātā lokiyalokuttarā eva, nānakkhaṇikā pana sāsavakusalākusalacetanā, anāsavakusalacetanā anantarameva attano vipākassa paccayo hoti. **Vipākapaccayo**ti vipākacittacetasikā. **Āhārapaccayo**ti kabaḷīkārāhāraphassacetanāviññāṇavasena catubbidho.

**Indriyapaccayo**ti {pb:M:0.0182} rūpasattakamanajīvitasukhadukkhasomanassadomanassaupekkhāsaddhāvīriya- satisamādhipaññāanaññātaññassāmītindriyaaññindriyaaññatāvindriyānīti vīsatindriyāni, tesu itthindriyapurisindriyāni vajjetvā vīsatindriyāni honti. **Jhānapaccayo**ti vitakkavicārapītisukhacittekaggatāvasena pañcavidho. **Maggapaccayo**ti diṭṭhisaṅkappavāyāmasatisamādhivācākammantājīvamicchādiṭṭhivasena navavidho.

**Sampayuttapaccayo**ti cittacetasikāva. **Vippayuttapaccayo**ti vatthupurejātāni ceva pacchājātā cittacetasikā ca. **Atthipaccayo**ti jīvitindriyakabaḷīkāraāhāraārammaṇapurejātāni ceva nissayapaccaye vuttadhammāpi ca. **Natthipaccayo**ti anantarapaccayova. Tathā **vigatapaccayo** ca. **Avigatapaccayo**ti atthipaccayova. Evamime catuvīsati paccayā nāma.

Ettha pana katihākārehi **rūpaṃ rūpassa** paccayo hotīti? Yathārahaṃ sahajātaaññamaññanissayāhārindriyaatthiavigatavasena sattadhā paccayo hoti.

**Rūpaṃ arūpassa** yathārahaṃ ārammaṇādhipatisahajātaaññamaññanissayūpanissayapurejātindriyavippa- yuttaatthiavigatavasena ekādasahi ākārehi paccayo hoti.

**Rūpaṃ rūpārūpassā**ti natthi.

::hangnum
1396\.
::

::gatha1
Sattadhā rūpaṃ rūpassa, bhavatekādasehi taṃ;
::

::gathalast
Paccayo nāmadhammassa, missakassa na kiñci tu.
::

**Arūpaṃ arūpassa** yathārahaṃ hetārammaṇādhipatianantarasamanantarasahajātaaññamaññanissayūpanissayā- sevanakammavipākāhārindriyajhānamaggasampayuttaatthinatthivigatāvigata- vasena {pb:P:0.0136}{pb:V:0.0177} ekavīsatidhā paccayo hoti.

**Arūpaṃ** {pb:M:0.0183} **rūpassa** yathārahaṃ hetādhipatisahajātaaññamaññanissayapacchājātakammavipākāhārindriya- jhānamaggavippayuttaatthiavigatavasena pannarasadhā paccayo hoti.

**Arūpaṃ rūpārūpassa** yathārahaṃ hetādhipatisahajātaaññamaññanissayakammavipākāhārindriyajhānamagga- atthiavigatavasena terasadhā paccayo hoti.

::hangnum
1397\.
::

::gatha1
Ekavīsatidhā nāmaṃ, paccayo bhavatattano;
::

::gathalast
Tipañcahi taṃ rūpassa, ubhinnaṃ terasadhā pana.
::

**Rūpārūpaṃ rūpassa** yathārahaṃ sahajātanissayaatthiavigatavasena catudhā paccayo hoti.

**Rūpārūpaṃ arūpassa** yathārahaṃ sahajātaaññamaññanissayindriyaatthiavigatavasena chadhā paccayo hoti.

**Rūpārūpaṃ rūpassā**ti natthi.

::hangnum
1398\.
::

::gatha1
Ubhopi rūpadhammassa, catudhā honti paccayā;
::

::gathalast
Chabbidhā nāmadhammassa, missakassa na kiñci tu.
::

Etesu pana paccayesu kati rūpā, kati arūpā, katimissakāti? Purejātapaccayo eko **rūpadhammo**va, hetuanantarasamanantarapacchājātāsevanakammavipākajhānamaggasampayuttanatthi- vigatānaṃ vasena dvādasa paccayā **arūpadhammā**va, sesā pana ekādasa paccayā **rūpārūpamissakā**ti veditabbā.

Puna kālavasena hetusahajātaaññamaññanissayapurejātapacchājātavipākāhārindriyajhānamagga- sampayuttavippayuttaatthiavigatānaṃ {pb:V:0.0178} vasena pannarasa paccayā **paccuppannā**va honti. Anantarasamanantarāsevananatthivigatapaccayā **atītā**va, kammapaccayo **atīto** vā hoti **paccuppanno** vā, ārammaṇādhipatiupanissayapaccayā {pb:M:0.0184} pana **tikālikā** honti **kālavinimuttā** ca.

::hangnum
1399\.
::

::gatha1
Paccuppannāva hontettha,
::

::gatha2
Paccayā dasa pañca ca;
::

::gatha3
Atītā eva pañceko,
::

::gatha2
Dvekālikova dassito;
::

::gatha3
Tayo tikālikā ceva,
::

::gathalast
Vinimuttāpi kālato.
::

Sabbe {pb:P:0.0137} panime catuvīsati paccayā yathārahaṃ ārammaṇūpanissayakammaatthipaccayānaṃ vasena catūsu paccayesu saṅgahaṃ gacchantīti veditabbā.

::centre
Iti abhidhammāvatāre paccayaniddeso nāma
::

::centre
Catuvīsatimo paricchedo.
::

#### Nigamanakathā

::hangnum
1400\.
::

::gatha1
**Abhidhammāvatāro**yaṃ, varo paramagambhīro;
::

::gathalast
Icchatā nipuṇaṃ buddhiṃ, bhikkhunā pana sotabbo.
::

::hangnum
1401\.
::

::gatha1
Sumatimativicārabodhano,
::

::gatha2
Vimativimohavināsano ayaṃ;
::

::gatha3
Kumatimatimahātamonāso,
::

::gathalast
Paṭumatibhāsakaro mato mayā.
::

::hangnum
1402\.
::

::gatha1
Yato {pb:V:0.0179} **sumati**nā mato nāmato,
::

::gatha2
Āyācitasammānato mānato;
::

::gatha3
Tato hi racito sadā tosadā,
::

::gathalast
Mayā hitavibhāvanā bhāvanā.
::

::hangnum
1403\.
::

::gatha1
Atthato {pb:M:0.0185} ganthato cāpi, yuttito cāpi ettha ca;
::

::gathalast
Ayuttaṃ vā viruddhaṃ vā, yadi dissati kiñcipi.
::

::hangnum
1404\.
::

::gatha1
Pubbāparaṃ viloketvā, vicāretvā punappunaṃ;
::

::gathalast
Dhīmatā saṅgahetabbaṃ, gahetabbaṃ na dosato.
::

::hangnum
1405\.
::

::gatha1
Tividhā byappathānañhi, gatiyo dubbidhāpi ce;
::

::gathalast
Tasmā upaparikkhitvā, veditabbaṃ vibhāvinā.
::

::hangnum
1406\.
::

::gatha1
Nikāyantaraladdhīhi, asammisso anākulo;
::

::gathalast
Mahāvihāravāsīnaṃ, vācanāmagganissito.
::

::hangnum
1407\.
::

::gatha1
Madhurakkharasaṃyutto, attho yasmā pakāsito;
::

::gathalast
Tasmā hitatthakāmena, kātabbo ettha ādaro.
::

::hangnum
1408\.
::

::gatha1
Saddhammaṭṭhitikāmena, karontena ca yaṃ mayā;
::

::gathalast
Puññamadhigataṃ tena, sukhaṃ pappontu pāṇino.
::

::hangnum
1409\.
::

::gatha1
Antarāyaṃ vinā cāyaṃ, yathāsiddhimupāgato;
::

::gathalast
Tathā kalyāṇasaṅkappā, siddhiṃ gacchantu pāṇinaṃ.
::

::hangnum
1410\.
::

::gatha1
Naranārigaṇākiṇṇe{pb:P:0.0138}, asaṃkiṇṇakulākule;
::

::gathalast
Phīte sabbaṅgasampanne, supasannasitodake.
::

::hangnum
1411\.
::

::gatha1
Nānāratanasampuṇṇe, vividhāpaṇasaṅkaṭe;
::

::gathalast
**Kāvera**paṭṭane ramme, nānārāmopasobhite.
::

::hangnum
1412\.
::

::gatha1
Kelāsasikharākārapāsādapaṭimaṇḍite;
::

::gathalast
Kārite **kaṇhadāsena,** dassanīye manorame.
::

::hangnum
1413\.
::

::gatha1
Vihāre {pb:V:0.0180} vividhākāracārupākāragopure;
::

::gathalast
Tattha pācīnapāsāde, mayā nivasatā sadā.
::

::hangnum
1414\.
::

::gatha1
Asallekhamasākhalye, sīlādiguṇasobhinā;
::

::gathalast
Ayaṃ **sumati**nā sādhu, yācitena kato satā.
::

::hangnum
1415\.
::

::gatha1
Devā {pb:M:0.0186} kālena vassantu, vassaṃ vassavalāhakā;
::

::gathalast
Pālayantu mahīpālā, dhammato sakalaṃ mahiṃ.
::

::hangnum
1416\.
::

::gatha1
Yāva tiṭṭhati lokasmiṃ, himavā pabbatuttamo;
::

::gathalast
Tāva tiṭṭhatu saddhammo, dhammarājassa satthunoti.
::

**Uragapura**nivasanena ācariyena **bhadantabuddhadattena** sīlācārasampannena kato abhidhammāvatāro nāmāyaṃ.

::centre
Abhidhammāvatāro niṭṭhito.
::

::centre
Namo tassa bhagavato arahato sammāsambuddhassa
::

### Nāmarūpaparicchedo

### Ganthārambhakathā

::hangnum
1\.
::

::gatha1
Sammā {pb:M:0.0001}{pb:V:0.0001} sammābhisambuddhaṃ, dhammaṃ dhammappakāsanaṃ;
::

::gathalast
Saṃghaṃ saṃghuttamaṃ loke, vanditvā vandanārahaṃ.
::

::hangnum
2\.
::

::gatha1
**Nāmarūpaparicchedaṃ,** pavakkhāmi samāsato;
::

::gathalast
Mahāvihāravāsīnaṃ, vaṇṇanānayanissitaṃ.
::

### 1. Paṭhamo paricchedo

#### Nāmattayavibhāgo

::hangnum
3\.
::

::gatha1
Tattha {pb:V:0.0002} cittaṃ cetasikaṃ, nibbānanti mataṃ tidhā;
::

::gathalast
Nāmaṃ rūpaṃ tu duvidhaṃ, bhūtopādāyabhedato.
::

::hangnum
4\.
::

::gatha1
Kāmabhūmādibhedena, tattha cittaṃ catubbidhaṃ;
::

::gathalast
Cetoyuttā dvipaññāsa, dhammā cetasikā matā.
::

::hangnum
5\.
::

::gatha1
Cakkhusotaghānajivhā-kāyaviññāṇadhātuyo;
::

::gathalast
Sampaṭicchanacittañca, tathā santīraṇadvayaṃ.
::

::hangnum
6\.
::

::gatha1
Somanassasahagataṃ, upekkhāsahitanti ca;
::

::gathalast
Iccāhetukacittāni, puññapākāni aṭṭhadhā.
::

::hangnum
7\.
::

::gatha1
Somanassayutaṃ tattha, hitvā santīraṇaṃ tathā;
::

::gathalast
Sattākusalapākāni, tānevāti viniddise.
::

::hangnum
8\.
::

::gatha1
Pañcadvāramanodvārāvajjanaṃ {pb:M:0.0002} hasananti ca;
::

::gathalast
Kriyacittamudīritaṃ, tividhampi ahetukaṃ.
::

::hangnum
9\.
::

::gatha1
Evaṃ aṭṭhārasavidhaṃ, mānasaṃ hotihetukaṃ;
::

::gathalast
Mūlabhedenākusalaṃ, cittaṃ tu tividhaṃ mataṃ.
::

::hangnum
10\.
::

::gatha1
Somanassasahagataṃ, upekkhāsahitaṃ tathā;
::

::gathalast
Diṭṭhigatasampayuttaṃ, vippayuttanti bheditaṃ.
::

::hangnum
11\.
::

::gatha1
Asaṅkhāraṃ sasaṅkhāramiti bhinnaṃ panaṭṭhadhā;
::

::gathalast
Lobhamūlaṃ pakāsenti, tatthākusalamānasaṃ.
::

::hangnum
12\.
::

::gatha1
Domanassasahagataṃ, paṭighena samāyutaṃ;
::

::gathalast
Dosamūlamasaṅkhāraṃ, sasaṅkhārantipi dvidhā.
::

::hangnum
13\.
::

::gatha1
Vicikicchāsahagataṃ{pb:V:0.0003}, uddhaccasahitanti ca;
::

::gathalast
Mohamūlañca duvidhaṃ, upekkhāya samāyutaṃ.
::

::hangnum
14\.
::

::gatha1
Dvādasākusalānevaṃ, cittānīti vibhāvaye;
::

::gathalast
Hitvāhetukapāpāni, sobhanāni tato paraṃ.
::

::hangnum
15\.
::

::gatha1
Somanassasahagataṃ, upekkhāsahitaṃ tathā;
::

::gathalast
Dvidhā ñāṇena saṃyuttaṃ, vippayuttanti bheditaṃ.
::

::hangnum
16\.
::

::gatha1
Asaṅkhāraṃ sasaṅkhāramiti bhinnaṃ panaṭṭhadhā;
::

::gathalast
Sahetukāmāvacara-puññapākakriyā bhave.
::

::hangnum
17\.
::

::gatha1
Kāme tevīsa pākāni, puññāpuññāni vīsati;
::

::gathalast
Ekādasa kriyā ceti, catupaññāsa sabbathā.
::

::hangnum
18\.
::

::gatha1
Takkacārapītisukhekaggatāsahitaṃ pana;
::

::gathalast
Paṭhamajjhānakusalaṃ, vipākañca kriyā tathā.
::

::hangnum
19\.
::

::gatha1
Dutiyaṃ takkato hīnaṃ, tatiyaṃ tu vicārato;
::

::gathalast
Catutthaṃ pītito hīnaṃ, upekkhekaggatāyutaṃ.
::

::hangnum
20\.
::

::gatha1
Pañcamaṃ {pb:M:0.0003} pañcadasadhā, rūpāvacaramīritaṃ;
::

::gathalast
Pañcamajjhānamevekamarūpāvacaraṃ pana.
::

::hangnum
21\.
::

::gatha1
Ākāsānañcāyatanaṃ, puññapākakriyā tathā;
::

::gatha2
Viññāṇañcāyatanañca, ākiñcaññāyatanakaṃ;
::

::gathalast
Nevasaññānāsaññāyatanaṃ dvādasadhā bhave.
::

::hangnum
22\.
::

::gatha1
Sotāpattimaggacittaṃ, phalacittaṃ tathāparaṃ;
::

::gathalast
Sakadāgāmānāgāmi, arahattanti aṭṭhadhā.
::

::hangnum
23\.
::

::gatha1
Jhānaṅgayogabhedena, katvekekaṃ tu pañcadhā;
::

::gathalast
Vitthārānuttaraṃ cittaṃ, cattālīsavidhaṃ bhave.
::

::hangnum
24\.
::

::gatha1
Rūpāvacaracittāni{pb:V:0.0004}, gayhantānuttarāni ca;
::

::gathalast
Paṭhamādijjhānabhede, āruppañcāpi pañcame.
::

::hangnum
25\.
::

::gatha1
Dvādasākusalānevaṃ, kusalānekavīsati;
::

::gathalast
Chattiṃseva vipākāni, kriyacittāni vīsati.
::

::hangnum
26\.
::

::gatha1
Ekavīsasataṃ vātha, ekūnanavutīvidhaṃ;
::

::gathalast
Cittaṃ taṃsampayogena, bhinnā cetasikā tathā.
::

::hangnum
27\.
::

::gatha1
Phasso ca vedanā saññā, cetanekaggatā tathā;
::

::gathalast
Jīvitaṃ manasīkāro, sabbasādhāraṇā matā.
::

::hangnum
28\.
::

::gatha1
Takkacārādhimokkhā ca, vīriyaṃ chandapītiyo;
::

::gathalast
Pakiṇṇakā cha akkhātā, terasaññasamānatā.
::

::hangnum
29\.
::

::gatha1
Pakiṇṇakā na viññāṇe, vitakko dutiyādisu;
::

::gathalast
Vicāro tatiyādimhi, adhimokkho tu kaṅkhite.
::

::hangnum
30\.
::

::gatha1
Santīraṇamanodhātuttikesu vīriyaṃ tathā;
::

::gathalast
Catutthasukhite pīti, chandohetumhi momuhe.
::

::hangnum
31\.
::

::gatha1
Chasaṭṭhi pañcapaññāsa, ekādasa ca soḷasa;
::

::gathalast
Sattati vīsati ceva, tāni cittāni dīpaye.
::

::hangnum
32\.
::

::gatha1
Mohāhirikānottappa-muddhaccaṃ {pb:M:0.0004} sabbapāpajaṃ;
::

::gathalast
Issāmaccherakukkuccadosā tu paṭighe tathā.
::

::hangnum
33\.
::

::gatha1
Lobho lobhe tu diṭṭhi ca, diṭṭhiyutte viyuttake;
::

::gathalast
Māno ca thinamiddhaṃ tu, sasaṅkhāresu pañcasu.
::

::hangnum
34\.
::

::gatha1
Kaṅkhite vicikicchāti, cuddasākusalānime;
::

::gathalast
Dvādasākusalesveva, niyamena vavatthitā.
::

::hangnum
35\.
::

::gatha1
Saddhā sati hirottappaṃ, alobhādosamajjhatā;
::

::gathalast
Kāyacittānaṃ passaddhi, lahutā mudutā tathā.
::

::hangnum
36\.
::

::gatha1
Kammaññatā {pb:V:0.0005} ca pāguññaujutāti yugā cha ca;
::

::gatha2
Ekūnavīsati dhammā, aññamaññāviyogino;
::

::gathalast
Ekūnasaṭṭhicittesu, sobhanesu pavattitā.
::

::hangnum
37\.
::

::gatha1
Sammāvācā ca kammantājīvāti viratī imā;
::

::gathalast
Lokuttare sadā sabbā, saha kāmasubhe visuṃ.
::

::hangnum
38\.
::

::gatha1
Karuṇāmuditā nānā, rūpe pañcamavajjite;
::

::gathalast
Kadāci kāme kusale, kriyacitte sahetuke.
::

::hangnum
39\.
::

::gatha1
Tihetukesu cittesu, paññā sabbattha labbhati;
::

::gathalast
Ete saddhādayo dhammā, pañcavīsati sobhanā.
::

::hangnum
40\.
::

::gatha1
Issāmaccherakukkuccaviratīkaruṇādayo;
::

::gathalast
Nānā kadāci māno ca, thinamiddhaṃ tathā saha.
::

::hangnum
41\.
::

::gatha1
Satta sabbattha jāyanti, cha tu dhammā yathārahaṃ;
::

::gathalast
Cuddasākusalesveva, sobhanesveva sobhanā.
::

::hangnum
42\.
::

::gatha1
Dvepaññāsa paniccevaṃ, dhamme saṅgayha mānase;
::

::gathalast
Labbhamāne vibhāveyya, paccekampi vicakkhaṇo.
::

::hangnum
43\.
::

::gatha1
Sobhanaññasamānā ca, paṭhame viratī vinā;
::

::gathalast
Dutiyādīsu takkañca, vicāraṃ tatiyādisu.
::

::hangnum
44\.
::

::gatha1
Catutthādīsu {pb:M:0.0005} pītiñca, karuṇādiñca pañcame;
::

::gathalast
Hitvā neva viyojeyya, saṅkhipitvāna pañcadhā.
::

::hangnum
45\.
::

::gatha1
Pañcatiṃsa catuttiṃsa, tettiṃsa ca yathākkamaṃ;
::

::gathalast
Dvattiṃsa tiṃsa evātha, jāyantīti mahaggate.
::

::hangnum
46\.
::

::gatha1
Gahetvā viratī sabbā, hitvāna karuṇādayo;
::

::gathalast
Paṭhame dutiyādimhi, vitakkādiṃ vinā tathā.
::

::hangnum
47\.
::

::gatha1
Pañcadhāva {pb:V:0.0006} gaṇeyyevaṃ, chattiṃsā ca yathākkamaṃ;
::

::gathalast
Pañcatiṃsa catuttiṃsa, tettiṃsadvayamuttare.
::

::hangnum
48\.
::

::gatha1
Sobhanaññasamānā ca, kāmesu kusale kriye;
::

::gathalast
Hitvā viratiyo pāke, viratīkaruṇādayo.
::

::hangnum
49\.
::

::gatha1
Ñāṇayutte somanasse, viyutte ñāṇavajjitā;
::

::gathalast
Upekkhake pītihīnā, vippayutte dvayaṃ vinā.
::

::hangnum
50\.
::

::gatha1
Catudhā tividhesvevaṃ, vigaṇeyya dvayaṃ dvayaṃ;
::

::gathalast
Na santupekkhāsahite, karuṇādīti kecana.
::

::hangnum
51\.
::

::gatha1
Aṭṭhatiṃsa sattatiṃsadvayaṃ chattiṃsakaṃ subhe;
::

::gathalast
Pañcatiṃsa catuttiṃsadvayaṃ tettiṃsakaṃ kriye.
::

::hangnum
52\.
::

::gatha1
Tettiṃsa pāke dvattiṃsadvayekatiṃsakaṃ bhave;
::

::gathalast
Sahetukāmāvacarapuññapākakriyāmane.
::

::hangnum
53\.
::

::gatha1
Mohādayo samānā ca, paṭhame lobhadiṭṭhiyā;
::

::gathalast
Tatiye lobhamānena, jāyantekūnavīsati.
::

::hangnum
54\.
::

::gatha1
Aṭṭhārasa pītihīnā, pañcame sattame tathā;
::

::gathalast
Navame dosakukkuccamaccharissāhi vīsati.
::

::hangnum
55\.
::

::gatha1
Paṭhamādīsu vuttāva, dutiyādīsu jāyare;
::

::gathalast
Thinamiddhenekavīsa, vīsa dvevīsatikkamā.
::

::hangnum
56\.
::

::gatha1
Chandapītiṃ {pb:M:0.0006} vinuddhacce, kaṅkhite nicchayaṃ vinā;
::

::gathalast
Pañcadaseva kaṅkhāya, asubhesu vibhāvaye.
::

::hangnum
57\.
::

::gatha1
Site samānā nicchandā, dvādasekādaseva tu;
::

::gathalast
Pītiṃ hitvāna voṭṭhabbe, vīriyaṃ sukhatīraṇe.
::

::hangnum
58\.
::

::gatha1
Dvayaṃ hitvā manodhātu, upekkhātīraṇe dasa;
::

::gathalast
Satta sādhāraṇā eva, pañcaviññāṇasambhavā.
::

::hangnum
59\.
::

::gatha1
Iti {pb:V:0.0007} cetasi sambhūtā,
::

::gatha2
Dvepaññāsa yathārahaṃ;
::

::gatha3
Ñeyyā cetasikā dhammā,
::

::gathalast
Cetobhedappabhedino.
::

::hangnum
60\.
::

::gatha1
Suññatañcānimittañca, tathāpaṇihitanti ca;
::

::gathalast
Tividhākāramīrenti, nibbānamamataṃ budhā.
::

::hangnum
61\.
::

::gatha1
Yaṃ ārabbha pavattantaṃ, tatthānuttaramānasaṃ;
::

::gathalast
Suññatādivimokkhoti, nāmamālambato labhe.
::

::hangnum
62\.
::

::gatha1
Sopādisesanibbānadhātu ceva tathāparā;
::

::gathalast
Anupādisesā cāti, duvidhā pariyāyato.
::

::hangnum
63\.
::

::gatha1
Tadetaṃ vānanikkhantamaccantaṃ santilakkhaṇaṃ;
::

::gathalast
Assāsakaraṇarasaṃ, khemabhāvena gayhati.
::

::hangnum
64\.
::

::gatha1
Taṃ nāmetīti nibbānaṃ, namantīti tatopare;
::

::gathalast
Tepaññāsāti nāmāni, catupaññāsa sabbathā.
::

::hangnum
65\.
::

::gatha1
Cittacetasikayojanānayaṃ,
::

::gatha2
Cittamuttamamidaṃ pakāsitaṃ;
::

::gatha3
Sādhu cetasi nidhāya paṇḍitā,
::

::gathalast
Sādhu sāsanadharā bhavanti te.
::

::hangnum
66\.
::

::gatha1
Buddhappavattamavagāhitabodhiñāṇa-
::

::gatha2
Miccābhidhammamavagāhitasabbadhammaṃ{pb:M:0.0007};
::

::gatha3
Ogayha nāmagatarāsimasesayitvā,
::

::gathalast
Saṅgayha sabbamidha yojitamādarena.
::

::centre
Iti nāmarūpaparicchede nāmattayavibhāgo nāma
::

::centre
Paṭhamo paricchedo.
::

### 2. Dutiyo paricchedo

#### Lakkhaṇarasupaṭṭhānavibhāgo

::hangnum
67\.
::

::gatha1
Sabhāvo {pb:V:0.0008} lakkhaṇaṃ nāma, kiccasampajjanā raso;
::

::gathalast
Gayhākāro upaṭṭhānaṃ, padaṭṭhānaṃ tu paccayo.
::

::hangnum
68\.
::

::gatha1
Attupaladdhisaṅkhātā, sampattā ca panatthato;
::

::gathalast
Lakkhaṇarasupaṭṭhānā, vohārābhogabheditā.
::

::hangnum
69\.
::

::gatha1
Tepaññāsasabhāvesu, tasmā bhedaṃ yathārahaṃ;
::

::gathalast
Lakkhaṇādippakārehi, pavakkhāmi ito paraṃ.
::

::hangnum
70\.
::

::gatha1
Cintetīti bhave cittaṃ, cintanamattameva vā;
::

::gathalast
Sampayuttātha vā tena, cintentīti ca gocaraṃ.
::

::hangnum
71\.
::

::gatha1
Phusatīti bhave phasso, phusanaṃ vātha kevalaṃ;
::

::gathalast
Sampayuttātha vā tena, phusantīti ca gocaraṃ.
::

::hangnum
72\.
::

::gatha1
Evaṃ kattari bhāve ca, karaṇe ca yathārahaṃ;
::

::gathalast
Tepaññāsasabhāvesu, saddanibbacanaṃ naye.
::

::hangnum
73\.
::

::gatha1
Ālambaṇamanaṃ cittaṃ, taṃvijānanalakkhaṇaṃ;
::

::gathalast
Sahajādhiṭṭhānarasaṃ, cintākappoti gayhati.
::

::hangnum
74\.
::

::gatha1
Ālambaṇasamodhāno{pb:M:0.0008},
::

::gatha2
Phasso phusanalakkhaṇo;
::

::gatha3
Saṅghaṭṭanaraso tattha,
::

::gathalast
Sannipātoti gayhati.
::

::hangnum
75\.
::

::gatha1
Vedanālambaṇarasā, sā vedayitalakkhaṇā;
::

::gathalast
Gocarānubhavarasā, anubhuttīti gayhati.
::

::hangnum
76\.
::

::gatha1
Ākāragahaṇaṃ {pb:V:0.0009} saññā, sā sañjānanalakkhaṇā;
::

::gathalast
Nimittuppādanarasā, upalakkhāti gayhati.
::

::hangnum
77\.
::

::gatha1
Cetanā cittavipphārā, sāyaṃ byāpāralakkhaṇā;
::

::gathalast
Kammantāyūhanarasā, saṃvidhānanti gayhati.
::

::hangnum
78\.
::

::gatha1
Ekaggatā avikkhepo, sāvisāhāralakkhaṇā;
::

::gathalast
Sampiṇḍanarasā cittaṃ, samodhānanti gayhati.
::

::hangnum
79\.
::

::gatha1
Yāpanaṃ sahajātāna-manupālanalakkhaṇaṃ;
::

::gathalast
Jīvitaṃ jīvanarasaṃ, āyubandhoti gayhati.
::

::hangnum
80\.
::

::gatha1
Sāraṇā manasīkāro, samannāhāralakkhaṇo;
::

::gathalast
Saṃyojanaraso citta-paṭipattīti gayhati.
::

::hangnum
81\.
::

::gatha1
Saṅkappanalakkhaṇo takko, sahajābhiniropano;
::

::gathalast
Ālambāhananaraso, sannirujjhoti gayhati.
::

::hangnum
82\.
::

::gatha1
Vicāro anusandhāno, anumajjanalakkhaṇo;
::

::gathalast
Cittānuyojanaraso, anupekkhāti gayhati.
::

::hangnum
83\.
::

::gatha1
Adhimokkho asaṃsappo, susanniṭṭhānalakkhaṇo;
::

::gathalast
Niccalāpādanaraso, daḷhavuttīti gayhati.
::

::hangnum
84\.
::

::gatha1
Vīriyaṃ pana vāyāmo, mahussāhanalakkhaṇo;
::

::gathalast
Kiccāsaṃsīdanaraso, upatthambhoti gayhati.
::

::hangnum
85\.
::

::gatha1
Ālambatthikatā {pb:M:0.0009} chando, kattukāmatalakkhaṇo;
::

::gathalast
Ālambaṇesanaraso, hatthādānanti gayhati.
::

::hangnum
86\.
::

::gatha1
Sahajātānupharaṇā, sampiyāyanalakkhaṇā;
::

::gathalast
Sampīnanarasā pīti, pāmojjamiti gayhati.
::

::hangnum
87\.
::

::gatha1
Cetosaddahanaṃ saddhā, bhūtokappanalakkhaṇā;
::

::gathalast
Hitapakkhandanarasā, adhimuttīti gayhati.
::

::hangnum
88\.
::

::gatha1
Asammosā {pb:V:0.0010} sabhāvesu, sati dhāraṇalakkhaṇā;
::

::gathalast
Dhammāpilāpanarasā, appamādoti gayhati.
::

::hangnum
89\.
::

::gatha1
Hirī jegucchā pāpesu, sā harāyanalakkhaṇā;
::

::gathalast
Hīḷasaṃkocanarasā, pāpalajjāti gayhati.
::

::hangnum
90\.
::

::gatha1
Pāpasārajjamottappaṃ, ubbeguttāsalakkhaṇaṃ;
::

::gathalast
Bhayasaṅkocanarasaṃ, avissāsoti gayhati.
::

::hangnum
91\.
::

::gatha1
Alobho anabhisaṅgo, apariggahalakkhaṇo;
::

::gathalast
Muttappavattanaraso, asaṃsaggoti gayhati.
::

::hangnum
92\.
::

::gatha1
Adoso cittasākhalyaṃ, abyāpajjanalakkhaṇo;
::

::gathalast
Saṇhappavattanaraso, sommabhāvoti gayhati.
::

::hangnum
93\.
::

::gatha1
Amoho khalitābhāvo, paṭivijjhanalakkhaṇo;
::

::gathalast
Visayobhāsanaraso, paṭibodhoti gayhati.
::

::hangnum
94\.
::

::gatha1
Tatramajjhattatopekkhā, samīkaraṇalakkhaṇā;
::

::gathalast
Apakkhapātanarasā, samavāhoti gayhati.
::

::hangnum
95\.
::

::gatha1
Passaddhi kāyacittānaṃ, darathābhāvalakkhaṇā;
::

::gathalast
Aparipphandanarasā, sītibhāvoti gayhati.
::

::hangnum
96\.
::

::gatha1
Lahutā kāyacittānaṃ, adandhākāralakkhaṇā;
::

::gathalast
Avitthārarasā sallahukavuttīti gayhati.
::

::hangnum
97\.
::

::gatha1
Mudutā kāyacittānaṃ, kakkhaḷābhāvalakkhaṇā;
::

::gathalast
Kiccāvirodhanarasā, anukulyanti gayhati.
::

::hangnum
98\.
::

::gatha1
Kammaññatā {pb:M:0.0010} ubhinnampi, alaṃkiccassa lakkhaṇā;
::

::gathalast
Pavattisampattirasā, yogabhāvoti gayhati.
::

::hangnum
99\.
::

::gatha1
Tathā pāguññatā dvinnaṃ, visadākāralakkhaṇā;
::

::gathalast
Sukhappavattanarasā, seribhāvoti gayhati.
::

::hangnum
100\.
::

::gatha1
Ujutā {pb:V:0.0011} kāyacittānaṃ, kuṭilābhāvalakkhaṇā;
::

::gathalast
Jimhanimmadanarasā, ujuvuttīti gayhati.
::

::hangnum
101\.
::

::gatha1
Sammāvācā vacīsuddhi, vācāsaṃyamalakkhaṇā;
::

::gathalast
Micchāvācoramarasā, vacīvelāti gayhati.
::

::hangnum
102\.
::

::gatha1
Sammākammaṃ kriyāsuddhaṃ, sammākaraṇalakkhaṇaṃ;
::

::gathalast
Micchākammoramarasaṃ, kriyāvelāti gayhati.
::

::hangnum
103\.
::

::gatha1
Sammājīvo visuddheṭṭhi, alliṭṭhājīvalakkhaṇo;
::

::gathalast
Micchājīvoramaraso, sammāvuttīti gayhati.
::

::hangnum
104\.
::

::gatha1
Karuṇā dīnasattesu, dukkhāpanayalakkhaṇā;
::

::gathalast
Sotthitāpatthanarasā, anukampāti gayhati.
::

::hangnum
105\.
::

::gatha1
Sukhaṭṭhitesu muditā, anumodanalakkhaṇā;
::

::gathalast
Cetovikāsanarasā, avirodhoti gayhati.
::

::hangnum
106\.
::

::gatha1
Cetosārajjanā lobho, apariccāgalakkhaṇo;
::

::gathalast
Ālambagijjhanaraso, abhilaggoti gayhati.
::

::hangnum
107\.
::

::gatha1
Cetobyāpajjanaṃ doso, sampadussanalakkhaṇo;
::

::gathalast
Ālambaṇaghātaraso, caṇḍikkamiti gayhati.
::

::hangnum
108\.
::

::gatha1
Cetosammuyhanaṃ moho,
::

::gatha2
So sammuyhanalakkhaṇo;
::

::gatha3
Sabhāvacchādanaraso,
::

::gathalast
Andhabhāvoti gayhati.
::

::hangnum
109\.
::

::gatha1
Pāpājigucchāhirikaṃ, nillajjākāralakkhaṇaṃ;
::

::gathalast
Pāpopalāpanarasaṃ, malaggāhoti gayhati.
::

::hangnum
110\.
::

::gatha1
Asārajjanamanottappamanuttāsanalakkhaṇaṃ{pb:M:0.0011};
::

::gathalast
Pāpapakkhandanarasaṃ, pāgabbhamiti gayhati.
::

::hangnum
111\.
::

::gatha1
Diṭṭhi {pb:V:0.0012} daḷhavipallāso, sā parāmāsalakkhaṇā;
::

::gathalast
Tucchābhinivesanarasā, micchāgāhoti gayhati.
::

::hangnum
112\.
::

::gatha1
‘‘Ahasmī’’ti maññamāno, so samunnatilakkhaṇo;
::

::gathalast
Ketusampaggaharaso, ahaṃkāroti gayhati.
::

::hangnum
113\.
::

::gatha1
Parasampattīsu issā, akkhamākāralakkhaṇā;
::

::gathalast
Cetovikucanarasā, vimukhattanti gayhati.
::

::hangnum
114\.
::

::gatha1
Pariggahesu maccheraṃ, sannigūhanalakkhaṇaṃ;
::

::gathalast
Sāmaññāsahanarasaṃ, vevicchamiti gayhati.
::

::hangnum
115\.
::

::gatha1
Cetopahananaṃ thīnaṃ, taṃ saṃsīdanalakkhaṇaṃ;
::

::gathalast
Ussāhabhañjanarasaṃ, saṃkhittattanti gayhati.
::

::hangnum
116\.
::

::gatha1
Vighāto sahajātānaṃ, middhaṃ mohanalakkhaṇaṃ;
::

::gathalast
Sattisaṃbhañjanarasaṃ, āturattanti gayhati.
::

::hangnum
117\.
::

::gatha1
Uddhaccaṃ cittavikkhepo, avūpasamalakkhaṇaṃ;
::

::gathalast
Cetonavaṭṭhānarasaṃ, bhantattamiti gayhati.
::

::hangnum
118\.
::

::gatha1
Vippaṭisāro kukkuccamanusocanalakkhaṇaṃ;
::

::gathalast
Attānusocanarasaṃ, pacchātāpoti gayhati.
::

::hangnum
119\.
::

::gatha1
Kaṅkhāyanā vicikicchā, asanniṭṭhānalakkhaṇā;
::

::gathalast
Anekagāhanarasā, appatiṭṭhāti gayhati.
::

::hangnum
120\.
::

::gatha1
Iccevaṃ lakkhaṇādīhi, vibhāveyya vicakkhaṇo;
::

::gathalast
Tepaññāsasabhāvesu, sabhāvākāralakkhaṇaṃ.
::

::hangnum
121\.
::

::gatha1
Lakkhaṇatthakusalā {pb:M:0.0012} salakkhaṇe,
::

::gatha2
Lakkhaṇatthaparamepi kevalaṃ;
::

::gatha3
Lakkhaṇuggahasukhāya vaṇṇayuṃ,
::

::gathalast
Lakkhaṇādimukhato salakkhaṇaṃ.
::

::hangnum
122\.
::

::gatha1
Atthaṃ {pb:V:0.0013} tamevamanugamma mayettha vutta-
::

::gatha2
Matthānamatthanayanatthamanekadhāpi;
::

::gatha3
Pattheyya mettha vacanatthanayehi ñāṇa-
::

::gathalast
Matthesu buddhavacanatthanayatthikehi.
::

::centre
Iti nāmarūpaparicchede lakkhaṇarasupaṭṭhānavibhāgo nāma
::

::centre
Dutiyo paricchedo.
::

### 3. Tatiyo paricchedo

#### Bhedasaṅgahavibhāgo

::hangnum
123\.
::

::gatha1
Evaṃ bhedasabhāvesu, tesveva puna saṅgahaṃ;
::

::gathalast
Sabhāvatthavisesehi, pavakkhāmi ito paraṃ.
::

::hangnum
124\.
::

::gatha1
Asādhāraṇañāṇehi, satthā vatthuvivecako;
::

::gathalast
Saṅgahetvā sabhāgehi, dhamme dassesi cakkhumā.
::

::hangnum
125\.
::

::gatha1
Diṭṭhibhinivesaṭṭhena, yathābhūtasabhāvato;
::

::gathalast
Paramāmasaticcekā, **parāmāso**ti bhāsitā.
::

::hangnum
126\.
::

::gatha1
Kilesāsucibhāvena, vaṇassāvaraso viya;
::

::gathalast
Ālimpantāva santānaṃ, savantīti pakāsitā.
::

::hangnum
127\.
::

::gatha1
Kāmataṇhā bhavataṇhā, diṭṭhāvijjāti **āsavā**;
::

::gathalast
Cattāro āsavaṭṭhena, tayo dhammā sabhāvato.
::

::hangnum
128\.
::

::gatha1
Etevo {pb:M:0.0013} **ghā**ti vuttāva, dvārālambābhivāhino;
::

::gathalast
Ottharitvā parābhūte, harantā pāṇino bhave.
::

::hangnum
129\.
::

::gatha1
**Yogā**ti {pb:V:0.0014} cāhu te eva, pāṇino bhavayantake;
::

::gathalast
Dvārālambābhisambandhā, yantabandhāva yojitā.
::

::hangnum
130\.
::

::gatha1
Santānamadhigaṇhantā, māluvāva mahātaruṃ;
::

::gathalast
Gaṇhantā daḷhamālambaṃ, maṇḍūkamiva pannago.
::

::hangnum
131\.
::

::gatha1
Kāmataṇhā ca diṭṭhi ca, **upādānā** catubbidhā;
::

::gathalast
Diṭṭhi diṭṭhisīlabbata-mattavādoti bheditā.
::

::hangnum
132\.
::

::gatha1
Kāyena kāyaṃ ganthentā, duppamuñcānuveṭhino;
::

::gathalast
Kathitā **kāyaganthā**ti, taṇhābyāpādadiṭṭhiyo.
::

::hangnum
133\.
::

::gatha1
Sīlabbataparāmāso, iti diṭṭhi vibheditā;
::

::gathalast
Idaṃsaccābhiniveso, iti cevaṃ catubbidhā.
::

::hangnum
134\.
::

::gatha1
Nekkhammaṃ palibodhentā, bhāvanāparipanthakā;
::

::gathalast
Santānamaṇḍakosāva, pariyonandhakāti ca.
::

::hangnum
135\.
::

::gatha1
Kāmacchando ca byāpādo, thinamiddhañca saṃsayo;
::

::gathalast
Avijjuddhaccakukkuccamiti **nīvaraṇā** matā.
::

::hangnum
136\.
::

::gatha1
Āgāḷhaṃ pariyādāya, ogayhanuppavattino;
::

::gathalast
Yopparogāva santāna-manusentīti bhāsitā.
::

::hangnum
137\.
::

::gatha1
Kāmarāgo bhavarāgo, paṭigho mānadiṭṭhiyo;
::

::gathalast
Kaṅkhāvijjāti satteva, cha dhammā**nusayā** matā.
::

::hangnum
138\.
::

::gatha1
Dvārālambaṇabandhena, pāṇīnaṃ bhavamaṇḍale;
::

::gathalast
**Saṃyojanāni** vuttāni, pāsabandhāva pakkhinaṃ.
::

::hangnum
139\.
::

::gatha1
Kāmarūpārūparāgā, paṭigho mohasaṃsayo;
::

::gathalast
Diṭṭhi sīlabbataṃ māno, uddhaccena dasā bhave.
::

::hangnum
140\.
::

::gatha1
Rūpārūparāguddhaccaṃ, abhidhamme vinā puna;
::

::gathalast
Bhavarāgissa maccheraṃ, gahetvā dasadhā siyuṃ.
::

::hangnum
141\.
::

::gatha1
Saṃklepayanti {pb:M:0.0014}{pb:V:0.0015} santānaṃ, upaghātenti pāṇino;
::

::gathalast
Sahajāteklesentīti, **kilesā**ti pakāsitā.
::

::hangnum
142\.
::

::gatha1
Lobho doso ca moho ca,
::

::gatha2
Diṭṭhi māno ca saṃsayo;
::

::gatha3
Thināhirikanottappa-
::

::gathalast
Muddhaccena siyuṃ dasa.
::

::hangnum
143\.
::

::gatha1
Navasaṅgahitā ettha, diṭṭhilobhā pakāsitā;
::

::gathalast
Sattasaṅgahitāvijjā, paṭigho pañcasaṅgaho.
::

::hangnum
144\.
::

::gatha1
Catusaṅgahitā kaṅkhā, mānuddhaccā tisaṅgahā;
::

::gathalast
Dukasaṅgahitaṃ thīnaṃ, kukkuccamekasaṅgahaṃ.
::

::hangnum
145\.
::

::gatha1
Dvidhāhirikanottappa-missāmacchariyaṃ tathā;
::

::gathalast
Iccevaṃ dasadhā vuttā, **pāpakesveva saṅgahā**.
::

::hangnum
146\.
::

::gatha1
Parāmāsāsavoghā ca, yogupādānaganthato;
::

::gathalast
Nīvāraṇānusayato, saṃyojanakilesato.
::

::hangnum
147\.
::

::gatha1
Cuddaseva tu saṅkhepā, sattapaññāsa bhedato;
::

::gathalast
Yathādhammānusārena, cittuppādesu yojaye.
::

::hangnum
148\.
::

::gatha1
Tatopare noparāmā-sādibheditasaṅgahā;
::

::gathalast
Cittaṃ cetasikaṃ rūpaṃ, nibbānamiti dīpaye.
::

::hangnum
149\.
::

::gatha1
Iccākusaladhammānaṃ, ñatvā saṅgahamuttaraṃ;
::

::gathalast
Missakā nāma viññeyyā, yathāsambhavato kathaṃ;
::

::hangnum
150\.
::

::gatha1
Lobho doso ca moho ca,
::

::gatha2
Ekantākusalā tayo;
::

::gatha3
Alobhādosāmoho ca,
::

::gathalast
Kusalābyākatā tathā.
::

::hangnum
151\.
::

::gatha1
Pādapasseva {pb:V:0.0016} mūlāni, thirabhāvāya paccayā;
::

::gathalast
Mūlabhāvena dhammānaṃ, **hetū** dhammā cha dīpitā.
::

::hangnum
152\.
::

::gatha1
Vitakko {pb:M:0.0015} ca vicāro ca, pīti cekaggatā tathā;
::

::gathalast
Somanassaṃ domanassaṃ, upekkhāti ca vedanā.
::

::hangnum
153\.
::

::gatha1
Āhaccupanijjhāyantā, nijjhānaṭṭhena paccayā;
::

::gathalast
**Jhānadhammā**ti satthāha, pañca vatthusabhāvato.
::

::hangnum
154\.
::

::gatha1
Sammādiṭṭhi ca saṅkappo, vāyāmo viratittayaṃ;
::

::gathalast
Sammāsati samādhī ca, micchādiṭṭhi ca sambhavā.
::

::hangnum
155\.
::

::gatha1
Sammāmicchā ca nīyantā, niyyānaṭṭhena paccayā;
::

::gathalast
**Maggaṅgā** dvādasakkhātā, nava dhammā sabhāvato.
::

::hangnum
156\.
::

::gatha1
Attabhāvaṃ pavattentā, ojaṭṭhamakavedanaṃ;
::

::gathalast
Paṭisandhināmarūpa-māharantā yathākkamaṃ.
::

::hangnum
157\.
::

::gatha1
Kabaḷīkāro āhāro,
::

::gatha2
Phasso sañcetanā tathā;
::

::gatha3
Viññāṇamiti cattāro,
::

::gathalast
**Āhārā**ti pakāsitā.
::

::hangnum
158\.
::

::gatha1
Dhammānaṃ sahajātānaṃ, indriyaṭṭhena paccayā;
::

::gathalast
Attānamissaraṭṭhena, anuvattāpakā tathā.
::

::hangnum
159\.
::

::gatha1
Saddhā ca sati paññā ca, vīriyekaggatāpi ca;
::

::gathalast
Vedanā jīvitaṃ cittaṃ, aṭṭha rūpindriyāni ca.
::

::hangnum
160\.
::

::gatha1
Kathaṃ jīvitamekaṃ tu, sukhaṃ dukkhanti vedanā;
::

::gathalast
Somanassaṃ domanassaṃ, upekkhāti ca bheditā.
::

::hangnum
161\.
::

::gatha1
Paññādimaggenaññāta-ññassāmītindriyaṃ bhave;
::

::gathalast
Majjhe aññindriya**mante,** aññātāvindriyaṃ tathā.
::

::hangnum
162\.
::

::gatha1
Soḷaseva {pb:V:0.0017} sabhāvena, indriyaṭṭhavibhāgato;
::

::gathalast
**Indriyānī**ti vuttāni, bāvīsati vibhāvaye.
::

::hangnum
163\.
::

::gatha1
Daḷhādhiṭṭhitasantānā{pb:M:0.0016}, vipakkhehi akampiyā;
::

::gathalast
Balavantasabhāvena, **baladhammā** pakāsitā.
::

::hangnum
164\.
::

::gatha1
Saddhā sati hirottappaṃ, vīriyekaggatā tathā;
::

::gathalast
Paññāhirikānottappa-miccevaṃ navadhā matā.
::

::hangnum
165\.
::

::gatha1
Jeṭṭhā pubbaṅgamaṭṭhena, puññāpuññapavattiyaṃ;
::

::gathalast
Paccayādhippateyyena, sahajānaṃ yathārahaṃ.
::

::hangnum
166\.
::

::gatha1
Cattāro**dhipatī** vuttā, ādhippaccasabhāvato;
::

::gathalast
Chando cittañca vīriyaṃ, vīmaṃsāti ca tādinā.
::

::hangnum
167\.
::

::gatha1
Pañcasaṅgahitā paññā, vāyāmekaggatā pana;
::

::gathalast
Catusaṅgahitā cittaṃ, sati ceva tisaṅgahā.
::

::hangnum
168\.
::

::gatha1
Saṅkappo vedanā saddhā, dukasaṅgahitā matā;
::

::gatha2
Ekekasaṅgahā sesā, aṭṭhavīsati bhāsitā;
::

::gathalast
Iccevaṃ sattadhā bhedo, vutto **missakasaṅgaho**.
::

::hangnum
169\.
::

::gatha1
Hetujhānaṅgamaggaṅgā, āhārindriyato tathā;
::

::gatha2
Balādhippatito ceva, puññāpuññādimissatā;
::

::gathalast
Chattiṃseva sabhāvena, catusaṭṭhi pabhedato.
::

::hangnum
170\.
::

::gatha1
Iccevaṃ saṅgahetvāna, vibhāveyya tato paraṃ;
::

::gathalast
Cittuppādapabhedesu, yathāsambhavato kathaṃ.
::

::hangnum
171\.
::

::gatha1
Sitāvajjanaviññāṇaṃ, sampaṭicchanatīraṇā;
::

::gathalast
Aṭṭhārasāhetukāva, momūhā ekahetukā.
::

::hangnum
172\.
::

::gatha1
Sesā tu kusalā ñāṇaviyuttā ca dvihetukā;
::

::gathalast
Cittuppādāpare satta-cattālīsa tihetukā.
::

::hangnum
173\.
::

::gatha1
Pañcaviññāṇamajjhānaṃ{pb:V:0.0018}, dvijhānaṅgikamīritaṃ;
::

::gathalast
Catutthapañcamajjhānaṃ, tijhānaṃ tatiyaṃ matā.
::

::hangnum
174\.
::

::gatha1
Catujhānaṃ tu dutiyaṃ, kāme ca sukhavajjitā;
::

::gathalast
Pañcajhānaṃ tu paṭhamaṃ, kāme ca sukhitā matā.
::

::hangnum
175\.
::

::gatha1
Paṭhamānuttaraṃ {pb:M:0.0017} jhānaṃ, aṭṭhamaggaṅgikaṃ mataṃ;
::

::gathalast
Sattamaggaṅgikaṃ nāma, sesajhānamanuttaraṃ.
::

::hangnum
176\.
::

::gatha1
Lokiyaṃ paṭhamaṃ jhānaṃ, tathā kāme tihetukā;
::

::gathalast
Pañcamaggaṅgikā nāma, cittuppādā pakāsitā.
::

::hangnum
177\.
::

::gatha1
Sesaṃ mahaggataṃ jhānaṃ, sampayuttā ca diṭṭhiyā;
::

::gathalast
Ñāṇena vippayuttā ca, catumaggaṅgikā matā.
::

::hangnum
178\.
::

::gatha1
Paṭighuddhaccayuttā ca, vippayuttā ca diṭṭhiyā;
::

::gathalast
Timaggaṅgaṃ dumaggaṅgaṃ, kaṅkhitaṃ samudīritaṃ.
::

::hangnum
179\.
::

::gatha1
Na hontāhetuke maggā, cittaṭṭhiti ca kaṅkhite;
::

::gathalast
Viditā niyatatā ca, lokiyesu na uddhaṭā.
::

::hangnum
180\.
::

::gatha1
Kāmesu kabaḷīkāro, anāhāro asaññino;
::

::gathalast
Cittuppādesu sabbattha, āhārattayamīritaṃ.
::

::hangnum
181\.
::

::gatha1
Indriyāni vibhāveyya, navadhānuttare budho;
::

::gathalast
Aṭṭhadhā samudīreyya, lokiyesu tihetuke.
::

::hangnum
182\.
::

::gatha1
Sattadhā pana ñāṇena, vippayutte pakāsaye;
::

::gathalast
Sitavoṭṭhabbanāpuññe, pañcadhā kaṅkhite pana.
::

::hangnum
183\.
::

::gatha1
Catudhā tividhā sese, cittuppāde samīraye;
::

::gathalast
Tihetukā sattabalā, chabalā tu duhetukā.
::

::hangnum
184\.
::

::gatha1
Catubalā akusalā, kaṅkhitaṃ tibalaṃ mataṃ;
::

::gathalast
Dvibalaṃ sitavoṭṭhabba-mabalaṃ sesamīritaṃ.
::

::hangnum
185\.
::

::gatha1
Javanedhipatīnaṃ {pb:V:0.0019} tu, yo koceko tihetuke;
::

::gathalast
Dvihetuke vā kusale, vīmaṃsā nopalabbhati.
::

::hangnum
186\.
::

::gatha1
Lokiyesu vipākesu,
::

::gatha2
Mohamūle ahetuke;
::

::gatha3
Yathāsambhavavuttittā,
::

::gathalast
Natthādhipati kocipi.
::

::hangnum
187\.
::

::gatha1
Sambhoti {pb:M:0.0018} kāyaviññāṇe, puññapāke sukhindriyaṃ;
::

::gathalast
Dukkhindriyampi tattheva, pāpapākamhi bhāsitaṃ.
::

::hangnum
188\.
::

::gatha1
Santīraṇañca hasanaṃ, somanassāni soḷasa;
::

::gathalast
Paṭhamādicatujjhānaṃ, somanassayutaṃ bhave.
::

::hangnum
189\.
::

::gatha1
Domanassayuttā dveva, cittuppādā pakāsitā;
::

::gathalast
Tadaññe pana sabbepi, pañcapaññāsupekkhakā.
::

::hangnum
190\.
::

::gatha1
Vedanāsampayogañca, vinibbhujjevamaṭṭhadhā;
::

::gathalast
Hetuyogādibhedehi, cittuppādā pakāsitā.
::

::hangnum
191\.
::

::gatha1
Taṃtaṃviyogabhedañca, paccekamatha missitaṃ;
::

::gathalast
Yathāvuttānusārena, yathāsambhavato naye.
::

::hangnum
192\.
::

::gatha1
Iccevaṃ pana yojetvā, cittuppādesu missakaṃ;
::

::gathalast
Tato ñeyyā visuddhā ca, bodhipakkhiyasaṅgahā.
::

::hangnum
193\.
::

::gatha1
Kāye ca vedanācitte, dhammesu ca yathārahaṃ;
::

::gathalast
Asubhaṃ dukkhamanicca-manattāti supaṭṭhitā.
::

::hangnum
194\.
::

::gatha1
Sammāsati paniccekā, kiccagocarabhedato;
::

::gathalast
**Satipaṭṭhāna**nāmena, cattāroti pakāsitā.
::

::hangnum
195\.
::

::gatha1
Uppannānuppannapāpa-pahānānuppādanāya ca;
::

::gathalast
Anuppannuppannehi vā, nibbattiabhivuddhiyā.
::

::hangnum
196\.
::

::gatha1
Padahantassa {pb:V:0.0020} vāyāmo, kiccābhogavibhāgato;
::

::gathalast
**Sammappadhāna**nāmena, cattāroti pakāsitā.
::

::hangnum
197\.
::

::gatha1
Iddhiyā pādabhūtattā, **iddhipādā**ti bhāsitā;
::

::gathalast
Chando cittañca vīriyaṃ, vīmaṃsāti catubbidhā.
::

::hangnum
198\.
::

::gatha1
Pañca saddhā sati paññā, vīriyekaggatā tathā;
::

::gathalast
**Indriyāni**ndriyaṭṭhena, balaṭṭhena **balāni** ca.
::

::hangnum
199\.
::

::gatha1
Sati dhammavicayo ca, tathā vīriyapītiyo;
::

::gathalast
Passaddhekaggatāpekkhā, bujjhantassaṅgabhāvato.
::

::hangnum
200\.
::

::gatha1
**Bojjhaṅgā**ti {pb:M:0.0019} visesena, satta dhammā pakāsitā;
::

::gathalast
Niyyānaṭṭhena **maggaṅgā,** sammādiṭṭhādiaṭṭhadhā.
::

::hangnum
201\.
::

::gatha1
Chasaṅgahettha vāyāmo, satipaññā samīritā;
::

::gathalast
Pañcasaṅgahitā nāma, samādhi catusaṅgaho.
::

::hangnum
202\.
::

::gatha1
Saddhā dusaṅgahā vuttā, sesā ekekasaṅgahā;
::

::gathalast
Iccevaṃ sattadhā bhedo, **bodhipakkhiyasaṅgaho**.
::

::hangnum
203\.
::

::gatha1
Satipaṭṭhānasammappadhānato iddhipādato;
::

::gathalast
Indriyabalabojjhaṅgā, maggabhedā ca bhāsitā.
::

::hangnum
204\.
::

::gatha1
Chando cittamupekkhā ca, saddhāpassaddhipītiyo;
::

::gathalast
Sammādiṭṭhi ca saṅkappo, vāyāmo viratittayaṃ.
::

::hangnum
205\.
::

::gatha1
Sammāsati samādhīti, dīpitā bodhipakkhiyā;
::

::gathalast
Cuddasā dhammato honti, sattatiṃsa pabhedato.
::

::hangnum
206\.
::

::gatha1
Yehi dhammehi bujjhanto, saccāni paṭivijjhati;
::

::gathalast
Samattānuttare honti, na vā saṅkappapītiyo.
::

::hangnum
207\.
::

::gatha1
Pubbabhāgepi labbhanti, lokiyamhi yathārahaṃ;
::

::gathalast
Nibbedhabhāvanākāle, chabbisuddhipavattiyaṃ.
::

::hangnum
208\.
::

::gatha1
Iccevaṃ {pb:V:0.0021} tividhā bhedaṃ, vibhāveyya yathārahaṃ;
::

::gathalast
Sabhāvabhedabhinnānaṃ, sabhāgatthehi saṅgahaṃ.
::

::hangnum
209\.
::

::gatha1
Bhedasaṅgahavidūhi vaṇṇitaṃ, bhedasaṅgahavimuttisāsane;
::

::gathalast
Bhedasaṅgahanayatthamuttamaṃ, bhedasaṅgahamukhaṃ pakāsitaṃ.
::

::hangnum
210\.
::

::gatha1
Dhammasabhāvavibhāgabudhevaṃ, dhammadisampatisāsanadhamme;
::

::gathalast
Dhammavibhūtivibhūsitacittā, dhammarasāmatabhāgi bhavanti.
::

::centre
Iti nāmarūpaparicchede bhedasaṅgahavibhāgo nāma
::

::centre
Tatiyo paricchedo.
::

### 4. Catuttho paricchedo

#### Pakiṇṇakavibhāgo

::hangnum
211\.
::

::gatha1
Ito {pb:M:0.0020} paraṃ kiccato ca, dvārālambaṇavatthuto;
::

::gathalast
Bhūmipuggalato ṭhānā, janakā ca yathārahaṃ.
::

::hangnum
212\.
::

::gatha1
Saṅgaho ca pavatti ca, paṭisandhipavattisu;
::

::gathalast
Cittuppādavaseneva, saṃkhipitvāna niyyate.
::

::hangnum
213\.
::

::gatha1
Rūpārūpamahāpākā, mupekkhātīraṇadvayaṃ;
::

::gathalast
Cutisandhibhavaṅgāni, cittānekūnavīsati.
::

::hangnum
214\.
::

::gatha1
Āvajjanaṃ tu yugaḷaṃ, dassanaṃ savanaṃ tathā;
::

::gathalast
Ghāyanaṃ sāyanañceva, phusanaṃ sampaṭicchanaṃ.
::

::hangnum
215\.
::

::gatha1
Tīṇi tīraṇacittāni, ekaṃ voṭṭhabbanaṃ mataṃ;
::

::gathalast
Pañcadvāre manodvāre, tadāvajjananāmakaṃ.
::

::hangnum
216\.
::

::gatha1
Pañcapaññāsa {pb:V:0.0022} javanakiccānīti viniddise;
::

::gathalast
Kriyā cāvajjanaṃ hitvā, kusalākusalapphalaṃ.
::

::hangnum
217\.
::

::gatha1
Tadālambaṇacittāni, bhavantekādaseva hi;
::

::gathalast
Mahāvipākacittāni, aṭṭha santīraṇattayaṃ.
::

::hangnum
218\.
::

::gatha1
Pañcakiccanti bhāsanti, upekkhātīraṇadvayaṃ;
::

::gathalast
Catukiccā mahāpākā, tikakiccā mahaggatā.
::

::hangnum
219\.
::

::gatha1
Dukiccamiti voṭṭhabbaṃ, sukhatīraṇamīritaṃ;
::

::gathalast
Pañcaviññāṇajavanamanodhātuttikaṃ pana.
::

::hangnum
220\.
::

::gatha1
Ekakiccāti bhāsanti, aṭṭhasaṭṭhi vibhāvino;
::

::gathalast
Iccevaṃ **kiccabhedena,** cittuppādā vavatthitā.
::

::hangnum
221\.
::

::gatha1
Cakkhusotaghānajivhā-kāyadhātu yathākkamaṃ;
::

::gathalast
Pañcadvārā bhavaṅgaṃ tu, manodvāraṃ pavuccati.
::

::hangnum
222\.
::

::gatha1
Ghānādayo {pb:M:0.0021} tayo rūpe, pañca cakkhādayo tathā;
::

::gathalast
Arūpe natthubhayattha, tadālambaṇamānasaṃ.
::

::hangnum
223\.
::

::gatha1
Cha dvārā vīthicittāni, satta kāmīsu rūpisu;
::

::gathalast
Dvārattayaṃ cha cittāni, manodvāramarūpisu.
::

::hangnum
224\.
::

::gatha1
Paṭisandhādibhūtā hi, avasāne cutiṭṭhitā;
::

::gathalast
Majjhe bhavaṅgaṃ chetvāna, paccekaṃ vīthi jāyati.
::

::hangnum
225\.
::

::gatha1
Rūpādārammaṇe cakkhu-pasādādimhi ghaṭṭite;
::

::gathalast
Āvajjanādayo honti, bhavaṅgadvicalā paraṃ.
::

::hangnum
226\.
::

::gatha1
Pariṇāme bhavaṅgassa, ālambe gahaṇārahe;
::

::gathalast
Tathā vīthi manodvāre, yathāsambhavato bhave.
::

::hangnum
227\.
::

::gatha1
Āvajjā pañcaviññāṇaṃ, sampaṭicchanatīraṇaṃ;
::

::gathalast
Voṭṭhabbakāmajavanaṃ, tadālambaṇamānasaṃ.
::

::hangnum
228\.
::

::gatha1
Sattevaṃ {pb:V:0.0023} vīthicittāni, cittuppādā catuddasa;
::

::gathalast
Catupaññāsa vitthārā, pañcadvāre yathārahaṃ.
::

::hangnum
229\.
::

::gatha1
Uppādaṭṭhitibhaṅgānaṃ, vasā cittakkhaṇaṃ tayaṃ;
::

::gathalast
Rūpānaṃ ṭhiti ekūna-paññāsañca duke dukaṃ.
::

::hangnum
230\.
::

::gatha1
Parittetiparitte ca, mahantetimahantake;
::

::gathalast
Voṭṭhabbamoghajavanaṃ, tadālambanti taṃ kamā.
::

::hangnum
231\.
::

::gatha1
Āvajjanañca javanaṃ, manodvāre tu gocare;
::

::gathalast
Vibhūte tu tadālambaṃ, vitthārā sattasaṭṭhi te.
::

::hangnum
232\.
::

::gatha1
Kāme javanasattāla-mbaṇānaṃ niyame sati;
::

::gathalast
Vibhūtetimahante ca, tadālambaṇamīritaṃ.
::

::hangnum
233\.
::

::gatha1
Pañcadvāre manodhātu, paccekamhi yathākkamaṃ;
::

::gathalast
Pañcaviññāṇayugaḷaṃ, paccekaṃ tu pakāsitaṃ.
::

::hangnum
234\.
::

::gatha1
Manodvāre tu javanaṃ, mahaggatamanuttaraṃ;
::

::gathalast
Sukhatīraṇavoṭṭhabbaṃ, parittajavanaṃ chasu.
::

::hangnum
235\.
::

::gatha1
Mahāvipākacittāni{pb:M:0.0022}, upekkhātīraṇadvayaṃ;
::

::gathalast
Chasu dvāresu jāyanti, vīthimuttāni cekadā.
::

::hangnum
236\.
::

::gatha1
Sattati vīthicittāni, vipākā tu mahaggatā;
::

::gathalast
Nava vīthivimuttā ca, duvidhāpi dasīritā.
::

::hangnum
237\.
::

::gatha1
Iccevaṃ **dvārabhedena,** vibhāvetvā tato paraṃ;
::

::gathalast
Ñeyyā gocarabhedena, cittuppādā yathārahaṃ.
::

::hangnum
238\.
::

::gatha1
Rūpasaddagandharasaphoṭṭhabbā pañca gocarā;
::

::gathalast
Sesañca rūpapaññattināmañca dhammagocaraṃ.
::

::hangnum
239\.
::

::gatha1
Pañcadvāre vattamānaṃ, pañcālambaṃ yathākkamaṃ;
::

::gathalast
Chālambaṇaṃ manodvāre, atītānāgatampi ca.
::

::hangnum
240\.
::

::gatha1
Paññattātītavattantaṃ{pb:V:0.0024}, chadvāraggahitaṃ pana;
::

::gathalast
Chaḷārammaṇasaṅkhātaṃ, yebhuyyena bhavantare.
::

::hangnum
241\.
::

::gatha1
Nimittagatikammānaṃ, kammamevātha gocaraṃ;
::

::gathalast
Paṭisandhibhavaṅgānaṃ, cutiyāva yathārahaṃ.
::

::hangnum
242\.
::

::gatha1
Pañcālambe manodhātu, paccekamhi yathākkamaṃ;
::

::gathalast
Pañcaviññāṇayugaḷaṃ, paccekaṃ tu pakāsitaṃ.
::

::hangnum
243\.
::

::gatha1
Kāmapākāni sesāni, hasanañca parittake;
::

::gathalast
Ñāṇahīnānipuññāni, javanāni animmale.
::

::hangnum
244\.
::

::gatha1
Tihetukāmapuññāni, puññābhiññā ca lokiyā;
::

::gathalast
Sabbālambe pavattanti, aggamaggaphalaṃ vinā.
::

::hangnum
245\.
::

::gatha1
Kriyābhiññā ca voṭṭhabbaṃ, kriyā kāme tihetukā;
::

::gathalast
Sabbālambe pavattanti, nibbāne nimmalā siyuṃ.
::

::hangnum
246\.
::

::gatha1
Dutiyañca catutthañca, āruppesu mahaggate;
::

::gathalast
Mahaggataññe vohāre, aya**mālambaṇe** nayo.
::

::hangnum
247\.
::

::gatha1
Cakkhusotaghānajivhā-kāyahadayavatthunā;
::

::gathalast
Kāmaloke chavatthūni, nissitā satta dhātuyo.
::

::hangnum
248\.
::

::gatha1
Pañcaviññāṇadhātū {pb:M:0.0023} ca, tāsaṃ pubbāparattayaṃ;
::

::gathalast
Manodhātu tato sesā, manoviññāṇadhātu ca.
::

::hangnum
249\.
::

::gatha1
Catasso dhātuyo rūpe, tīṇi vatthūni nissitā;
::

::gathalast
Arūpe tu anissāya, dhātvekāva pavattati.
::

::hangnum
250\.
::

::gatha1
Pañcappasāde nissāya, paccekaṃ tu yathākkamaṃ;
::

::gathalast
Pañcaviññāṇayugaḷaṃ, bhavatīti pakāsitaṃ.
::

::hangnum
251\.
::

::gatha1
Kāmapākāni sesāni, maggāvajjanamādito;
::

::gathalast
Hasanaṃ paṭighārūpā-vacaraṃ vatthunissitaṃ.
::

::hangnum
252\.
::

::gatha1
Dvecattālīsa {pb:V:0.0025} nissāya, anissāya ca jāyare;
::

::gathalast
Anissāya vipākāni, āruppeti samīritaṃ.
::

::hangnum
253\.
::

::gatha1
Iccevaṃ **vatthubhedena,** cittuppādā pakāsitā;
::

::gathalast
Tato paraṃ vibhāveyya, bhūmibhedena paṇḍito.
::

::hangnum
254\.
::

::gatha1
Niraye petaloke ca, tiracchānāsure tathā;
::

::gathalast
Pāpakammopapajjanti, pāpapākāya sandhiyā.
::

::hangnum
255\.
::

::gatha1
Bhūmissitesu devesu, manussesupi hīnakā;
::

::gathalast
Ahetukāya jāyanti, puññapākāya sandhiyā.
::

::hangnum
256\.
::

::gatha1
Cātumahārājikā ca, tāvatiṃsā ca yāmakā;
::

::gathalast
Tusitā ceva nimmānaratino vasavattino.
::

::hangnum
257\.
::

::gatha1
Iccevaṃ chasu devesu, manussesu ca jāyare;
::

::gathalast
Mahāvipākasandhīhi, kāmapuññakatā janā.
::

::hangnum
258\.
::

::gatha1
Brahmānaṃ pārisajjā ca, tathā brahmapurohitā;
::

::gathalast
Mahābrahmā ca jāyanti, paṭhamajjhānasandhiyā.
::

::hangnum
259\.
::

::gatha1
Parittā appamāṇābhā, jāyantābhassarā tathā;
::

::gathalast
Dutiyajjhānapākāya, tatiyāya ca sandhiyā.
::

::hangnum
260\.
::

::gatha1
Parittasubhappamāṇasubhā ca subhakiṇhakā;
::

::gathalast
Catutthāya tu jāyanti, tatiyajjhānabhūmikā.
::

::hangnum
261\.
::

::gatha1
Vehapphalā {pb:M:0.0024} asaññī ca, suddhāvāsāti sattasu;
::

::gathalast
Pañcamāya ca jāyanti, asaññīcittavajjitā.
::

::hangnum
262\.
::

::gatha1
Avihā ca atappā ca, sudassā ca sudassino;
::

::gathalast
Akaniṭṭhāti pañcete, suddhāvāsā pakāsitā.
::

::hangnum
263\.
::

::gatha1
Ākāsānañcāyatanapākādīhi yathākkamaṃ;
::

::gathalast
Ākāsānañcāyatanabhūmikādīsu jāyare.
::

::hangnum
264\.
::

::gatha1
Cutisandhibhavaṅgānaṃ{pb:V:0.0026}, vasā pākā mahaggatā;
::

::gathalast
Kāme sahetukā pākā, tadālambaṇatopi ca.
::

::hangnum
265\.
::

::gatha1
Yathāvuttaniyāmena, bhūmīsvekāva jāyare;
::

::gathalast
Cittuppādesu sabbattha, na tvevāsaññino matā.
::

::hangnum
266\.
::

::gatha1
Ghānajivhākāyadhātu-nissitaṃ mānasaṃ tathā;
::

::gathalast
Paṭighadvayamiccevamaṭṭha honteva kāmisu.
::

::hangnum
267\.
::

::gatha1
Cakkhusotañca viññāṇaṃ, manodhātu ca tīraṇaṃ;
::

::gathalast
Kāmarūpesu jāyanti, yathāsambhavato dasa.
::

::hangnum
268\.
::

::gatha1
Voṭṭhabbakāmapuññāni, vippayuttāni diṭṭhiyā;
::

::gathalast
Uddhaccasahitañceti, sabbatthetāni cuddasa.
::

::hangnum
269\.
::

::gatha1
Kaṅkhitaṃ diṭṭhiyuttāni, suddhāvāsavivajjite;
::

::gathalast
Sitañca rūpajavana-māruppāpāyavajjite.
::

::hangnum
270\.
::

::gatha1
Kāmakriyā sahetū ca, uddhaṃ lokuttarattayaṃ;
::

::gathalast
Catutthāruppajavanaṃ, sabbatthāpāyavajjite.
::

::hangnum
271\.
::

::gatha1
Sesamāruppajavanaṃ, hitvāpāyaṃ yathākkamaṃ;
::

::gathalast
Uddhamāruppabhūmiñca, jāyatīti vibhāvaye.
::

::hangnum
272\.
::

::gatha1
Sotāpattiphalādīni, cattārānuttarāni tu;
::

::gathalast
Suddhāvāsamapāyañca, hitvā sabbattha jāyare.
::

::hangnum
273\.
::

::gatha1
Suddhāvāsamapāyañca, hitvārūpañca sabbathā;
::

::gathalast
Paṭhamānuttaro maggo, sesaṭṭhānesu jāyati.
::

::hangnum
274\.
::

::gatha1
Sattatiṃsa {pb:M:0.0025} apāyesu, kāmesīti pakāsitā;
::

::gathalast
Pañcapaññāsa suddhesu, rūpesvekūnasattati.
::

::hangnum
275\.
::

::gatha1
Chacattālīsa āruppe, uppajjanti yathārahaṃ;
::

::gathalast
Iccevaṃ **bhūmibhedena,** cittuppādā pakāsitā.
::

::hangnum
276\.
::

::gatha1
Tihetusatte {pb:V:0.0027} sabbāni, dvihetukāhetuke pana;
::

::gathalast
Parittāni vivajjetvā, ñāṇapākakriyājave.
::

::hangnum
277\.
::

::gatha1
Puthujjanānaṃ sambhonti, diṭṭhiyuttañca kaṅkhitaṃ;
::

::gathalast
Sotāpannāditiṇṇampi, phalaṃ hoti yathāsakaṃ.
::

::hangnum
278\.
::

::gatha1
Vītarāgassa javanaṃ, kriyā cantimanuttaraṃ;
::

::gathalast
Puthujjanāditiṇṇampi, paṭighaṃ samudīritaṃ.
::

::hangnum
279\.
::

::gatha1
Javā puthujjanādīnaṃ, catunnaṃ sesa sāsavā;
::

::gathalast
Sāsavāvajjapākāni, pañcannamapi dīpaye.
::

::hangnum
280\.
::

::gatha1
Puthujjanesu tesaṭṭhi, sotāpannādikadvaye;
::

::gathalast
Ekūnasaṭṭhi cittāni, anāgāmikapuggale.
::

::hangnum
281\.
::

::gatha1
Sattapaññāsa jāyanti, tepaññāsa anāsave;
::

::gathalast
Maggaṭṭhesu sako maggo, **puggalesu ayaṃ nayo**.
::

::hangnum
282\.
::

::gatha1
Tihetukāmacutiyā, sabbāpi paṭisandhiyo;
::

::gathalast
Dvihetāhetucutiyā, kāmāvacarasandhiyo.
::

::hangnum
283\.
::

::gatha1
Rūpāvacaracutiyā, sahetupaṭisandhiyo;
::

::gathalast
Āruppāruppacutiyā, heṭṭhimāruppavajjitā.
::

::hangnum
284\.
::

::gatha1
Paṭisandhi tathā kāme, tihetupaṭisandhiyo;
::

::gathalast
Bhavantīti ca medhāvī, **cutisandhinayaṃ naye**.
::

::hangnum
285\.
::

::gatha1
Cutiyānantaraṃ hoti, paṭisandhi tato paraṃ;
::

::gatha1
Bhavaṅgaṃ taṃ pana chetvā, hoti āvajjanaṃ tato.
::

::hangnum
286\.
::

::gatha1
Aniṭṭhe pāpapākāva, cakkhuviññāṇakādayo;
::

::gathalast
Iṭṭhe tu puññapākāva, yathāsambhavato siyuṃ.
::

::hangnum
287\.
::

::gatha1
Pubbe {pb:M:0.0026} vuttanayeneva, vīthicittāni yojaye;
::

::gathalast
Pañcadvāre yathāyogaṃ, manodvāre ca paṇḍito.
::

::hangnum
288\.
::

::gatha1
Santīraṇatadālamba-miṭṭhālambe {pb:V:0.0028} pavattati;
::

::gathalast
Sukhitaṃ iṭṭhamajjhatte, aniṭṭhe ca upekkhitaṃ.
::

::hangnum
289\.
::

::gatha1
Sukhopetaṃ tadālambaṃ, upekkhākriyato paraṃ;
::

::gathalast
Na hoti domanassamhā, somanassaṃ tu sabbadā.
::

::hangnum
290\.
::

::gatha1
Tathopekkhātadālambaṃ, sukhitakriyato paraṃ;
::

::gathalast
Aññattha niyamo natthi, tadālambapavattiyā.
::

::hangnum
291\.
::

::gatha1
Somanassabhavaṅgassa, javane domanassite;
::

::gathalast
Tadālambe asambhonte, upekkhātīraṇaṃ bhave.
::

::hangnum
292\.
::

::gatha1
Parikammopacārānu-lomagotrabhuto paraṃ;
::

::gathalast
Pañcamaṃ vā catutthaṃ vā, javanaṃ hoti appanā.
::

::hangnum
293\.
::

::gatha1
Catujhānaṃ sukhopetaṃ, ñāṇayuttānanantaraṃ;
::

::gathalast
Upekkhāñāṇayuttānaṃ, pañcamaṃ jāyate paraṃ.
::

::hangnum
294\.
::

::gatha1
Puthujjanāna sekkhānaṃ, kāmapuññatihetuto;
::

::gathalast
Tihetukāmakriyato, vītarāgānamappanā.
::

::hangnum
295\.
::

::gatha1
Āvajjapañcaviññāṇa-sampaṭicchanatīraṇaṃ;
::

::gathalast
Paṭisandhicuti sabbā, rūpārūpādikappanā.
::

::hangnum
296\.
::

::gatha1
Nirodhā vuṭṭhahantassa, upariṭṭhaphalaṃ dvayaṃ;
::

::gathalast
Pañcābhiññā tathā maggā, ekacittakkhaṇā matā.
::

::hangnum
297\.
::

::gatha1
Dvikkhattuṃ hi nirodhassa, samāpattikkhaṇe pana;
::

::gathalast
Catutthāruppajavanaṃ, tadālambañca sabbathā.
::

::hangnum
298\.
::

::gatha1
Dvikkhattuṃ vātha tikkhattuṃ, maggassānantaraṃ phalaṃ;
::

::gathalast
Bhavaṅgādi ca voṭṭhabbaṃ, javanādi sakiṃ pana.
::

::hangnum
299\.
::

::gatha1
Tihetukāmajavanaṃ, appanāghaṭitaṃ pana;
::

::gathalast
Tikkhattuṃ vā catukkhattuṃ, manodvāre pavattati.
::

::hangnum
300\.
::

::gatha1
Chadvāresu {pb:M:0.0027}{pb:V:0.0029} panaññattha, javanaṃ kāmadhātujaṃ;
::

::gathalast
Pañca vāre cha vā satta, samuppajjati sambhavā.
::

::hangnum
301\.
::

::gatha1
Samāpattibhavaṅgesu, niyamo na samīrito;
::

::gathalast
Vīthicittāvasāne tu, bhavaṅgaṃ cuti vā bhave.
::

::hangnum
302\.
::

::gatha1
Iccānantarabhedena, cittuppādaṭṭhitiṃ cutiṃ;
::

::hangnum
Ñatvā gaṇeyya saṅgayha, labbhamānavasā kathaṃ?
::



::hangnum
303\.
::

::gatha1
Pañcadvārāvajjanato, dasa cittāni dīpaye;
::

::gathalast
Sesāvajjanato pañca-cattālīsanti bhāsitaṃ.
::

::hangnum
304\.
::

::gatha1
Pañcaviññāṇato pāpavipākā sampaṭicchanā;
::

::gathalast
Paramekaṃ duve puñña-vipākā sampaṭicchanā.
::

::hangnum
305\.
::

::gatha1
Santīraṇadvihetumhā, pākā dvādasa jāyare;
::

::gathalast
Tihetukāmapākamhā, ekavīsati bhāsitaṃ.
::

::hangnum
306\.
::

::gatha1
Rūpāvacarapākamhā, paramekūnavīsati;
::

::gathalast
Navaṭṭhāruppapākamhā, satta cha vā yathākkamaṃ.
::

::hangnum
307\.
::

::gatha1
Paṭighamhā tu satteva, sitamhā terasabravuṃ;
::

::gathalast
Dvihetupuññāpuññamhā, ekavīsati bhāvaye.
::

::hangnum
308\.
::

::gatha1
Dvihetukāmakriyato, aṭṭhārasa upekkhakā;
::

::gathalast
Sukhitamhā sattarasa, vibhāventi vicakkhaṇā.
::

::hangnum
309\.
::

::gatha1
Kāmapuññā tihetumhā, tettiṃseva upekkhakā;
::

::gathalast
Sukhitamhā tipaññāsa, bhavantīti pakāsitaṃ.
::

::hangnum
310\.
::

::gatha1
Tihetukāmakriyato, catuvīsatipekkhakā;
::

::gathalast
Sukhitamhā tu dīpeyya, pañcavīsati paṇḍito.
::

::hangnum
311\.
::

::gatha1
Dasa rūpajavamhekādasa dvādasa terasa;
::

::gathalast
Yathākkamaṃ pañcadasa, āruppā paridīpaye.
::

::hangnum
312\.
::

::gatha1
Phalamhā {pb:V:0.0030} cuddasevāhu, maggamhā tu sakaṃ phalaṃ;
::

::gathalast
**Paraṃ saṅgaha**miccevaṃ, vigaṇeyya visārado.
::

::hangnum
313\.
::

::gatha1
Pañcadasamhādyāvajja-mekavīsatitoparaṃ{pb:M:0.0028};
::

::gathalast
Ekamhā pañcaviññāṇaṃ, pañcamhā sampaṭicchanaṃ.
::

::hangnum
314\.
::

::gatha1
Sukhasantīraṇaṃ hoti, pañcavīsatito paraṃ;
::

::gathalast
Sambhonti sattatiṃsamhā, upekkhātīraṇadvayaṃ.
::

::hangnum
315\.
::

::gatha1
Bhavanti cattālīsamhā, sukhapākā dvihetukā;
::

::gatha2
Tathekacattālīsamhā, sukhapākā dvihetukā;
::

::gathalast
Tathekacattālīsamhā, upekkhāya samāyutā.
::

::hangnum
316\.
::

::gatha1
Honti sattatito kāme,
::

::gatha2
Sukhapākā tihetukā;
::

::gatha3
Dvisattatimhā jāyanti,
::

::gathalast
Upekkhāsahitā puna.
::

::hangnum
317\.
::

::gatha1
Ekūnasaṭṭhito rūpā, pākā pākā arūpino;
::

::gathalast
Kamāṭṭhacattālīsamhā, tathekadvitihīnato.
::

::hangnum
318\.
::

::gatha1
Phaladvayaṃ catukkamhā, pañcamhāntaphaladvayaṃ;
::

::gathalast
Tikā mahaggatā javā, maggā kāmajavā dvayā.
::

::hangnum
319\.
::

::gatha1
Cittuppādānamiccevaṃ, gaṇito **pubbasaṅgaho**;
::

::gathalast
Ñeyyoyaṃ **ṭhānabhedo**ti, pubbāparaniyāmito.
::

::hangnum
320\.
::

::gatha1
Rūpapākamahāpākā, manodhātu ca tīraṇaṃ;
::

::gathalast
Rūpameva janentīti, vuttā ekūnavīsati.
::

::hangnum
321\.
::

::gatha1
Appanājavanaṃ sabbaṃ, mahaggatamanuttaraṃ;
::

::gathalast
Iriyāpatharūpāni, janetīti samīritaṃ.
::

::hangnum
322\.
::

::gatha1
Voṭṭhabbaṃ {pb:V:0.0031} kāmajavanamabhiññā ca yathārahaṃ;
::

::gathalast
Iriyāpathaviññattirūpānaṃ janakā siyuṃ.
::

::hangnum
323\.
::

::gatha1
Pañcaviññāṇamāruppā, vipākā ca na kiñcipi;
::

::gathalast
Sabbesaṃ paṭisandhī ca, cuti cārahato tathā.
::

::hangnum
324\.
::

::gatha1
Rūpādittayamiccevaṃ{pb:M:0.0029}, samuṭṭhāpeti mānasaṃ;
::

::gathalast
Uppajjamānameveti, ñeyyo **janakasaṅgaho**.
::

::hangnum
325\.
::

::gatha1
Iti kiccādibhedesu, paccekasmiṃ pakāsitaṃ;
::

::gathalast
Nayaṃ vuttānusārena, samāsetvā viyojaye.
::

::hangnum
326\.
::

::gatha1
Panuṇṇasammohamalassa sāsane,
::

::gatha2
Vikiṇṇavatthūhi suganthitaṃ nayaṃ;
::

::gatha3
Pakiṇṇamogayha paratthaninnaye,
::

::gathalast
Vitiṇṇakaṅkhāva bhavanti paṇḍitā.
::

::hangnum
327\.
::

::gatha1
Bahunayavinibandhaṃ kullametaṃ gahetvā,
::

::gatha2
Jinavacanasamuddaṃ kāmamogayha dhīrā;
::

::gatha3
Hitasakalasamatthaṃ vatthusāraṃ haritvā,
::

::gathalast
Hadaya ratanagabbhaṃ sādhu sampūrayanti.
::

::centre
Iti nāmarūpaparicchede pakiṇṇakavibhāgo nāma
::

::centre
Catuttho paricchedo.
::

### 5. Pañcamo paricchedo

#### Kammavibhāgo

::hangnum
328\.
::

::gatha1
Vibhāgaṃ {pb:V:0.0032} pana kammānaṃ,
::

::gatha2
Pavakkhāmi ito paraṃ;
::

::gatha3
Kammapākakriyābhede,
::

::gathalast
Amohāya samāsato.
::

::hangnum
329\.
::

::gatha1
Kammapaccayakammanti, cetanāva samīritā;
::

::gathalast
Tatthāpi nānakkhaṇikā, puññāpuññāva cetanā.
::

::hangnum
330\.
::

::gatha1
Deti pākamadhiṭṭhāya, sampayutte yathārahaṃ;
::

::gathalast
Kammassāyūhanaṭṭhena, pavattattā hi cetanā.
::

::hangnum
331\.
::

::gatha1
Klesānusayasantāne{pb:M:0.0030}, pākadhammā hi jāyare;
::

::gathalast
Pahīnānusayānaṃ tu, kriyāmattaṃ pavattati.
::

::hangnum
332\.
::

::gatha1
Mūlabhāvā ca sabbesaṃ, tathevāvajjanadvayaṃ;
::

::gathalast
Janitāni ca kammehi, vipākāni pavattare.
::

::hangnum
333\.
::

::gatha1
Cittuppādavaseneva, kammaṃ tettiṃsadhā ṭhitaṃ;
::

::gathalast
Kammacatukkabhedehi, vibhāveyya vicakkhaṇo.
::

::hangnum
334\.
::

::gatha1
Paccuppannādikaṇhādi-janakādigarādito;
::

::gathalast
Diṭṭhadhammādikāmādi-bhedā chadhā yathākkamaṃ.
::

::hangnum
335\.
::

::gatha1
Yaṃ pāpaṃ sukhavokiṇṇaṃ, akicchena karīyati;
::

::gathalast
Paccuppannasukhaṃ kammaṃ, āyatiṃ dukkhapākajaṃ.
::

::hangnum
336\.
::

::gatha1
Kicchena dukkhavokiṇṇaṃ, yadi pāpaṃ karīyati;
::

::gathalast
Paccuppanne ca taṃ dukkhaṃ, āyatiṃ dukkhapākajaṃ.
::

::hangnum
337\.
::

::gatha1
Kicchena {pb:V:0.0033} dukkhavokiṇṇaṃ, yadi puññaṃ karīyati;
::

::gathalast
Paccuppannamhi taṃ dukkhaṃ, āyatiṃ sukhapākajaṃ.
::

::hangnum
338\.
::

::gatha1
Yaṃ puññaṃ sukhavokiṇṇaṃ, akicchena karīyati;
::

::gathalast
Paccuppannasukhañceva, āyatiṃ sukhapākajaṃ.
::

::hangnum
339\.
::

::gatha1
Visasaṃsaṭṭhamadhuraṃ, savisaṃ tittakaṃ tathā;
::

::gathalast
Gomuttamadhubhesajja-miccopammaṃ yathākkamaṃ.
::

::hangnum
340\.
::

::gatha1
Samādāne vipāke ca, sukhadukkhappabheditaṃ;
::

::gathalast
Kammamevaṃ catuddhāti, pakāsenti tathāgatā.
::

::hangnum
341\.
::

::gatha1
Ānantariyakammādi, ekantakaṭukāvahaṃ;
::

::gathalast
Kaṇhaṃ kaṇhavipākanti, kammaṃ duggatigāmikaṃ.
::

::hangnum
342\.
::

::gatha1
Paṭhamajjhānakammādi, ekantena sukhāvahaṃ;
::

::gathalast
Sukkaṃ sukkavipākanti, kammaṃ saggūpapattikaṃ.
::

::hangnum
343\.
::

::gatha1
Vokiṇṇakamma {pb:M:0.0031} vokiṇṇa-sukhadukkhūpapattikaṃ;
::

::gathalast
Kaṇhasukkaṃ kaṇhasukka-vipākanti samīritaṃ.
::

::hangnum
344\.
::

::gatha1
Akaṇhasukkamīrenti, akaṇhasukkapākadaṃ;
::

::gathalast
Kammaṃ lokuttaraṃ loke, gatikammakkhayāvahaṃ.
::

::hangnum
345\.
::

::gatha1
Iti vaṭṭappavattamhi, klesavodānabheditaṃ;
::

::gathalast
Kammakkhayena saṅgayha, catudhā kammamīritaṃ.
::

::hangnum
346\.
::

::gatha1
Janakañcevupatthambha-mupapīḷopaghātakaṃ;
::

::gathalast
Catudhā kiccabhedena, kammamevaṃ pavuccati.
::

::hangnum
347\.
::

::gatha1
Janeti janakaṃ pākaṃ, taṃ chindatupapīḷakaṃ;
::

::gathalast
Taṃ pavattetupatthambhaṃ, taṃ ghātetopaghātakaṃ.
::

::hangnum
348\.
::

::gatha1
Karoti attano pāka-ssāvakāsanti bhāsitaṃ;
::

::gathalast
Pākadāyakakammaṃ tu, yaṃ kiñci janakaṃ bhave.
::

::hangnum
349\.
::

::gatha1
Bādhamānakakammaṃ {pb:V:0.0034} tu, taṃ pākamupapīḷakaṃ;
::

::gathalast
Upaghātakamīrenti, tadupacchedakaṃpare.
::

::hangnum
350\.
::

::gatha1
Garukāsannamāciṇṇaṃ, kaṭattākammunā saha;
::

::gathalast
Kammaṃ catubbidhaṃ pāka-pariyāyappabhedato.
::

::hangnum
351\.
::

::gatha1
Mahaggatānantariyaṃ, garukammanti vuccati;
::

::gathalast
Kataṃ cintitamāsanna-māsannamaraṇena tu.
::

::hangnum
352\.
::

::gatha1
Bāhullena samāciṇṇamāciṇṇanti pavuccati;
::

::gathalast
Sesaṃ puññamapuññañca, kaṭattākammamīritaṃ.
::

::hangnum
353\.
::

::gatha1
Diṭṭhadhamme vedanīyamupapajjāpare tathā;
::

::gathalast
Pariyāyavedanīyamiti cāhosikammunā.
::

::hangnum
354\.
::

::gatha1
Pākakālavasenātha, kālātītavasena ca;
::

::gathalast
Catudhevampi akkhātaṃ, kammamādiccabandhunā.
::

::hangnum
355\.
::

::gatha1
Diṭṭhadhamme vedanīyaṃ, paṭhamaṃ javanaṃ bhave;
::

::gathalast
Aladdhāsevanattāva, asamatthaṃ bhavantare.
::

::hangnum
356\.
::

::gatha1
Vedanīyaṃ {pb:M:0.0032} tupapajjapariyosānamīritaṃ;
::

::gathalast
Pariniṭṭhitakammattā, vipaccati anantare.
::

::hangnum
357\.
::

::gatha1
Sesāni vedanīyāni, pariyāyāpare pana;
::

::gathalast
Laddhāsevanato pākaṃ, janenti sati paccaye.
::

::hangnum
358\.
::

::gatha1
Vuccantāhosikammāni, kālātītāni sabbathā;
::

::gathalast
Ucchinnataṇhāmūlāni, paccayālābhato tathā.
::

::hangnum
359\.
::

::gatha1
Catudhā puna kāmādibhūmibhedena bhāsitaṃ;
::

::gathalast
Puññāpuññavasā dvedhā, **kāmāvacarikaṃ** bhave.
::

::hangnum
360\.
::

::gatha1
Apuññaṃ tattha sāvajja-maniṭṭhaphaladāyakaṃ;
::

::hangnum
Taṃ kammaphassadvārehi, duvidhaṃ sampavattati.+
::



::hangnum
361\.
::

::gatha1
Kāyadvāraṃ {pb:V:0.0035} vacīdvāraṃ, manodvāranti tādinā;
::

::gathalast
Kammadvārattayaṃ vuttaṃ, phassadvārā cha dīpitā.
::

::hangnum
362\.
::

::gatha1
Kammadvāre manodvāre, pañcadvārā samohitā;
::

::gathalast
Phassadvāramanodvāraṃ, kammadvārattayaṃ kataṃ.
::

::hangnum
363\.
::

::gatha1
Tathā hi kāyaviññattiṃ, janetvā jātacetanā;
::

::gathalast
Kāyakammaṃ vacīkammaṃ, vacībhedapavattikā.
::

::hangnum
364\.
::

::gatha1
Viññattidvayasampattā, manokammanti vuccati;
::

::gathalast
Bhedoyaṃ pariyāyena, kammānamiti dīpito.
::

::hangnum
365\.
::

::gatha1
Pāṇaghātādikaṃ kammaṃ, kāye bāhullavuttito;
::

::gathalast
Kāyakammaṃ vacīkammaṃ, musāvādādikaṃ tathā.
::

::hangnum
366\.
::

::gatha1
Abhijjhādi manokammaṃ, tīsu dvāresu jāyati;
::

::gathalast
Dvīsu dvāresu sesāni, bhedoyaṃ paramatthato.
::

::hangnum
367\.
::

::gatha1
Phassadvāramanodvāre, viññattidvayamīritaṃ;
::

::gathalast
Pañcadvāre dvayaṃ natthi, ayamettha vinicchayo.
::

::hangnum
368\.
::

::gatha1
Akkhantiñāṇa kosajjaṃ, dussilyaṃ muṭṭhasaccatā;
::

::gathalast
Iccāsaṃvarabhedena, aṭṭhadvāresu jāyati.
::

::hangnum
369\.
::

::gatha1
Kammadvārattayañceva{pb:M:0.0033}, pañcadvārā tathāpare;
::

::gathalast
Asaṃvarānaṃ pañcannaṃ, aṭṭha dvārā pakāsitā.
::

::hangnum
370\.
::

::gatha1
Tattha kammapathappattaṃ, paṭisandhiphalāvahaṃ;
::

::gathalast
Pāṇaghātādibhedena, dasadhā sampavattati.
::

::hangnum
371\.
::

::gatha1
Pāṇātipāto pharusaṃ, byāpādo ca tathāparo;
::

::gathalast
Iccevaṃ tividhaṃ kammaṃ, dosamūlehi jāyati.
::

::hangnum
372\.
::

::gatha1
Micchācāro abhijjhā ca, micchādiṭṭhi tathāparā;
::

::gathalast
Iccevaṃ tividhaṃ kammaṃ, lobhamūlehi jāyati.
::

::hangnum
373\.
::

::gatha1
Theyyādānaṃ {pb:V:0.0036} musāvādo, pisuṇaṃ samphalāpanaṃ;
::

::gathalast
Kammaṃ catubbidhammetaṃ, dvimūlehi pavattati.
::

::hangnum
374\.
::

::gatha1
Chandādosā bhayā mohā, pāpaṃ kubbanti pāṇino;
::

::gathalast
Tasmā chandādibhedena, cattālīsavidhaṃ bhave.
::

::hangnum
375\.
::

::gatha1
Iccāpuññaṃ pakāsenti, caturāpāyasādhakaṃ;
::

::gathalast
Aññatthāpi pavattamhi, vipattiphalasādhanaṃ.
::

::hangnum
376\.
::

::gatha1
Tividhaṃ pana puññaṃ tu, anavajjiṭṭhapākadaṃ;
::

::gathalast
Dānaṃ sīlaṃ bhāvanā ca, tīsu dvāresu jāyati.
::

::hangnum
377\.
::

::gatha1
Mahattagāravā snehā, dayā saddhupakārato;
::

::gathalast
Bhogajīvābhayadhammaṃ, dadato dānamīritaṃ.
::

::hangnum
378\.
::

::gatha1
Puññamācāravāritta-vattamārabbha kubbato;
::

::gathalast
Pāpā ca viramantassa, hoti sīlamayaṃ tadā.
::

::hangnum
379\.
::

::gatha1
Dānasīlavinimuttaṃ, bhāvanāti pavuccati;
::

::gathalast
Puññaṃ bhāventi santāne, yasmā tena hitāvahaṃ.
::

::hangnum
380\.
::

::gatha1
Janetvā kāyaviññattiṃ, yadā puññaṃ karīyati;
::

::gathalast
Kāyakammaṃ tadā hoti, dānaṃ sīlañca bhāvanā.
::

::hangnum
381\.
::

::gatha1
Vacīviññattiyā {pb:M:0.0034} saddhiṃ, yadā puññaṃ karīyati;
::

::gathalast
Vacīkammaṃ manokammaṃ, vinā viññattiyā kataṃ.
::

::hangnum
382\.
::

::gatha1
Taṃtaṃdvārikamevāhu, taṃtaṃdvārikapāpato;
::

::gathalast
Viramantassa viññattiṃ, vinā vā saha vā puna.
::

::hangnum
383\.
::

::gatha1
Dānaṃ sīlaṃ bhāvanā ca, veyyāvaccāpacāyanā;
::

::gatha2
Pattānumodanā patti-dānaṃ dhammassa desanā;
::

::gathalast
Savanaṃ diṭṭhijukamma-miccevaṃ dasadhā ṭhitaṃ.
::

::hangnum
384\.
::

::gatha1
Kāmapuññaṃ {pb:V:0.0037} pakāsenti, kāme sugatisādhakaṃ;
::

::gathalast
Aññatthāpi pavattamhi, sampattiphalasādhakaṃ.
::

::hangnum
385\.
::

::gatha1
Cittuppādappabhedena, kammaṃ vīsatidhā ṭhitaṃ;
::

::gathalast
Kāmāvacaramiccevaṃ, vibhāventi vibhāvino.
::

::hangnum
386\.
::

::gatha1
**Rūpāvacarikaṃ** kamma-mappanābhāvanāmayaṃ;
::

::gathalast
Kasiṇādikamārabbha, manodvāre pavattati.
::

::hangnum
387\.
::

::gatha1
Pathavāpo ca tejo ca,
::

::gatha2
Vāyo nīlañca pītakaṃ;
::

::gatha3
Lohitodātamākāsaṃ,
::

::gathalast
Ālokoti visāradā.
::

::hangnum
388\.
::

::gatha1
**Kasiṇāni dasī**renti, ādikammikayogino;
::

::gathalast
Uddhumātaṃ vinīlañca, vipubbakaṃ vikhāditaṃ.
::

::hangnum
389\.
::

::gatha1
Vicchiddakañca vikkhittaṃ, hatavikkhittalohitaṃ;
::

::gathalast
Puḷavaṃ aṭṭhikañceti, **asubhaṃ dasadhā** ṭhitaṃ.
::

::hangnum
390\.
::

::gatha1
Buddhe dhamme ca saṅghe ca, sīle cāge ca attano;
::

::gathalast
Devatopasamāyañca, vuttānussatibhāvanā.
::

::hangnum
391\.
::

::gatha1
Maraṇe sati nāmekā, tathā kāyagatāsati;
::

::gathalast
Ānāpānasaticcevaṃ, **dasadhānussatī**ritā.
::

::hangnum
392\.
::

::gatha1
Mettā {pb:M:0.0035} karuṇā muditā, upekkhā bhāvanāti ca;
::

::gathalast
Catubrahmavihārā ca, **appamaññā**ti bhāsitā.
::

::hangnum
393\.
::

::gatha1
**Āhāre** tu **paṭikkūla-saññe**kāti pakāsitā;
::

::gathalast
**Catudhātuvavatthānaṃ,** catudhātupariggaho.
::

::hangnum
394\.
::

::gatha1
**Cattāroruppakā** ceti, cattālīsa samāsato;
::

::gathalast
Kammaṭṭhānāni vuttāni, samathe bhāvanānaye.
::

::hangnum
395\.
::

::gatha1
Ānāpānañca {pb:V:0.0038} kasiṇaṃ, pañcakajjhānikaṃ tahiṃ;
::

::gathalast
Paṭhamajjhānikā vuttā, koṭṭhāsāsubhabhāvanā.
::

::hangnum
396\.
::

::gatha1
Mettādayo catujjhānā, upekkhā pañcamī matā;
::

::gathalast
Āruppāruppakā sesā, upacārasamādhikā.
::

::hangnum
397\.
::

::gatha1
Kasiṇāsubhakoṭṭhāse,
::

::gatha2
Ānāpāne ca jāyati;
::

::gatha3
Paṭibhāgo tamārabbha,
::

::gathalast
Tattha vattati appanā.
::

::hangnum
398\.
::

::gatha1
Kammaṭṭhānesu sesesu, paṭibhāgo na vijjati;
::

::gathalast
Tathā hi sattavohāre, appamaññā pavattare.
::

::hangnum
399\.
::

::gatha1
Kasiṇugghāṭimākāsaṃ, paṭhamāruppamānasaṃ;
::

::gathalast
Paṭhamāruppakābhāva-mākiñcaññañca gocaraṃ.
::

::hangnum
400\.
::

::gatha1
Āruppā sampavattanti, ālambitvā yathākkamaṃ;
::

::gathalast
Aññattha pana sabbattha, nappavattati appanā.
::

::hangnum
401\.
::

::gatha1
Parikammaṃ parikamma-samādhi ca tato paraṃ;
::

::gathalast
Upacārappanā ceti, bhāvanāyaṃ catubbidhaṃ.
::

::hangnum
402\.
::

::gatha1
Parikammanimittañca, uggaho ca tato paraṃ;
::

::gathalast
Paṭibhāgoti tīṇeva, nimittāni pakāsayuṃ.
::

::hangnum
403\.
::

::gatha1
Nimittaṃ gaṇhato pubba-mādikammikayogino;
::

::gathalast
Parikammanimittanti, kasiṇādikamīritaṃ.
::

::hangnum
404\.
::

::gatha1
Tasmiṃ {pb:M:0.0036} pana nimittamhi, ārabhantassa bhāvanaṃ;
::

::gathalast
Paṭhamaṃ parikammanti, bhāvanāpi pavuccati.
::

::hangnum
405\.
::

::gatha1
Cittenuggahite tasmiṃ, manodvāre vibhāvite;
::

::gathalast
Taduggahanimittaṃ tu, samuppannanti vuccati.
::

::hangnum
406\.
::

::gatha1
Pañcadvāravinimuttā{pb:V:0.0039}, tamārabbha samāhitā;
::

::gathalast
Parikammasamādhīti, bhāvanā sā pakāsitā.
::

::hangnum
407\.
::

::gatha1
Uggahākārasambhūtaṃ, vatthudhammavimuccitaṃ;
::

::gathalast
Paṭibhāganimittanti, bhāvanāmayamīritaṃ.
::

::hangnum
408\.
::

::gatha1
Rūpādivisayaṃ hitvā, tamārabbha tato paraṃ;
::

::gathalast
Bhavaṅgantaritaṃ hutvā, manodvāraṃ pavattati.
::

::hangnum
409\.
::

::gatha1
Sikhāpattasamādhāna-mupaklesavimuccitaṃ;
::

::gathalast
Upacārasamādhīti, kāmāvacaramīritaṃ.
::

::hangnum
410\.
::

::gatha1
Paṭibhāganimittamhi, upacārasamādhito;
::

::gathalast
Bhāvanābalanipphannā, samuppajjati appanā.
::

::hangnum
411\.
::

::gatha1
Purimaṃ purimaṃ katvā, vasībhūtaṃ tato paraṃ;
::

::gathalast
Oḷārikaṅgamohāya, sukhumaṅgappavattiyā.
::

::hangnum
412\.
::

::gatha1
Appanā padahantassa, pavattati yathākkamaṃ;
::

::gathalast
Vitakkādivinimuttā, vicārādisamāyutā.
::

::hangnum
413\.
::

::gatha1
Āvajjanā ca vasitā, taṃsamāpajjanā tathā;
::

::gathalast
Vuṭṭhānādhiṭṭhānā pacca-vekkhaṇāti ca pañcadhā.
::

::hangnum
414\.
::

::gatha1
Vitakkañca vicārañca, sahātikkamato pana;
::

::gathalast
Catukkajjhānamappeti, pañcakañca visuṃ visuṃ.
::

::hangnum
415\.
::

::gatha1
Appanāya ca paccekajhānassāpi visuṃ visuṃ;
::

::gathalast
Icchitabbā hi sabbattha, parikammādibhāvanā.
::

::hangnum
416\.
::

::gatha1
Taṃ parittaṃ majjhimañca, paṇītanti vibhajjati;
::

::gathalast
Vimokkho ca vasībhūtamabhibhāyatananti ca.
::

::hangnum
417\.
::

::gatha1
Parittādi {pb:M:0.0037} parittādigocaranti catubbidhaṃ;
::

::gathalast
Dukkhāpaṭipadaṃ dandhābhiññamiccādito tathā.
::

::hangnum
418\.
::

::gatha1
Taṃ {pb:V:0.0040} chandacittavīriyavīmaṃsādhippateyyato;
::

::gathalast
Visesaṭṭhitinibbedhahānabhāgiyatopi ca.
::

::hangnum
419\.
::

::gatha1
Pañcadhā jhānabhedena, catudhālambabhedato;
::

::gathalast
Samādhibhāvanāpuññamappanāpattamīritaṃ.
::

::hangnum
420\.
::

::gatha1
Iti vikkhambhitaklesaṃ, rūpalokūpapattikaṃ;
::

::gathalast
Rūpāvacarakammanti, vibhāventi visāradā.
::

::hangnum
421\.
::

::gatha1
**Arūpāvacarakammaṃ,** catudhāruppasādhanaṃ;
::

::gathalast
Rūpadhammavibhāgena, bhāvitanti pavuccati.
::

::hangnum
422\.
::

::gatha1
Catupārisuddhisīlaṃ, dhutaṅgaparivāritaṃ;
::

::gathalast
Sīlavisuddhisaṅkhātaṃ, pūrayitvā tato paraṃ.
::

::hangnum
423\.
::

::gatha1
Patvā cittavisuddhiñca, sopacārasamādhikaṃ;
::

::gathalast
Tathā diṭṭhivisuddhiñca, nāmarūpapariggahaṃ.
::

::hangnum
424\.
::

::gatha1
Kaṅkhāvitaraṇaṃ nāma, paccayaṭṭhitidassanaṃ;
::

::gathalast
Visodhetvā maggāmagga-ñāṇadassanameva ca.
::

::hangnum
425\.
::

::gatha1
Tato paraṃ vipassanto, visuddhīsu samāhito;
::

::gathalast
Sampādetvā paṭipadā-ñāṇadassanamuttamaṃ.
::

::hangnum
426\.
::

::gatha1
Tato pappoti medhāvī, visuddhiṃ ñāṇadassanaṃ;
::

::gathalast
Catumaggasamaññātaṃ, sāmaññaphaladāyakaṃ.
::

::hangnum
427\.
::

::gatha1
Chabbisuddhikamenevaṃ, bhāvetabbaṃ yathākkamaṃ;
::

::gathalast
**Kammaṃ lokuttaraṃ** nāma, sabbadukkhakkhayāvahaṃ.
::

::hangnum
428\.
::

::gatha1
Iti channaṃ catukkānaṃ, vasā kammaṃ vibhāvaye;
::

::gathalast
Yena kammavisesena, santānamabhisaṅkhataṃ.
::

::hangnum
429\.
::

::gatha1
Bhūmībhavayonigatiṭhitivāsesu sambhavā;
::

::gathalast
Paṭisandhādibhāvena, pākāya parivattati.
::

::hangnum
430\.
::

::gatha1
Sāyaṃ {pb:M:0.0038}{pb:V:0.0041} kammasamaññātā, kammajāni yathārahaṃ;
::

::gathalast
Janeti rūpārūpāni, manosañcetanā kathaṃ.
::

::hangnum
431\.
::

::gatha1
**Bhūmi** lokuttarā ceva, lokiyāti dvidhā ṭhitā;
::

::gathalast
Parittā ca mahaggatā, appamāṇāti bheditā.
::

::hangnum
432\.
::

::gatha1
Ekādasa kāmabhavā, bhavā soḷasa rūpino;
::

::gathalast
Cattāroruppakā ceti, tividho **bhava** saṅgaho.
::

::hangnum
433\.
::

::gatha1
Asaññeko bhavo neva-
::

::gatha2
Saññināsaññiko bhavo;
::

::gatha3
Sabbo saññibhavo seso,
::

::gathalast
Evampi tividho bhavo.
::

::hangnum
434\.
::

::gatha1
Āruppā catuvokārā, ekavokārasaññino;
::

::gathalast
Pañcavokārako nāma, bhavo seso pavuccati.
::

::hangnum
435\.
::

::gatha1
Niraye hoti deve ca, yonekā opapātikā;
::

::gathalast
Aṇḍajā jalābujā ca, saṃsedajopapātikā.
::

::hangnum
436\.
::

::gatha1
Petaloke tiracchāne, bhummadeve ca mānuse;
::

::gathalast
Asure ca bhavantevaṃ, catudhā **yoni** saṅgahā.
::

::hangnum
437\.
::

::gatha1
**Gatiyo** nirayaṃ petā, tiracchānā ca mānavā;
::

::gathalast
Sabbe devāti pañcāha, pañcanimmalalocano.
::

::hangnum
438\.
::

::gatha1
Tāvatiṃsesu devesu, vepacittāsurā gatā;
::

::gathalast
Kālakañcāsurā nāma, gatā petesu sabbathā.
::

::hangnum
439\.
::

::gatha1
Sandhisaññāya nānattā, kāyassāpi ca nānato;
::

::gathalast
Nānattakāyasaññīti, kāmasuggatiyo matā.
::

::hangnum
440\.
::

::gatha1
Paṭhamajjhānabhūmī ca, caturāpāyabhūmiyo;
::

::gathalast
Nānattakāyaekatta-saññīti samudīritā.
::

::hangnum
441\.
::

::gatha1
Ekattakāyanānatta-saññī {pb:V:0.0042} dutiyabhūmikā;
::

::gathalast
Ekattakāyaekatta-saññī uparirūpino.
::

::hangnum
442\.
::

::gatha1
**Viññāṇaṭṭhitiyo** {pb:M:0.0039} satta, tīhāruppehi heṭṭhato;
::

::gathalast
Asaññettha na gaṇhanti, viññāṇābhāvato sadā.
::

::hangnum
443\.
::

::gatha1
Catutthāruppabhūmiñca, paṭuviññāṇahānito;
::

::gathalast
Taṃ dvayampi gahetvāna, **sattāvāsā** naveritā.
::

::hangnum
444\.
::

::gatha1
Devā manussāpāyāti, tividhā kāmadhātuyo;
::

::gathalast
Paṭhamajjhānabhūmādi-bhedā bhūmi catubbidhā.
::

::hangnum
445\.
::

::gatha1
Paṭhamāruppādibhedā, catudhāruppadhātuyo;
::

::gathalast
Sotāpannādibhedena, catudhānuttarā matā.
::

::hangnum
446\.
::

::gatha1
Nirayādippabhedena, bhinnā paccekato puna;
::

::gathalast
Ekatiṃsavidhā honti, sattānaṃ jātibhūmiyo.
::

::hangnum
447\.
::

::gatha1
Evaṃ bhūmādibhedesu, sattā jāyanti sāsavā;
::

::gathalast
Kammāni ca vipaccanti, yathāsambhavato kathaṃ;
::

::hangnum
448\.
::

::gatha1
Apāyamhā cutā sattā, kāmadhātumhi jāyare;
::

::gathalast
Sabbaṭṭhānesu jāyanti, sesakāmabhavā cutā.
::

::hangnum
449\.
::

::gatha1
Suddhāvāsā cutā suddhā-vāsesupari jāyare;
::

::gathalast
Asaññimhā cutā kāma-sugatimhopapajjare.
::

::hangnum
450\.
::

::gatha1
Sesarūpā cutā sattā, jāyantāpāyavajjite;
::

::gathalast
Āruppatopari kāma-sugatimhi tahimpi ca.
::

::hangnum
451\.
::

::gatha1
Puthujjanāva jāyanti, asaññāpāyabhūmisu;
::

::gathalast
Suddhāvāsesu jāyanti, anāgāmikapuggalā.
::

::hangnum
452\.
::

::gatha1
Vehapphale akaniṭṭhe, bhavagge ca patiṭṭhitā;
::

::gathalast
Na punaññattha jāyanti, sabbe ariyapuggalā.
::

::hangnum
453\.
::

::gatha1
Brahmalokagatā {pb:V:0.0043} heṭṭhā, ariyā nopapajjare;
::

::gathalast
Dukkhamūlasamucchedā, parinibbantināsavā.
::

::hangnum
454\.
::

::gatha1
Jāyantānañca jātāna-miti vuttaniyāmato;
::

::gathalast
Pavattātītakaṃ kammaṃ, paṭisandhipavattiyaṃ.
::

::hangnum
455\.
::

::gatha1
Arūpaṃ {pb:M:0.0040} catuvokāre, rūpameva asaññisu;
::

::gathalast
Janeti rūpārūpāni, pañcavokārabhūmiyaṃ.
::

::hangnum
456\.
::

::gatha1
Āruppānuttaraṃ kammaṃ, pākameva vipaccati;
::

::gathalast
Kaṭattārūpapākāni, kāmarūpaniyāmitaṃ.
::

::hangnum
457\.
::

::gatha1
Kālopadhippayogānaṃ, gatiyā ca yathārahaṃ;
::

::gathalast
Sampattiñca vipattiñca, kammamāgamma paccati.
::

::hangnum
458\.
::

::gatha1
Apāye sandhimuddhacca-hīnā datvā pavattiyaṃ;
::

::gathalast
Sabbāpi pañcavokāre, dvādasāpuññacetanā.
::

::hangnum
459\.
::

::gatha1
Sattākusalapākāni, vipaccanti yathārahaṃ;
::

::gathalast
Kāmāvacarapuññāni, kāmesugatiyaṃ pana.
::

::hangnum
460\.
::

::gatha1
Sahetukāni pākāni, paṭisandhipavattiyaṃ;
::

::gathalast
Janenti pañcavokāre, ahetupi yathārahaṃ.
::

::hangnum
461\.
::

::gatha1
Tihetupuññamukkaṭṭhaṃ, paṭisandhiṃ tihetukaṃ;
::

::gathalast
Datvā soḷasa pākāni, pavatte tu vipaccati.
::

::hangnum
462\.
::

::gatha1
Tihetukomakukkaṭṭhaṃ, dvihetu ca dvihetukaṃ;
::

::gathalast
Sandhiṃ deti pavatte tu, tihetukavivajjitaṃ.
::

::hangnum
463\.
::

::gatha1
Dvihetukomakaṃ puññaṃ, paṭisandhimahetukaṃ;
::

::gathalast
Datvāhetukapākāni, pavatte tu vipaccati.
::

::hangnum
464\.
::

::gatha1
Asaṅkhāraṃ sasaṅkhāra-vipākāni na paccati;
::

::gathalast
Sasaṅkhāramasaṅkhāra-vipākānīti kecana.
::

::hangnum
465\.
::

::gatha1
Parittaṃ {pb:V:0.0044} paṭhamajjhānaṃ, majjhimañca paṇītakaṃ;
::

::gathalast
Bhāvetvā jāyare brahma-pārisajjādi tīsupi.
::

::hangnum
466\.
::

::gatha1
Tatheva dutiyajjhānaṃ, tatiyañca yathākkamaṃ;
::

::gathalast
Bhāvetvā jāyare jhānaṃ, parittābhādi tīsupi.
::

::hangnum
467\.
::

::gatha1
Tathā catutthaṃ tividhaṃ, bhāvetvāna samāhitā;
::

::gathalast
Parittasubhādikesu, tīsu jāyanti yogino.
::

::hangnum
468\.
::

::gatha1
Pañcamaṃ {pb:M:0.0041} pana bhāvetvā, honti vehapphalūpagā;
::

::gathalast
Saññāvirāgaṃ bhāvetvā, asaññīsūpapajjare.
::

::hangnum
469\.
::

::gatha1
Suddhāvāsesu jāyanti, anāgāmikapuggalā;
::

::gathalast
Āruppāni tu bhāvetvā, āruppesu yathākkamaṃ.
::

::hangnum
470\.
::

::gatha1
Evaṃ mahaggataṃ puññaṃ, yathābhūmivavatthitaṃ;
::

::gathalast
Janeti sadisaṃ pākaṃ, paṭisandhipavattiyaṃ.
::

::hangnum
471\.
::

::gatha1
Lokuttarāni puññāni, uppannānantaraṃ pana;
::

::gathalast
Samāpattikkhaṇe ceva, janenti sadisaṃ phalaṃ.
::

::hangnum
472\.
::

::gatha1
Mahaggatānantariyaṃ, paripakkasabhāvato;
::

::gathalast
Anantarabhavātītaṃ, kālātītaṃ na paccati.
::

::hangnum
473\.
::

::gatha1
Sukhumālasabhāvā ca, sukhumattā mahaggatā;
::

::gathalast
Santāne na vipaccanti, paṭipakkhehi dūsite.
::

::hangnum
474\.
::

::gatha1
Samānāsevane laddhe, vijjamāne mahabbale;
::

::gathalast
Aladdhā tādisaṃ hetuṃ, abhiññā na vipaccati.
::

::hangnum
475\.
::

::gatha1
Sakaṃ bhūmimatītānaṃ, na vipaccatānuttaraṃ;
::

::gathalast
Kammantarassadhiṭṭhānā, santānasseti dīpitaṃ.
::

::hangnum
476\.
::

::gatha1
Iti tettiṃsa kammāni, pākā chattiṃsa bhāsitā;
::

::gathalast
Cittuppādā kriyā sesā, kriyāmattappavattito.
::

::hangnum
477\.
::

::gatha1
Cittuppādavasenevamekūnanavutīvidhā{pb:V:0.0045};
::

::gathalast
Tepaññāsa sabhāvena, cittacetasikā matā.
::

::hangnum
478\.
::

::gatha1
Iti cittaṃ cetasikaṃ, nibbānanti naruttaro;
::

::gathalast
Nāmaṃ tidhā pakāsesi, cakkhumā vadataṃ varo.
::

::hangnum
479\.
::

::gatha1
Iti kammavipākapaṇḍitā, mitakammavipākasāsane;
::

::gathalast
Hitakammavipākapāragū, catukammavipākamabravuṃ.
::

::hangnum
480\.
::

::gatha1
Yatthāyaṃ {pb:M:0.0042} paramatthavatthuniyame tulyena bāhulyato,
::

::gatha2
Atthānatthavicāraṇaṃ pati jano sammohamāpādito;
::

::gatha3
Buddho bodhitale yamāha sugato gantvāna devālayaṃ,
::

::gathalast
Svāyaṃ kammavipākanicchayanayo saṅkhepato dīpito.
::

::centre
Iti nāmarūpaparicchede kammavibhāgo nāma
::

::centre
Pañcamo paricchedo.
::

### 6. Chaṭṭho paricchedo

#### Rūpavibhāgo

::hangnum
481\.
::

::gatha1
Iti pañcapariccheda-paricchinnatthasaṅgahaṃ;
::

::gathalast
Nāmadhammamasesena, vibhāvetvā sabhāvato.
::

::hangnum
482\.
::

::gatha1
Sappabhedaṃ pavakkhāmi, rūpadhammamito paraṃ;
::

::gathalast
Bhūtopādāyabhedena, duvidhampi pakāsitaṃ.
::

::hangnum
483\.
::

::gatha1
Uddesalakkhaṇādīhi, vibhāgajanakā tathā;
::

::gathalast
Kalāpuppattito cāpi, yathānukkamato kathaṃ?
::

::hangnum
484\.
::

::gatha1
Ruppatīti {pb:V:0.0046} bhave rūpavikārappaccayesati;
::

::gathalast
Rūparūpaṃ tathā rūpapariyāpannatoparaṃ.
::

::hangnum
485\.
::

::gatha1
Bhūtarūpaṃ tu pathavī, āpo tejo tathāparo;
::

::gathalast
Vāyo ca bhavatūpādārūpametthāti bhāsitaṃ.
::

::hangnum
486\.
::

::gatha1
Bhūtarūpamupādāya{pb:M:0.0043}, pavattati na caññathā;
::

::gathalast
Iccupādāyarūpanti, rūpaṃ sesamudīritaṃ.
::

::hangnum
487\.
::

::gatha1
Cakkhu sotañca ghānañca, jivhā kāyoti pañcadhā;
::

::gathalast
Pasādarūpamakkhātaṃ, nopasādaṃ panetaraṃ.
::

::hangnum
488\.
::

::gatha1
Rūpasaddagandharasā, phoṭṭhabbamiti pañcadhā;
::

::gathalast
Rūpaṃ pasādavisayaṃ, pasādo gocaraṃparaṃ.
::

::hangnum
489\.
::

::gatha1
Itthattaṃ purisattañca, bhāvarūpamudīritaṃ;
::

::gathalast
Jīvitindriyarūpanti, upādinnapavattikaṃ.
::

::hangnum
490\.
::

::gatha1
Vatthurūpaṃ tu hadayaṃ, yaṃ dhātudvayanissayaṃ;
::

::gathalast
Kabaḷīkāramāhārarūpamiccāhu paṇḍitā.
::

::hangnum
491\.
::

::gatha1
Rūpadhammasabhāvattā, rūpanti paridīpitaṃ;
::

::gathalast
Iccevamaṭṭhārasadhā, rūparūpamudīritaṃ.
::

::hangnum
492\.
::

::gatha1
Anipphannasabhāvattā, rūpākāropalakkhitaṃ;
::

::gathalast
Anipphannaṃ nāma rūpaṃ, dasadhā paridīpitaṃ.
::

::hangnum
493\.
::

::gatha1
Rūpapparicchedaṃ rūpamiccākāso pakāsito;
::

::gathalast
Kāyabbacīviññattikaṃ, dvayaṃ viññattirūpakaṃ.
::

::hangnum
494\.
::

::gatha1
Lahutā mudutā kamma-ññatā viññattiyā saha;
::

::gathalast
Vikārarūpamiccāhu, pañcadhā ca vibhāvino.
::

::hangnum
495\.
::

::gatha1
Upacayo santati ca, jaratāniccatāti ca;
::

::gathalast
Catudhā lakkhaṇarūpaṃ, rūpakaṇḍe vibhāvitaṃ.
::

::hangnum
496\.
::

::gatha1
Iccevamaṭṭhavīsatividhānipi {pb:V:0.0047} vicakkhaṇo;
::

::gathalast
Rūpāni **lakkhaṇādīhi,** vibhāveyya yathākkamaṃ.
::

::hangnum
497\.
::

::gatha1
Kharatā pathavīdhātu, sāyaṃ kakkhaḷalakkhaṇā;
::

::gathalast
Kalāpādhiṭṭhānarasā, paṭiggāhoti gayhati.
::

::hangnum
498\.
::

::gatha1
Ābandhanamāpodhātu, sā paggharaṇalakkhaṇā;
::

::gathalast
Kalāpābandhanarasā, saṅgahattena gayhati.
::

::hangnum
499\.
::

::gatha1
Tejanattaṃ {pb:M:0.0044} tejodhātu, sāyamuṇhattalakkhaṇā;
::

::gathalast
Pācanarasā maddavā-nuppādananti gayhati.
::

::hangnum
500\.
::

::gatha1
Vāyodhātu vāyanattaṃ, sā vitthambhanalakkhaṇā;
::

::gathalast
Samīraṇarasābhini-hārabhāvena gayhati.
::

::hangnum
501\.
::

::gatha1
Sabbatthāvinibhuttāpi, asammissitalakkhaṇā;
::

::gathalast
Taṃtaṃbhāvasamussannasambhāresupalakkhitā.
::

::hangnum
502\.
::

::gatha1
Aññamaññenupatthaddhā, sesarūpassa nissayā;
::

::gathalast
Catuddhevaṃ kalāpesu, mahābhūtā pavattare.
::

::hangnum
503\.
::

::gatha1
Cakkhu sambhāracakkhumhi, sattakkhipaṭalocite;
::

::gathalast
Kaṇhamaṇḍalamajjhamhi, pasādoti pavuccati.
::

::hangnum
504\.
::

::gatha1
Yena cakkhupasādena, rūpāni anupassati;
::

::gathalast
Parittaṃ sukhumaṃ cetaṃ, ūkāsirasamūpamaṃ.
::

::hangnum
505\.
::

::gatha1
Sotaṃ sotabilassanto,
::

::gatha2
Tambalomācite tathā;
::

::gatha3
Aṅgulivedhanākāre,
::

::gathalast
Pasādoti pavuccati.
::

::hangnum
506\.
::

::gatha1
Anto ajapadaṭṭhāne, ghānaṃ ghānabile ṭhitaṃ;
::

::gathalast
Jivhā jivhāya majjhamhi, uppalākārasannibhe.
::

::hangnum
507\.
::

::gatha1
Iccevaṃ {pb:V:0.0048} pana cattāro, taṃtaṃdesavavatthitā;
::

::gathalast
Kāyappasādo kāyamhi, upādinneti pañcadhā.
::

::hangnum
508\.
::

::gatha1
Kappāsapaṭalasneha-sannibhā bhūtanissitā;
::

::gathalast
Pasādā jīvitārakkhā, rūpādiparivāritā.
::

::hangnum
509\.
::

::gatha1
Dhītā rājakumārāva, kalāpantaravuttino;
::

::gathalast
Dvārabhūtāva paccekaṃ, pañcaviññāṇavīthiyā.
::

::hangnum
510\.
::

::gatha1
Rūpādābhighātārahabhūtānaṃ vā yathākkamaṃ;
::

::gathalast
Daṭṭhukāmanidānādikammabhūtānameva vā.
::

::hangnum
511\.
::

::gatha1
Pasādalakkhaṇā {pb:M:0.0045} rūpā-dāviñjanarasā tathā;
::

::gathalast
Pañcaviññāṇayugaḷaṃ, dvārabhāvena gayhare.
::

::hangnum
512\.
::

::gatha1
Rūpaṃ nibhāso bhūtānaṃ, saddo nigghosanaṃ tathā;
::

::gathalast
Gandhova gandhanaṃ tattha, raso ca rasanīyatā.
::

::hangnum
513\.
::

::gatha1
Iccevaṃ pana cattāro, gocarā bhūtanissitā;
::

::gathalast
Bhūtattayañca phoṭṭhabbamāpodhātuvivajjitaṃ.
::

::hangnum
514\.
::

::gatha1
Saddo aniyato tattha, tadañño sahavuttino;
::

::gathalast
Taṃtaṃsabhāvabhedena, taṃtaṃdvāropalakkhito.
::

::hangnum
515\.
::

::gatha1
Pañceva pañcaviññāṇavīthiyā visayā matā;
::

::gathalast
Cakkhādipaṭihananalakkhaṇāva yathākkamaṃ.
::

::hangnum
516\.
::

::gatha1
Pañcaviññāṇayugaḷālambabhāvarasā tathā;
::

::gathalast
Pañcaviññāṇayugaḷaṃ, gocarattena gayhare.
::

::hangnum
517\.
::

::gatha1
Itthindriyaṃ panitthattamitthibhāvoti bhāsito;
::

::gathalast
Purisattaṃ tathā bhāvo, purisindriyanāmako.
::

::hangnum
518\.
::

::gatha1
Taṃ dvayaṃ panupādinnakāye sabbattha labbhati;
::

::gathalast
Kalāpantarabhinnañca, bhinnasantānavutti ca.
::

::hangnum
519\.
::

::gatha1
Vase {pb:V:0.0049} vatteti liṅgāna-mitthipumbhāvalakkhaṇaṃ;
::

::gathalast
Itthīti ca purisoti, pakāsanarasaṃ tathā.
::

::hangnum
520\.
::

::gatha1
Itthīnaṃ purisānañca, liṅgassa ca yathākkamaṃ;
::

::gathalast
Nimittakuttākappānaṃ, kāraṇattena gayhati.
::

::hangnum
521\.
::

::gatha1
Sattā maranti nāsena, yassa pāṇanti vuttiyā;
::

::gathalast
Sajīvamatakāyānaṃ, bhedo yenopalakkhito.
::

::hangnum
522\.
::

::gatha1
Tadetaṃ kammajātāna-manupālanalakkhaṇaṃ;
::

::gathalast
Jīvitaṃ jīvanarasaṃ, āyubaddhoti gayhati.
::

::hangnum
523\.
::

::gatha1
Manodhātuyā ca tathā, manoviññāṇadhātuyā;
::

::gathalast
Nissayalakkhaṇaṃ vatthu-rūpaṃ hadayasammataṃ.
::

::hangnum
524\.
::

::gatha1
Samādhānarasaṃ {pb:M:0.0046} tāsa-mubbāhattena gayhati;
::

::gathalast
Yasmiṃ kuppitakālamhi, vikkhittā honti pāṇino.
::

::hangnum
525\.
::

::gatha1
Kāyo yassānusārena, cittakkhepena khijjati;
::

::gathalast
Yasmiṃ niruddhe viññāṇa-sotopi ca nirujjhati.
::

::hangnum
526\.
::

::gatha1
Yaṃ nissāya patiṭṭhāti, paṭisandhi bhavantare;
::

::gathalast
Tadetaṃ kammasambhūtaṃ, pañcavokārabhūmiyaṃ.
::

::hangnum
527\.
::

::gatha1
Majjhe hadayakosamhi, aḍḍhapasatalohite;
::

::gathalast
Bhūtarūpamupādāya, cakkhādi viya vattati.
::

::hangnum
528\.
::

::gatha1
Kabaḷīkāro āhāro, rūpāharaṇalakkhaṇo;
::

::gathalast
Kāyānuyāpanaraso, upatthambhoti gayhati.
::

::hangnum
529\.
::

::gatha1
Ojāya yāya yāpenti, āhārasnehasattiyā;
::

::gathalast
Pāṇino kāmalokamhi, sāyamevaṃ pavuccati.
::

::hangnum
530\.
::

::gatha1
Ākāsadhātu rūpānaṃ, pariyosānalakkhaṇā;
::

::gathalast
Paricchedarasā rūpamariyādoti gayhati.
::

::hangnum
531\.
::

::gatha1
Salakkhaṇaparicchinnarūpadhammapariggahe{pb:V:0.0050};
::

::gathalast
Yogīnamupakārāya, yaṃ desesi dayāparo.
::

::hangnum
532\.
::

::gatha1
Paricchinnasabhāvānaṃ, kalāpānaṃ yathārahaṃ;
::

::gathalast
Pariyantānamevesa, tadākāro pavuccati.
::

::hangnum
533\.
::

::gatha1
Gamanādivacīghosapavattamhi yathākkamaṃ;
::

::gathalast
Vāyopathavidhātūnaṃ, yo vikāro samatthatā.
::

::hangnum
534\.
::

::gatha1
Sahajopādinnakānaṃ, kriyāvācāpavattiyā;
::

::gathalast
Vipphandaghaṭṭanāhetu, cittānuparivattako.
::

::hangnum
535\.
::

::gatha1
Sa vikāravisesoyaṃ, viññattīti pakāsito;
::

::gathalast
Viññāpetīti kāyena, vācāya ca vicintitaṃ.
::

::hangnum
536\.
::

::gatha1
Vāyopathavādhikānaṃ, bhūtānamiti kecana;
::

::gathalast
Pavuttā tādinā kāya-pariggahasukhāya yā.
::

::hangnum
537\.
::

::gatha1
Kāyo {pb:M:0.0047} yassānubhāvena,
::

::gatha2
Sahābhogova khāyati;
::

::gatha3
Yaṃ nirodhā parābhūto,
::

::gathalast
Seti niccetano yathā.
::

::hangnum
538\.
::

::gatha1
Loke papañcā vattanti, bahudhā yāya nimmitā;
::

::gathalast
Kappenti kāyamattānaṃ, bālā yāya ca vañcitā.
::

::hangnum
539\.
::

::gatha1
Sāyaṃ kāyavacīkamma-dvārabhāvena lakkhitā;
::

::gathalast
Byāpāraghaṭṭanāhetu-vikārākāralakkhaṇā.
::

::hangnum
540\.
::

::gatha1
Kāyavācāadhippāya-pakāsanarasā tathā;
::

::gathalast
Kāyavipphandaghaṭṭana-hetubhāvena gayhati.
::

::hangnum
541\.
::

::gatha1
Lahutā pana rūpānaṃ, adandhākāralakkhaṇā;
::

::gathalast
Avitthānarasā salla-hukavuttīti gayhati.
::

::hangnum
542\.
::

::gatha1
Mudutāpi {pb:V:0.0051} ca rūpānaṃ, kakkhaḷābhāvalakkhaṇā;
::

::gathalast
Kiccāvirujjhanarasā, anukulyanti gayhati.
::

::hangnum
543\.
::

::gatha1
Kammaññatā ca rūpānaṃ, alaṃkiccassa lakkhaṇā;
::

::gathalast
Pavattisampattirasā, yoggabhāvoti gayhati.
::

::hangnum
544\.
::

::gatha1
Sappāyamutumāhāraṃ, laddhā cittamanāmayaṃ;
::

::gathalast
Lahū mudu ca kammaññaṃ, yadā rūpaṃ pavattati.
::

::hangnum
545\.
::

::gatha1
Tathā pavattarūpassa, pavattākārabheditaṃ;
::

::gathalast
Lahutādittayampetaṃ, sahavutti tadā bhave.
::

::hangnum
546\.
::

::gatha1
Sappāyapaṭivedhāya, paṭipattupakārikā;
::

::gathalast
Sākārā rūpasampatti, paññattevaṃ mahesinā.
::

::hangnum
547\.
::

::gatha1
Rūpassopacayo nāma, rūpassācayalakkhaṇo;
::

::gathalast
Rūpummujjāpanaraso, pāripūrīti gayhati.
::

::hangnum
548\.
::

::gatha1
Pavattilakkhaṇā rūpa-santatīti pakāsitā;
::

::gathalast
Anuppabandhanarasā, avicchedoti gayhati.
::

::hangnum
549\.
::

::gatha1
Rūpamācayarūpena{pb:M:0.0048}, jāyaticcuparūpari;
::

::gathalast
Pekkhatopacāyākārā, jāti gayhati yoginā.
::

::hangnum
550\.
::

::gatha1
Anuppabandhākārena, jāyatīti samekkhato;
::

::gathalast
Tadāyaṃ santatākārā, samupaṭṭhāsi cetasi.
::

::hangnum
551\.
::

::gatha1
Evamābhogabhedena, jātirūpaṃ dvidhā kataṃ;
::

::gathalast
Atthūpaladdhibhāvena, jāyantaṃ vātha kevalaṃ.
::

::hangnum
552\.
::

::gatha1
Rūpavivittamokāsaṃ, purakkhattena cīyati;
::

::gathalast
Abhāvā pana bhāvāya, pavattamiti santati.
::

::hangnum
553\.
::

::gatha1
Evamākārabhedāpi, sabbākāravarākaro;
::

::gathalast
Jātirūpaṃ dvidhākāsi, jātirūpavirocano.
::

::hangnum
554\.
::

::gatha1
Jaratā {pb:V:0.0052} kālaharaṇaṃ, rūpānaṃ pākalakkhaṇā;
::

::gathalast
Navatāpāyanarasā, purāṇattanti gayhati.
::

::hangnum
555\.
::

::gatha1
Antimakkhaṇasampatti, paribhijjanalakkhaṇā;
::

::gathalast
Aniccatā haraṇarasā, khayabhāvena gayhati.
::

::hangnum
556\.
::

::gatha1
Iti lakkhaṇarūpaṃ tu, tividhaṃ bhinnakālikaṃ;
::

::gathalast
Sabhāvarūpadhammesu, taṃtaṃkālopalakkhitaṃ.
::

::hangnum
557\.
::

::gatha1
Yena lakkhīyati rūpaṃ, bhinnākāraṃ khaṇe khaṇe;
::

::gathalast
Vipassanānayatthāya, tamiccāha tathāgato.
::

::hangnum
558\.
::

::gatha1
Iccevaṃ saparicchedā, savikārā salakkhaṇā;
::

::gathalast
Akicchā paṭivedhāya, dayāpannena tādinā.
::

::hangnum
559\.
::

::gatha1
Rūpadhammā sabhāvena, vijjamānāti bhāsitā;
::

::gathalast
Ajjhattikādibhedena, bahudhā bhijjare kathaṃ;
::

::hangnum
560\.
::

::gatha1
Dvārabhūtā pavattenti, cittamattāti kappitaṃ;
::

::gathalast
Rūpamajjhattikaṃ tasmā, pasādā bāhiraṃparaṃ.
::

::hangnum
561\.
::

::gatha1
Vaṇṇo {pb:M:0.0049} gandho rasojā ca, bhūtarūpañca bhāsitaṃ;
::

::gathalast
Avinibbhogarūpaṃ tu, vinibbhogaṃ panetaraṃ.
::

::hangnum
562\.
::

::gatha1
Sattaviññāṇadhātūnaṃ, nissayattā yathārahaṃ;
::

::gathalast
Pasādā hadayañceva, vatthunā vatthu desitaṃ.
::

::hangnum
563\.
::

::gatha1
Pañcaviññāṇupādinna-liṅgādi ca pavattito;
::

::gathalast
Pasādā jīvitaṃ bhāvā, cendriyaṃ nendriyaṃparaṃ.
::

::hangnum
564\.
::

::gatha1
Pañcaviññāṇakammānaṃ, pavattimukhabhāvato;
::

::gathalast
Dvāraṃ pasādaviññatti-paramadvāramīritaṃ.
::

::hangnum
565\.
::

::gatha1
Paṭihaññantaññamaññaṃ, pasādavisayā pana;
::

::gathalast
Tasmā sappaṭighaṃ nāma, rūpamappaṭighaṃparaṃ.
::

::hangnum
566\.
::

::gatha1
Dvārālambaṇabhāvena{pb:V:0.0053}, sabhāveneva pākaṭā;
::

::gathalast
Te evoḷārikaṃ tasmā, sesaṃ sukhumamīritaṃ.
::

::hangnum
567\.
::

::gatha1
Oḷārikasabhāvena, pariggahasukhā tahiṃ;
::

::gathalast
Te eva santikerūpaṃ, dūrerūpaṃ panetaraṃ.
::

::hangnum
568\.
::

::gatha1
Taṇhādiṭṭhīhupetena, kammunādinnabhāvato;
::

::gathalast
Kammajātamupādinnaṃ, anupādinnakaṃparaṃ.
::

::hangnum
569\.
::

::gatha1
Cakkhunā dissamānattā, sanidassananāmakaṃ;
::

::gathalast
Rūpameva tato sesa-manidassanamabravuṃ.
::

::hangnum
570\.
::

::gatha1
Sanidassanarūpañca, rūpaṃ sappaṭighaṃ tathā;
::

::gathalast
Anidassanamaññaṃ tu, thūlaṃ sappaṭighaṃ mataṃ.
::

::hangnum
571\.
::

::gatha1
Anidassanarūpañca, sesaṃ appaṭighaṃ tathā;
::

::gathalast
Rūpaṃ tividhamiccevaṃ, vibhajanti vicakkhaṇā.
::

::hangnum
572\.
::

::gatha1
Appattagocaraggāhirūpaṃ cakkhādikaṃ dvayaṃ;
::

::gathalast
Sampattaggāhi ghānādi-ttayamaggāhikaṃ rūpaṃ.
::

::hangnum
573\.
::

::gatha1
Diṭṭhaṃ rūpaṃ sutaṃ saddo, mutaṃ gandhādikattayaṃ;
::

::gathalast
Viññāṇeneva ñeyyattā, viññātamaparaṃ bhave.
::

::hangnum
574\.
::

::gatha1
Hadayaṃ {pb:M:0.0050} vatthumevettha, dvāraṃ viññattikadvayaṃ;
::

::gathalast
Pasādā vatthu ca dvāraṃ, aññaṃ tubhayavajjitaṃ.
::

::hangnum
575\.
::

::gatha1
Bheditvā rūpamiccevaṃ, tasseva puna paṇḍito;
::

::gathalast
**Samuṭṭhānajanakehi,** vibhāveyya yathārahaṃ.
::

::hangnum
576\.
::

::gatha1
Kusalākusalaṃ kamma-matītaṃ kāmikaṃ tathā;
::

::gathalast
Rūpāvacaramiccevaṃ, pañcavīsatidhā ṭhitaṃ.
::

::hangnum
577\.
::

::gatha1
Paṭisandhimupādāya, sañjaneti khaṇe khaṇe;
::

::gathalast
Kāmarūpesu rūpāni, kammajāni yathārahaṃ.
::

::hangnum
578\.
::

::gatha1
Jāyantaṃ {pb:V:0.0054} pañcaviññāṇa-pākāruppavivajjitaṃ;
::

::gathalast
Bhavaṅgādimupādāya, samuppādeti mānasaṃ.
::

::hangnum
579\.
::

::gatha1
Sītuṇhotusamaññātā,
::

::gatha2
Tejodhātu ṭhitikkhaṇe;
::

::gatha3
Tathevajjhohaṭāhāro,
::

::gathalast
Kāme kāyappatiṭṭhito.
::

::hangnum
580\.
::

::gatha1
Ajjhattaṃ pana cattāro, bāhiro tupalabbhati;
::

::gathalast
Sabbe kāmabhave rūpe, āhāro na samīrito.
::

::hangnum
581\.
::

::gatha1
Pavatte honti cattāro, kammamevopapattiyaṃ;
::

::gathalast
Jīvamānassa sabbepi, matassotu siyā na vā.
::

::hangnum
582\.
::

::gatha1
Kammaṃ cittotumāhāra-miccevaṃ pana paṇḍitā;
::

::gathalast
Rūpānaṃ janakattena, paccayāti pakāsayuṃ.
::

::hangnum
583\.
::

::gatha1
Hadayindriyarūpāni, kammajāneva cittajaṃ;
::

::gathalast
Viññattidvayamīrenti, saddo cittotujo mato.
::

::hangnum
584\.
::

::gatha1
Cittotukabaḷīkāra-sambhūtā lahutādayo;
::

::gathalast
Kammacittotukāhāra-jāni sesāni dīpaye.
::

::hangnum
585\.
::

::gatha1
Jāyamānādirūpānaṃ, sabhāvattā hi kevalaṃ;
::

::gathalast
Lakkhaṇāni na jāyanti, kehicīti pakāsitaṃ.
::

::hangnum
586\.
::

::gatha1
Yadijātādayo {pb:M:0.0051} tesa-mavassaṃ taṃsabhāvatā;
::

::gathalast
Tesañca lakkhaṇānanti, anavatthā bhavissati.
::

::hangnum
587\.
::

::gatha1
Aṭṭhārasa pannarasa, terasa dvādasāti ca;
::

::gathalast
Kammacittotukāhāra-jāni honti yathākkamaṃ.
::

::hangnum
588\.
::

::gatha1
**Kalāpāni** yathāyogaṃ, tāni saṅgayha paṇḍitā;
::

::gathalast
Nava cha caturo dveti, ekavīsati bhāvayuṃ.
::

::hangnum
589\.
::

::gatha1
Jīvitañcāvinibbhoga-rūpañca{pb:V:0.0055}, sahavuttito;
::

::gathalast
Saṅgayha cakkhudasakaṃ, cakkhumādāya bhāsitaṃ.
::

::hangnum
590\.
::

::gatha1
Tathā sotañca ghānañca, jivhaṃ kāyaṃ yathākkamaṃ;
::

::gathalast
Itthibhāvañca pumbhāvaṃ, vatthumādāya dīpaye.
::

::hangnum
591\.
::

::gatha1
Avinibbhogarūpena, jīvitanavakaṃ bhave;
::

::gathalast
Iccevaṃ **kammajā** nāma, kalāpā navadhā ṭhitā.
::

::hangnum
592\.
::

::gatha1
Avinibbhogarūpañca, suddhaṭṭhakamudīritaṃ;
::

::gathalast
Kāyaviññattiyā saddhiṃ, navakanti pavuccati.
::

::hangnum
593\.
::

::gatha1
Vacīviññattisaddehi, dasakaṃ bhāsitaṃ tathā;
::

::gathalast
Lahutādekādasakaṃ, lahutādīhi tīhipi.
::

::hangnum
594\.
::

::gatha1
Kāyaviññattilahutā-dīhi dvādasakaṃ mataṃ;
::

::gathalast
Vacīviññattilahutā-dīhi terasakaṃ tathā.
::

::hangnum
595\.
::

::gatha1
Gahetvākārabhedañca, taṃtaṃkālopalakkhitaṃ;
::

::gathalast
Iti **cittasamuṭṭhānā,** cha kalāpāti bhāsitā.
::

::hangnum
596\.
::

::gatha1
Suddhaṭṭhakaṃ tu paṭhamaṃ, saddena navakaṃ mataṃ;
::

::gathalast
Lahutādekādasakaṃ, lahutādisamāyutaṃ.
::

::hangnum
597\.
::

::gatha1
Saddena lahutādīhi, tathā dvādasakaṃ bhave;
::

::gathalast
Kalāpā **utusambhūtā,** catuddhevaṃ pakāsitā.
::

::hangnum
598\.
::

::gatha1
Suddhaṭṭhakañca lahutā-dekādasakamiccapi;
::

::gathalast
Kalāpā**hārasambhūtā,** duvidhāva vibhāvitā.
::

::hangnum
599\.
::

::gatha1
Kalāpānaṃ {pb:M:0.0052} pariccheda-lakkhaṇattā vicakkhaṇā;
::

::gathalast
Na kalāpaṅgamiccāhu, ākāsaṃ lakkhaṇāni ca.
::

::hangnum
600\.
::

::gatha1
Iccevaṃ catusambhūtā, kalāpā ekavīsati;
::

::gathalast
Sabbe labbhanti ajjhattaṃ, bāhirotusamuṭṭhitā.
::

::hangnum
601\.
::

::gatha1
Aṭṭhakaṃ {pb:V:0.0056} saddanavaka-miti dvedhāva bhāsitā;
::

::gathalast
Matakāyepi te eva, siyumiccāhu paṇḍitā.
::

::hangnum
602\.
::

::gatha1
Kāme sabbepi labbhanti, sabhāvānaṃ yathārahaṃ;
::

::gathalast
Sampuṇṇāyatanānaṃ tu, pavatte catusambhavā.
::

::hangnum
603\.
::

::gatha1
Dasakāneva sabbāni, kammajāneva jātiyaṃ;
::

::gathalast
Cakkhusotaghānabhāva-dasakāni na vā siyuṃ.
::

::hangnum
604\.
::

::gatha1
Vatthukāyadasakāni, sabhāvadasakāni vā;
::

::gathalast
Gabbhaseyyakasattānaṃ, tato sesāni sambhavā.
::

::hangnum
605\.
::

::gatha1
Kammaṃ rūpaṃ janetevaṃ,
::

::gatha2
Mānasaṃ sandhito paraṃ;
::

::gatha3
Tejodhātu ṭhitippattā,
::

::gathalast
Āhārajjhohaṭo tathā.
::

::hangnum
606\.
::

::gatha1
Iccevaṃ catusambhūtā, rūpasantati kāminaṃ;
::

::gathalast
Dīpajālāva sambandhā, yāvajīvaṃ pavattati.
::

::hangnum
607\.
::

::gatha1
Āyuno vātha kammassa, khayenobhinnameva vā;
::

::gathalast
Aññena vā marantāna-mupacchedakakammunā.
::

::hangnum
608\.
::

::gatha1
Sattarasacittakkhaṇamāyu rūpānamīritaṃ;
::

::gathalast
Sattarasamacittassa, cuticittoparī tato.
::

::hangnum
609\.
::

::gatha1
Ṭhitikālamupādāya, kammajaṃ na paraṃ bhave;
::

::gathalast
Tato bhijjatupādinnaṃ, cittajāhārajaṃ tato.
::

::hangnum
610\.
::

::gatha1
Iccevaṃ matasattānaṃ, punadeva bhavantare;
::

::gathalast
Paṭisandhimupādāya, tathā rūpaṃ pavattati.
::

::hangnum
611\.
::

::gatha1
Ghānajivhākāyabhāvadasakāhārajaṃ {pb:M:0.0053} pana;
::

::gathalast
Rūpaṃ rūpabhave natthi, paṭisandhipavattiyaṃ.
::

::hangnum
612\.
::

::gatha1
Tattha {pb:V:0.0057} gandharasojā ca, na labbhantīti kecana;
::

::gathalast
Kalāpā ca gaṇetabbā, tatthetaṃ rūpavajjitā.
::

::hangnum
613\.
::

::gatha1
Ṭhitikkhaṇañca cittassa, te eva paṭisedhayuṃ;
::

::gathalast
Cittabhaṅgakkhaṇe rūpa-samuppattiñca vārayuṃ.
::

::hangnum
614\.
::

::gatha1
Cakkhusotavatthusaddacittajampi asaññisu;
::

::gathalast
Arūpe pana rūpāni, sabbathāpi na labbhare.
::

::hangnum
615\.
::

::gatha1
Itthaṃ panettha vimalena vibhāvanatthaṃ,
::

::gatha2
Dhammaṃ sudhammamupagamma surādhivāsaṃ;
::

::gatha3
Rūpaṃ arūpasavibhāgasalakkhaṇaṃ taṃ,
::

::gathalast
Vuttaṃ pavuttamabhidhammanaye mayāpi.
::

::hangnum
616\.
::

::gatha1
Rūpavibhāgamimaṃ suvibhattaṃ, rūpayato pana cetasi niccaṃ;
::

::gathalast
Rūpasamiddhajineritadhamme, rūpavatī abhivaḍḍhati paññā.
::

::centre
Iti nāmarūpaparicchede rūpavibhāgo nāma
::

::centre
Chaṭṭho paricchedo.
::

### 7. Sattamo paricchedo

#### Sabbasaṅgahavibhāgo

::hangnum
617\.
::

::gatha1
Catupaññāsa dhammā hi, nāmanāmena bhāsitā;
::

::gathalast
Aṭṭhārasavidhā vuttā, rūpadhammāti sabbathā.
::

::hangnum
618\.
::

::gatha1
Abhiññeyyā sabhāvena, dvāsattati samīritā;
::

::gathalast
Saccikaṭṭhaparamatthā, vatthudhammā salakkhaṇā.
::

::hangnum
619\.
::

::gatha1
Tesaṃ {pb:M:0.0054}{pb:V:0.0058} dāni pavakkhāmi, **sabbasaṅgāhikaṃ nayaṃ**;
::

::gathalast
Ābhidhammikabhikkhūnaṃ, hatthasāramanuttaraṃ.
::

::hangnum
620\.
::

::gatha1
Dukā tikā ca khandhāyatanato dhātusaccato;
::

::gathalast
Paṭiccasamuppādā ca, paccayā ca samaññato.
::

::hangnum
621\.
::

::gatha1
Paccayo eva nibbānamapaccayamasaṅkhataṃ;
::

::gathalast
Asaṅkhāramanuppādaṃ, sassataṃ niccalakkhaṇaṃ.
::

::hangnum
622\.
::

::gatha1
Paccayā ceva saṅkhārā, saṅkhatā ca tatopare;
::

::gathalast
Uppādavayadhammā ca, paccayaṭṭhitikā tathā.
::

::hangnum
623\.
::

::gatha1
Nibbānaṃ rūpadhammā ca, vippayuttāva kevalaṃ;
::

::gathalast
Ārammaṇā eva nāma, nālambanti hi kiñcipi.
::

::hangnum
624\.
::

::gatha1
Ekuppādanirodhā ca, ekālambaṇavatthukā;
::

::gathalast
Saṃsaṭṭhā sampayuttā ca, sahajātā yathārahaṃ.
::

::hangnum
625\.
::

::gatha1
Aññamaññenupatthaddhā, sabbattha sahavuttino;
::

::gathalast
Sārammaṇārammaṇā ca, cittacetasikā matā.
::

::hangnum
626\.
::

::gatha1
Vipassanāya bhūmīti, tattha tebhūmakā matā;
::

::gathalast
Lokiyā pariyāpannā, vaṭṭadhammā sauttarā.
::

::hangnum
627\.
::

::gatha1
Sakkāyadhammā sabhayā, tīramorimanāmakaṃ;
::

::gathalast
Saṃyojaniyā samalā, tathā nīvaraṇīyakā.
::

::hangnum
628\.
::

::gatha1
Saṃklesikā parāmaṭṭhā, upādānīyasāsavā;
::

::gathalast
Oghanīyā yoganīyā, ganthanīyāti bhāsitā.
::

::hangnum
629\.
::

::gatha1
Aññe apariyāpannā, vivaṭṭā cāvipassiyā;
::

::gathalast
Lokuttarānuttarā ca, nosaṃyojaniyādayo.
::

::hangnum
630\.
::

::gatha1
Kammajātā {pb:V:0.0059} upādinnā, nāma vuccanti sāsavā;
::

::gathalast
Anupādinnakā nāma, tato sesā pavuccare.
::

::hangnum
631\.
::

::gatha1
Dhammā sappaṭibhāgāti, kusalākusalā matā;
::

::gathalast
Appaṭibhāgadhammāti, tadaññe paridīpaye.
::

::hangnum
632\.
::

::gatha1
Saraṇā {pb:M:0.0055} ca pahātabbā, dvādasākusalā pana;
::

::gathalast
Tadaññe araṇā nāma, pahātabbā na kehici.
::

::hangnum
633\.
::

::gatha1
Rūpino rūpadhammā ca, nāmadhammā arūpino;
::

::gathalast
Evamādippabhedena, **dvidhā bhedaṃ** vibhāvaye.
::

::hangnum
634\.
::

::gatha1
Bālā dhammā tapanīyā, kaṇhā ca kaṭukapphalā;
::

::gathalast
Asevitabbā sāvajjā, dvādasākusalā matā.
::

::hangnum
635\.
::

::gatha1
Paṇḍitā cātapanīyā, sukkā ca sukhadāyakā;
::

::gathalast
Sevitabbānavajjā ca, kusalā ekavīsati.
::

::hangnum
636\.
::

::gatha1
Kriyā vipākā rūpañca, nibbānanti catubbidhā;
::

::gathalast
Vuttā abyākatā nāma, dhammā tabbiparītato.
::

::hangnum
637\.
::

::gatha1
Hīnā dhammā parittā ca, kāmāvacarabhūmikā;
::

::gathalast
Rūpārūpā pavuccanti, majjhimā ca mahaggatā.
::

::hangnum
638\.
::

::gatha1
Appamāṇā paṇītā ca, dhammā lokuttarā matā;
::

::gathalast
Saṃkiliṭṭhasaṃklesikā, dvādasākusalā tathā.
::

::hangnum
639\.
::

::gatha1
Asaṃkiliṭṭhasaṃklesikā, dhammā tebhūmakāpare;
::

::gathalast
Asaṃkliṭṭhāsaṃklesikā, nava lokuttarā siyuṃ.
::

::hangnum
640\.
::

::gatha1
Vipākā te pavuccanti, vipākā catubhūmakā;
::

::gathalast
Vipākadhammā nāmāti, kusalākusalā matā.
::

::hangnum
641\.
::

::gatha1
Kriyā rūpañca nibbānaṃ, na pākaṃ na tu paccati;
::

::gathalast
Ācayagāmino dhammā, puññāpuññāva sāsavā.
::

::hangnum
642\.
::

::gatha1
Vuttāpacayagāmino{pb:V:0.0060}, kusalānuttarā pana;
::

::gathalast
Kriyā rūpañca nibbānaṃ, pākā cobhayavajjitā.
::

::hangnum
643\.
::

::gatha1
Paṭhamānuttaro maggo, dassanaṃ bhāvanāpare;
::

::gathalast
Tadaññe dvayanimmuttā, sabbepi paramatthato.
::

::hangnum
644\.
::

::gatha1
Satta lokuttarā heṭṭhā, vuttā sekkhāti tādinā;
::

::gathalast
Arahattaphalameva, asekkhanti pakāsitaṃ.
::

::hangnum
645\.
::

::gatha1
Lokiyāpi {pb:M:0.0056} ca nibbānaṃ, bhāsitobhayavajjitā;
::

::gathalast
Evamādippakārehi, **tividhā**ti vibhāvaye.
::

::hangnum
646\.
::

::gatha1
Atītānāgataṃ rūpaṃ, paccuppannamathāparaṃ;
::

::gathalast
Ajjhattaṃ vā bahiddhā vā, sukhumoḷārikaṃ tathā.
::

::hangnum
647\.
::

::gatha1
Hīnaṃ paṇītaṃ yaṃ dūre, santike vā tadekato;
::

::gathalast
Sabbaṃ rūpaṃ samodhāya, **rūpakkhandho**ti vuccati.
::

::hangnum
648\.
::

::gatha1
Tatheva **vedanākkhandho,** nāma yā kāci vedanā;
::

::gathalast
**Saññākkhandho**ti saññā ca, rāsibhāvena bhāsitā.
::

::hangnum
649\.
::

::gatha1
Vaṭṭadhammesu assādaṃ, tadassādopasevanaṃ;
::

::gathalast
Vinibhujja nidassetuṃ, khandhadvayamudāhaṭaṃ.
::

::hangnum
650\.
::

::gatha1
Vivādamūlasaṃsāra-kamahetunidassanaṃ;
::

::gathalast
Sandhāya vedanā saññā, katā nānāti kecana.
::

::hangnum
651\.
::

::gatha1
Cittasaṃsaṭṭhadhammānaṃ, cetanāmukhato pana;
::

::gathalast
**Saṅkhārakkhandha**nāmena, dhammā cetasikā matā.
::

::hangnum
652\.
::

::gatha1
Sabbabhedaṃ tathā cittaṃ, **viññāṇakkhandha** sammataṃ;
::

::gathalast
Bhedābhāvena nibbānaṃ, khandhasaṅgahanissaṭaṃ.
::

::hangnum
653\.
::

::gatha1
Ālambanīyabhāvena, upādānopakārato;
::

::gathalast
**Pañcupādānakkhandhā**ti, lokuttaravivajjitā.
::

::hangnum
654\.
::

::gatha1
Yathā {pb:V:0.0061} thūlaṃ hitatthāya, pariggāhakayoginaṃ;
::

::gathalast
Dhammā tebhūmakā eka-bhūmibhāvāya desitā.
::

::hangnum
655\.
::

::gatha1
Bhājanaṃ bhojanaṃ tassa, byañjanaṃ bhojako tathā;
::

::gathalast
Bhuñjitā cāti pañcete, upamenti yathākkamaṃ.
::

::hangnum
656\.
::

::gatha1
Gilānasālā gelaññaṃ, asappāyopasevanā;
::

::gathalast
Samuṭṭhānaṃ gilānoti, upamenti ca paṇḍitā.
::

::hangnum
657\.
::

::gatha1
Cārako kāraṇaṃ tattha, aparādho ca kārako;
::

::gathalast
Aparādhakato coro, iti copamitā puna.
::

::hangnum
658\.
::

::gatha1
Niccādhipīḷanaṭṭhena{pb:M:0.0057}, bhārāti paridīpitā;
::

::gathalast
Klesadukkhamukhenete, khādakā ca nirantaraṃ.
::

::hangnum
659\.
::

::gatha1
Anatthāvahitā niccamukkhittāsikaverino;
::

::gathalast
Maccumārābhidheyyattā, vadhakāti ca bhāsitā.
::

::hangnum
660\.
::

::gatha1
Vimaddāsahanaṃ rūpaṃ, pheṇapiṇḍaṃva dubbalaṃ;
::

::gathalast
Muhuttaramaṇīyattā, vedanā bubbuḷūpamā.
::

::hangnum
661\.
::

::gatha1
Marīcikūpamā saññā, vipallāsakabhāvato;
::

::gathalast
Saṅkhārāpi ca nissārā, kadalikkhandhasādisā.
::

::hangnum
662\.
::

::gatha1
Nānappakāraṃ cintentaṃ, nānāklesavimohitaṃ;
::

::gathalast
Palambhatīti viññāṇaṃ, māyāsamamudīritaṃ.
::

::hangnum
663\.
::

::gatha1
Iccevaṃ pañcupādānakkhandhā khandhā ca kevalaṃ;
::

::gathalast
**Pañcakkhandhā**ti nāmena, desitāti vibhāvaye.
::

::hangnum
664\.
::

::gatha1
Ajjhattañca bahiddhā ca, viññāṇuppattikāraṇaṃ;
::

::gathalast
Dvārālambaṇabhedena, dvedhāyatanamīritaṃ.
::

::hangnum
665\.
::

::gatha1
Cakkhādajjhattikaṃ tattha, chadvārāyatanaṃ bhave;
::

::gathalast
Bāhirāyatanaṃ nāma, tathā rūpādigocaraṃ.
::

::hangnum
666\.
::

::gatha1
Iti {pb:V:0.0062} vīthippavattānaṃ, dvārālambaṇasaṅgaho;
::

::gathalast
Āgame abhidhamme tu, sabbathāpi yathārahaṃ.
::

::hangnum
667\.
::

::gatha1
Tathāhanantarātīto, jāyamānassa pacchato;
::

::gathalast
Mano sabbopi sabbassa, manassāyatanaṃ **bhave**.
::

::hangnum
668\.
::

::gatha1
Tathā pubbaṅgamaṭṭhena, sahajānamarūpinaṃ;
::

::gathalast
Dvārabhāvena viññāṇaṃ, sabbamāyatanaṃ mataṃ.
::

::hangnum
669\.
::

::gatha1
Manāyatanamiccevaṃ, pasādāyatanaṃ tathā;
::

::gathalast
Pañcaviññāṇadhammānaṃ, iti chaddhā vibhāvaye.
::

::hangnum
670\.
::

::gatha1
Pañcappasādavisayā, pañcāyatanasammatā;
::

::gathalast
Sesaṃ rūpañca nibbānaṃ, sabbe cetasikāti ca.
::

::hangnum
671\.
::

::gatha1
Ekūnasaṭṭhidhammānaṃ{pb:M:0.0058}, dhammāyatanasaṅgaho;
::

::gathalast
Iti chaddhā pakāsenti, bāhirāyatanaṃ budhā.
::

::hangnum
672\.
::

::gatha1
Suññagāmova daṭṭhabba-majjhattikamasārato;
::

::gathalast
Gāmaghātakacorāva, taṃ hanantaṃva bāhiraṃ.
::

::hangnum
673\.
::

::gatha1
Nāmappavattimuḷhānaṃ, taduppattikakāraṇaṃ;
::

::gathalast
**Dvādasāyatanānī**ti, vuttamitthaṃ mahesinā.
::

::hangnum
674\.
::

::gatha1
Samattā bhāvamattena, dhārentīti salakkhaṇaṃ;
::

::gathalast
Dvārālambataduppanna-pariyāyena bheditā.
::

::hangnum
675\.
::

::gatha1
Manāyatanametthāha, satta viññāṇadhātuyo;
::

::gathalast
Ekādasa yathāvuttā, icca**ṭṭhārasa dhātuyo**.
::

::hangnum
676\.
::

::gatha1
Antādikā manodhātu, manoviññāṇadhātuyā;
::

::gathalast
Pavesāpagame dvāra-pariyāyena tiṭṭhati.
::

::hangnum
677\.
::

::gatha1
Bherītaladaṇḍaghosa-samaṃ chakkaṃ yathākkamaṃ;
::

::gathalast
Kaṭṭhāraṇipāvakādi-samañca tividhaṃ bhave.
::

::hangnum
678\.
::

::gatha1
Dukkhaṃ {pb:V:0.0063} samudayo ceva, nirodho ca tathāparo;
::

::gathalast
Maggo cāti catuddhāha, saccaṃ saccaparakkamo.
::

::hangnum
679\.
::

::gatha1
Bhāro ca bhāradānañca, bhāranikkhepanaṃ tathā;
::

::gathalast
Bhāranikkhepanūpāyo, iccopammaṃ yathākkamaṃ.
::

::hangnum
680\.
::

::gatha1
Rogo roganidānañca, rogavūpasamo tathā;
::

::gathalast
Rogabhesajjamicceva-mupamāhi ca dīpitaṃ.
::

::hangnum
681\.
::

::gatha1
Visarukkho rukkhamūlaṃ, rukkhacchedo tathāparo;
::

::gathalast
Rukkhacchedakasatthanti, catudhopamitaṃ tathā.
::

::hangnum
682\.
::

::gatha1
Tīramorimasaṅkhātaṃ, mahogho pārimaṃ tathā;
::

::gathalast
Tadatikkamupāyoti, upamenti ca taṃ budhā.
::

::hangnum
683\.
::

::gatha1
Sacchikatvāna paccakkha-miccopammaṃ yathākkamaṃ;
::

::gathalast
Samācikkhi vimokkhāya, saccaṃ tacchaniyāmato.
::

::hangnum
684\.
::

::gatha1
Tathā {pb:M:0.0059} hi dukkhaṃ nābādhaṃ, nāññaṃ dukkhā ca bādhakaṃ;
::

::gathalast
Bādhakattaniyāmena, dukkhasaccamitīritaṃ.
::

::hangnum
685\.
::

::gatha1
Taṃ vinā nāññato dukkhaṃ, na hoti na ca taṃ tato;
::

::gathalast
Dukkhahetuniyāmena, saccamāha visattikaṃ.
::

::hangnum
686\.
::

::gatha1
Nāññā nibbānato santi, na ca santaṃ na taṃ yato;
::

::gathalast
Santabhāvaniyāmena, nibbānaṃ saccamuttamaṃ.
::

::hangnum
687\.
::

::gatha1
Nāññaṃ maggāca niyyānaṃ, aniyyāno na cāpi so;
::

::gathalast
Tasmā niyyānabhāvena, maggo saccanti sammato.
::

::hangnum
688\.
::

::gatha1
Iti tacchāvipallāsa-bhūtabhāvo catūsupi;
::

::gathalast
Saccaṭṭhoti viniddiṭṭho, dukkhādīsvavisesato.
::

::hangnum
689\.
::

::gatha1
Pīḷanaṭṭho saṅkhataṭṭho, santāpaṭṭho ca bhāsito;
::

::gathalast
Viparīṇāmaṭṭho cāti, dukkhassevaṃ catubbidhā.
::

::hangnum
690\.
::

::gatha1
Āyūhanā {pb:V:0.0064} nidānā ca, saṃyogā palibodhato;
::

::gathalast
Dukkhassamudayassāpi, catudhatthā pakāsitā.
::

::hangnum
691\.
::

::gatha1
Nissāraṇā vivekā cā-saṅkhatāmatato tathā;
::

::gathalast
Atthā dukkhanirodhassa, catudhāva samīritā.
::

::hangnum
692\.
::

::gatha1
Niyyānato hetuto ca,
::

::gatha2
Dassanādhipateyyato;
::

::gatha3
Maggassāpi catuddheva-
::

::gathalast
Miti soḷasadhā ṭhitā.
::

::hangnum
693\.
::

::gatha1
Saccikaṭṭhaparamatthaṃ, tacchābhisamayaṭṭhato;
::

::gathalast
Tathatthamapi saccaṭṭhaṃ, paṭṭhapentettha paṇḍitā.
::

::hangnum
694\.
::

::gatha1
Tadetaṃ paṭivijjhanti, ariyāva catubbidhaṃ;
::

::gathalast
Vuttamariyasaccanti, tasmā nāthena taṃ kathaṃ;
::

::hangnum
695\.
::

::gatha1
Jāti {pb:M:0.0060} jarā ca maraṇaṃ, soko ca paridevanā;
::

::gathalast
Dukkhañca domanassañca, upāyāso tathāparo.
::

::hangnum
696\.
::

::gatha1
Appiyehi ca saṃyogo, vippayogo piyehi ca;
::

::gathalast
Yampi na labhaticchanto, tampi dukkhamidaṃ mataṃ.
::

::hangnum
697\.
::

::gatha1
Apāyesupapajjantā, cavantā devalokato;
::

::gathalast
Manussesu ca jīrantā, nānābyasanapīḷitā.
::

::hangnum
698\.
::

::gatha1
Socantā paridevantā, vedentā dukkhavedanaṃ;
::

::gathalast
Domanassehi santattā, upāyāsavighātino.
::

::hangnum
699\.
::

::gatha1
Aniṭṭhehi akantehi, appiyehi samāyutā;
::

::gathalast
Saṅkhārehi ca sattehi, nānānatthavidhāyibhi.
::

::hangnum
700\.
::

::gatha1
Iṭṭhehi piyakantehi, manāpehi viyojitā;
::

::gathalast
Saṅkhārehi ca sattehi, nānāsampattidāyibhi.
::

::hangnum
701\.
::

::gatha1
Dukkhāpagamamicchantā{pb:V:0.0065}, patthayantā sukhāgamaṃ;
::

::gathalast
Alabbhaneyyadhammesu, pipāsāturamānasā.
::

::hangnum
702\.
::

::gatha1
Kicchādhipannā kapaṇā, vipphandantā rudammukhā;
::

::gathalast
Taṇhādāsā parābhūtā, bhavasaṃsārasaṃkaṭe.
::

::hangnum
703\.
::

::gatha1
Yaṃ tebhūmakanissandaṃ, kaṭukaṃ gāḷhavedanaṃ;
::

::gathalast
Vedenti saṃsāraphalaṃ, taṃjātādiṃ vinā kuto.
::

::hangnum
704\.
::

::gatha1
Tasmā jātādibhedehi, bādhamānā bhayāvahā;
::

::gathalast
Dukkhā ca dukkhavatthu ca, bahudhāpi papañcitā.
::

::hangnum
705\.
::

::gatha1
Te sabbe pañcupādāna-kkhandhā eva samāsato;
::

::gathalast
Dukkhādhiṭṭhānabhāvena, dukkhatāya niyāmitā.
::

::hangnum
706\.
::

::gatha1
Tasmā tebhūmakā dhammā, sabbe taṇhāvivajjitā;
::

::gathalast
**Dukkhasacca**nti desesi, desanākusalo muni.
::

::hangnum
707\.
::

::gatha1
Virāgatejālābhena{pb:M:0.0061}, taṇhāsnehasinehitaṃ;
::

::gathalast
Visarukkhova jātādinānānatthaphalodayaṃ.
::

::hangnum
708\.
::

::gatha1
Nandirāgānubandhena, santānamavakaḍḍhitaṃ;
::

::gathalast
Punabbhavābhinibbattibhāvena parivattati.
::

::hangnum
709\.
::

::gatha1
Patiṭṭhitañca tatthetamattasnehānusevanaṃ;
::

::gathalast
Gocarānunayābaddhaṃ, rāgamucchāsamohitaṃ.
::

::hangnum
710\.
::

::gatha1
Klesarāsiparikliṭṭhaṃ, byasanopaddavāhataṃ;
::

::gathalast
Dukkhasallasamāviddhaṃ, vihaññati nirantaraṃ.
::

::hangnum
711\.
::

::gatha1
Have virāgatejena, vicchinne sati sabbathā;
::

::gathalast
Kena bandhena santāna-mānessati bhavantaraṃ.
::

::hangnum
712\.
::

::gatha1
Bhavantaramasampatte, santānamhi vivaṭṭite;
::

::gathalast
Kimadhiṭṭhāya jātādidukkhadhammā pavattare.
::

::hangnum
713\.
::

::gatha1
Tasmā {pb:V:0.0066} mokkhavipakkhena, taṇhādukkhavidhāyinī;
::

::gathalast
**Dukkhasamudayo** nāma, saccamiccāha nāyako.
::

::hangnum
714\.
::

::gatha1
Sabbadukkhavinimuttaṃ, sabbaklesavinissaṭaṃ;
::

::gathalast
**Dukkhanirodha**nāmena, saccaṃ vuccati accutaṃ.
::

::hangnum
715\.
::

::gatha1
Dukkhañca parijānanto, pajahaṃ dukkhasambhavaṃ;
::

::gathalast
Nibbānaṃ padamārabbha, bhāvanāvīthimosaṭo.
::

::hangnum
716\.
::

::gatha1
Niyyānaṭṭhaṅgiko **maggo,** sabbadukkhavimuttiyā;
::

::gathalast
Dukkhanirodhagāmīti, saccaṃ tasmā tamīritaṃ.
::

::hangnum
717\.
::

::gatha1
Catusaccavinimuttā, sesā lokuttarā matā;
::

::gathalast
Maggaṅgasampayuttā ca, phaladhammā ca sabbathā.
::

::hangnum
718\.
::

::gatha1
Itthaṃ sahetukaṃ dukkhaṃ, sopāyāmatanibbutiṃ;
::

::gathalast
Paṭipattihitatthāya, vibhāveti vināyako.
::

::hangnum
719\.
::

::gatha1
Sappāṭihāriyaṃ dhammaṃ, desetvāna anuttaro;
::

::gathalast
Catudhā**riyasaccāni,** vibhajīti vibhāvaye.
::

::hangnum
720\.
::

::gatha1
Tabbhāvabhāvibhāvena{pb:M:0.0062}, paccayākāralakkhitaṃ;
::

::gathalast
Tiyaddhaṃ dvādasaṅgañca, vīsatākārasaṅgahaṃ.
::

::hangnum
721\.
::

::gatha1
Tisandhi catusaṅkhepaṃ, tivaṭṭañca tilakkhaṇaṃ;
::

::gathalast
Tebhūmakaṃ dvimūlañca, catukkanayamaṇḍitaṃ.
::

::hangnum
722\.
::

::gatha1
Paccekaṃ catugambhīra-manupubbavavatthitaṃ;
::

::gathalast
Avijjākūṭasaṅkhātaṃ, bandhāvicchedamaṇḍalaṃ.
::

::hangnum
723\.
::

::gatha1
Sokādīnatthanissandaṃ, kevalaṃ dukkhapiṇḍitaṃ;
::

::gathalast
**Paṭiccasamuppādo**ti, bhavacakkaṃ pavuccati.
::

::hangnum
724\.
::

::gatha1
Paṭividdhāya vijjāya, bhaṅgāvijjāya sabbathā;
::

::gathalast
Vivaṭṭatānupubbena, hetubhaṅgā yathākathaṃ.
::

::hangnum
725\.
::

::gatha1
Asmiṃ {pb:V:0.0067} sati idaṃ hoti, assuppādā idaṃ bhave;
::

::gathalast
Asatāsmiṃ na taṃ hoti, tassa bhaṅgāva bhijjati.
::

::hangnum
726\.
::

::gatha1
Etamatthaṃ purakkhatvā, paccayaṭṭhiti dassitā;
::

::gathalast
Paṭiccasamuppādassa, idappaccayatā naye.
::

::hangnum
727\.
::

::gatha1
Tathā hi jātiyāpāha, paccayattaṃ mahāmuni;
::

::gathalast
Jarāmaraṇadhammānaṃ, mattābhedepi vatthuto.
::

::hangnum
728\.
::

::gatha1
Āhaccapaccayaṭṭhamhi, nedisī paccayaṭṭhiti;
::

::gathalast
Tattha dhammantarasseva, paccayaṭṭho vibhāvito.
::

::hangnum
729\.
::

::gatha1
Vuttamācariyenetaṃ, paṭṭhānanayasaṅgahe;
::

::gathalast
Labbhamānanayaṃ tāva, dassanatthaṃ papañcito.
::

::hangnum
730\.
::

::gatha1
Ettha tasmānupekkhitvā, āhacca niyamaṃ budho;
::

::gathalast
Tabbhāvabhāvimattena, paccayatthaṃ vibhāvaye.
::

::hangnum
731\.
::

::gatha1
Tatthāvijjā ca saṅkhārā, **addhātīto**ti bhāsitā;
::

::gathalast
Viññāṇaṃ nāmarūpañca, saḷāyatanasaññitaṃ.
::

::hangnum
732\.
::

::gatha1
Phasso ca vedanā taṇhā, upādānaṃ bhavoti ca;
::

::gathalast
**Paccuppanno** bhave **addhā,** bhave **addhā anāgato**.
::

::hangnum
733\.
::

::gatha1
Jāti {pb:M:0.0063} jarā maraṇanti, dvedhā hoti ca sabbathā;
::

::gathalast
Kālattayavavatthānaṃ, **tiyaddha**miti dīpaye.
::

::hangnum
734\.
::

::gatha1
Tatthā**vijjā**ti aññāṇaṃ, catusaccesu bhāsitaṃ;
::

::gathalast
Pubbante cāparante ca, paccayaṭṭhitiyaṃ tathā.
::

::hangnum
735\.
::

::gatha1
Apuññātisaṅkhāroti, vuttā dvādasa cetanā;
::

::gathalast
Tathā puññābhisaṅkhāro, kāmarūpesu bhāsito.
::

::hangnum
736\.
::

::gatha1
Āneñjātisaṅkhāroti, vuttāruppā catubbidhā;
::

::gathalast
Kāyabbacīmanodvāraṃ, patvā tāyeva cetanā.
::

::hangnum
737\.
::

::gatha1
Vuttā {pb:V:0.0068} kāyavacīcittasaṅkhārāti mahesinā;
::

::gathalast
**Saṅkhārā**ti vibhattevamekūnatiṃsa cetanā.
::

::hangnum
738\.
::

::gatha1
Ekūnavīsatividhaṃ, paṭisandhikkhaṇe tathā;
::

::gathalast
Pavatte dvattiṃsavidhaṃ, **viññāṇaṃ** pākamānasaṃ.
::

::hangnum
739\.
::

::gatha1
Tividhaṃ vedanā saññā, saṅkhārāti vibheditaṃ;
::

::gathalast
**Nāmarūpaṃ** tu duvidhaṃ, bhūtopādāyabhedato.
::

::hangnum
740\.
::

::gatha1
**Saḷāyatana**saṅkhātaṃ, cakkhādajjhattikaṃ mataṃ;
::

::gathalast
Cakkhusamphassādibhedā, **phasso** chadhā pakāsito.
::

::hangnum
741\.
::

::gatha1
Sukhā dukkhā upekkhāti, **vedanā** tividhā bhave;
::

::gathalast
Kāme bhave ca vibhave, **taṇhā**ti tividhā matā.
::

::hangnum
742\.
::

::gatha1
Kāmupādānādibhedā, **upādānā** catubbidhā;
::

::gathalast
Kammopapattibhedena, **bhavo** nāma dvidhā mato.
::

::hangnum
743\.
::

::gatha1
Attabhāvābhinibbatti, **jāti** nāma **jarā** pana;
::

::gathalast
Purāṇabhāvo **maraṇaṃ,** pariyosānamīritaṃ.
::

::hangnum
744\.
::

::gatha1
**Dvādasaṅgappabhedena,** vibhattevaṃ mahesinā;
::

::gathalast
Paṭiccasamuppādoti, paccayā eva kevalā.
::

::hangnum
745\.
::

::gatha1
Paṭicca phalabhāvena, sāpekkhaṃ ṭhitamattani;
::

::gathalast
Apaccakkhāya saṅgantvā, uppādentīti paccayā.
::

::hangnum
746\.
::

::gatha1
Avijjāsaṅkhārānaṃ {pb:M:0.0064} tu, gahaṇe gahitāva te;
::

::gathalast
Taṇhupādānabhavāpi, iti pañcettha hetuyo.
::

::hangnum
747\.
::

::gatha1
Taṇhupādānabhavānaṃ, gahaṇe gahitā puna;
::

::gathalast
Avijjā saṅkhārā cāti, pañcevetthāpi hetuyo.
::

::hangnum
748\.
::

::gatha1
Viññāṇādisarūpena, dassitaṃ phalapañcakaṃ;
::

::gathalast
Jātijjarāmaraṇena, tadeva gahitaṃ puna.
::

::hangnum
749\.
::

::gatha1
Atīte {pb:V:0.0069} hetavo pañca, idāni phalapañcakaṃ;
::

::gathalast
Idāni hetavo pañca, āyatiṃ phalapañcakaṃ.
::

::hangnum
750\.
::

::gatha1
Itthaṃ bhedena saṅgayha, dvādasaṅgaṃ vicakkhaṇā;
::

::gathalast
Atthāpattivisesena, **vīsatākāra**mīrayuṃ.
::

::hangnum
751\.
::

::gatha1
Hetuphalaṃ phalahetu, puna hetuphalanti ca;
::

::gathalast
**Tisandhi catusaṅkhepaṃ,** tamevāhu vibhāvino.
::

::hangnum
752\.
::

::gatha1
Avijjātaṇhupādānā, klesavaṭṭanti bhāsitā;
::

::gathalast
Bhavekadeso saṅkhārā, kammavaṭṭaṃ tatoparaṃ.
::

::hangnum
753\.
::

::gatha1
Vipākavaṭṭamiccevaṃ, vivaṭṭenāvivaṭṭitaṃ;
::

::gathalast
**Tivaṭṭa**vaṭṭitaṃ hutvā, vaṭṭametaṃ pavattati.
::

::hangnum
754\.
::

::gatha1
Aniccañca khayaṭṭhena, dukkhametaṃ bhayaṭṭhato;
::

::gathalast
Anattāsārakaṭṭhena, vaṭṭamevaṃ **tilakkhaṇaṃ**.
::

::hangnum
755\.
::

::gatha1
Saṃsārasseva vuttāyaṃ, paccayānaṃ paramparā;
::

::gathalast
Paṭiccasamuppādoti, tato **tebhūmako** mato.
::

::hangnum
756\.
::

::gatha1
Bandhāvijjāṇḍakosena, vijjādibhedavajjitā;
::

::gathalast
Vimuttirasamappattā, bhavataṇhāpipāsitā.
::

::hangnum
757\.
::

::gatha1
Abhisaṅkhārabhāvena, paṭibandhati santati;
::

::gathalast
Tathābhisaṅkhatā pāka-bhāvāya parivattati.
::

::hangnum
758\.
::

::gatha1
Vipākā {pb:M:0.0065} puna kammāni, pākāni puna kammato;
::

::gathalast
Iccevaṃ pariyāyena, saṃsāroyaṃ pavattati.
::

::hangnum
759\.
::

::gatha1
Iccāvijjābhavataṇhā, vaṭṭopatthambhakā matā;
::

::gathalast
Sampayuttānusayitā, tasmā vaṭṭaṃ **dvimūlakaṃ**.
::

::hangnum
760\.
::

::gatha1
Paccayapaccayuppanna-santānabhedato pana;
::

::gathalast
Nānābhūtānamekantaṃ, bījarukkhādayo viya.
::

::hangnum
761\.
::

::gatha1
Tathāpi {pb:V:0.0070} tesaṃ dhammānaṃ, vatthulakkhaṇabhedato;
::

::gathalast
Dīpavaṭṭisikhānaṃva, natthi ekantamekatā.
::

::hangnum
762\.
::

::gatha1
Hetuhetusamuppannā, īhābhogavivajjitā;
::

::gathalast
Paccayāya ca paccetu-mabyāpārā tato matā.
::

::hangnum
763\.
::

::gatha1
Avijjādīnamevātha, sambhave sambhavanti ca;
::

::gathalast
Saṅkhārādisabhāvāti, ṭhitevaṃdhammatāya te.
::

::hangnum
764\.
::

::gatha1
Itthamekattanānattā, abyāpāro tathāparo;
::

::gathalast
Etthevaṃdhammatā ceti, **nayā** vuttā catubbidhā.
::

::hangnum
765\.
::

::gatha1
Phalānaṃ paccayuppatti, paccayattho ca hetusu;
::

::gathalast
Sabhāvapaṭivedho ca, desanā cittatāti ca.
::

::hangnum
766\.
::

::gatha1
Atthadhammapaṭivedha-desanānaṃ yathākkamaṃ;
::

::gathalast
Atigambhīrabhāvena, **catugambhīra**mīritaṃ.
::

::hangnum
767\.
::

::gatha1
Padhānakāraṇattā hi, avijjādiparamparā;
::

::gathalast
Kamena saṅkhārādīnaṃ, paccayāti **vavatthitā**.
::

::hangnum
768\.
::

::gatha1
Tathā hi jātiyā eva, jarāmaraṇasambhavo;
::

::gathalast
Ajātānaṃ jarā vātha, maraṇaṃ vā kuto bhave.
::

::hangnum
769\.
::

::gatha1
Sāvopapattisaṅkhātā, jāti kammabhavoditā;
::

::gathalast
Aṅkuro viya bījamhā, tattha tatthopalabbhati.
::

::hangnum
770\.
::

::gatha1
Sampayogānusayato, upādānappatiṭṭhitā;
::

::gathalast
Āyūhanti ca kammāni, ākaḍḍhantopapattikaṃ.
::

::hangnum
771\.
::

::gatha1
Upādāniyadhammesu{pb:M:0.0066}, taṇhāsnehapipāsitā;
::

::gathalast
Daḷhī kubbantupādānaṃ, piyarūpābhinandino.
::

::hangnum
772\.
::

::gatha1
Vedanīyesu dhammesu, assādamanupassato;
::

::gathalast
Vedanāpaccayā taṇhā, samuṭṭhāya pavaḍḍhati.
::

::hangnum
773\.
::

::gatha1
Iṭṭhāniṭṭhañca {pb:V:0.0071} majjhattaṃ, phusantā pana gocaraṃ;
::

::gathalast
Vedenti vedanaṃ nāma, nāphusantā kudācanaṃ.
::

::hangnum
774\.
::

::gatha1
Phusatālambaṇañceso, saḷāyatanasambhave;
::

::gathalast
Dvārābhāve kuto tassa, samuppatti bhavissati.
::

::hangnum
775\.
::

::gatha1
Saḷāyatanametañca, nāmarūpūpanissitaṃ;
::

::gathalast
Chaphassadvārabhāvena, pavattati yathārahaṃ.
::

::hangnum
776\.
::

::gatha1
Pubbaṅgamādhiṭṭhānena, viññāṇena patiṭṭhahe;
::

::gathalast
Nāmarūpaṃ upatthaddhaṃ, paṭisandhipavattiyaṃ.
::

::hangnum
777\.
::

::gatha1
Saṅkhārajanitaṃ hutvā, patiṭṭhāti bhavantare;
::

::gathalast
Viññāṇaṃ janakābhāve, tassuppatti kathaṃ bhave.
::

::hangnum
778\.
::

::gatha1
Avijjāyānusayite, paṭivedhavirodhite;
::

::gathalast
Vaṭṭānugatasantāne, paṭisandhiphalāvahe.
::

::hangnum
779\.
::

::gatha1
Pākadhammā sabhāvena, pavattanti hi cetanā;
::

::gathalast
Avijjāpaccayā honti, saṅkhārāti tato matā.
::

::hangnum
780\.
::

::gatha1
Paṭividdhesu saccesu, paccayānaṃ paramparā;
::

::gathalast
Vighātīyati sabbāpi, tato vaṭṭaṃ vivaṭṭati.
::

::hangnum
781\.
::

::gatha1
Iccāvijjāvirodhena, tassā vaṭṭappavattiyā;
::

::gathalast
Saṅghātanikabhāvena, avijjā kūṭasammatā.
::

::hangnum
782\.
::

::gatha1
Jarāmaraṇasaṅghāṭa-paṭipīḷitacetasaṃ;
::

::gathalast
Klesamucchāparetānaṃ, sā cāvijjā pavaḍḍhati.
::

::hangnum
783\.
::

::gatha1
Iccābaddhamavicchedaṃ, idappaccayamaṇḍalaṃ;
::

::gathalast
Cakkanemisamāvaṭṭaṃ, kamena parivattati.
::

::hangnum
784\.
::

::gatha1
Vaṭṭassa {pb:M:0.0067} dvādasaṅgassa, tassa tebhūmakassa tu;
::

::gathalast
Dukkhakkhandhassa dassesi, nissandena nidassanaṃ.
::

::hangnum
785\.
::

::gatha1
Sokañca {pb:V:0.0072} paridevañca, tathā dukkhañca kāyikaṃ;
::

::gathalast
Domanassamupāyāsaṃ, nānābyasanasambhavaṃ.
::

::hangnum
786\.
::

::gatha1
Iccāturamaniccantaṃ, mahopaddavasaṅkulaṃ;
::

::gathalast
Bahupaklesupassaṭṭhaṃ, dukkhametanti piṇḍitaṃ.
::

::hangnum
787\.
::

::gatha1
Iccevaṃ pañcupādāna-kkhandhabheditasaṅgaho;
::

::gathalast
Attabhāvabhavaratho, hatthamuttaṃva yantakaṃ.
::

::hangnum
788\.
::

::gatha1
Gatiṭṭhitinivāsesu, saṃsaranto nirantaraṃ;
::

::gathalast
Cakkenetena yātīti, bhavacakkamidaṃ mataṃ.
::

::hangnum
789\.
::

::gatha1
Avijjāṇḍaṃ padāletvā, paṭivedhappavattiyā;
::

::gathalast
Paccayappaccayuppannā, supaṭṭhanti sabhāvato.
::

::hangnum
790\.
::

::gatha1
Aniccā dukkhanattā ca, bhaṅgavanto bhayāvahā;
::

::gathalast
Sādīnavāti saṅkhāya, vivaṭṭamabhitiṭṭhati.
::

::hangnum
791\.
::

::gatha1
Tato sānusayā taṇhā, nirujjhati punabbhave;
::

::gathalast
Santānaratiyābhāvā, na pakkhandati sandhiyaṃ.
::

::hangnum
792\.
::

::gatha1
Aviruḷhikabhāvena, tattha vaṭṭavirodhite;
::

::gathalast
Abhisaṅkhārabhāvena, na pavattanti cetanā.
::

::hangnum
793\.
::

::gatha1
Paṭisandhipavattīpi, na janenti bhavantare;
::

::gathalast
Iccāvijjānirodhena, niruddhā kammacetanā.
::

::hangnum
794\.
::

::gatha1
Paccayatthanirodhena, saṅkhārānaṃ nirodhato;
::

::gathalast
Viññāṇaṃ janakābhāvā, niruddhamiti vuccati.
::

::hangnum
795\.
::

::gatha1
Viññāṇādinirodhā ca, nāmarūpādikaṃ tathā;
::

::gathalast
Dukkhakkhandhassimassevaṃ, nirodhoti pavuccati.
::

::hangnum
796\.
::

::gatha1
Iti {pb:M:0.0068} vaṭṭavivaṭṭānaṃ, vasā dvedhā vibhāvito;
::

::gathalast
**Paṭiccasamuppādo**ti, desitoyaṃ mahesinā.
::

::hangnum
797\.
::

::gatha1
Sabbasaṅkhatadhammānaṃ{pb:V:0.0073}, sabbe dhammāpi paccayā;
::

::gathalast
Janakā cevupatthambhā, saṃvibhattā yathārahaṃ.
::

::hangnum
798\.
::

::gatha1
Āhacca paccayaṭṭhena, catuvīsatidhā ṭhitā;
::

::gathalast
Hetālambaṇādhipatānantarasamanantarā.
::

::hangnum
799\.
::

::gatha1
Sahajātaaññamañña-nissayā copanissayo;
::

::gathalast
Purejātā pacchājātā-sevanā kammameva ca.
::

::hangnum
800\.
::

::gatha1
Pākāhārindriyajjhāna-maggaṅgasampayuttakā;
::

::gathalast
Vippayuttatthi natthi ca, vigatāvigatanti ca.
::

::hangnum
801\.
::

::gatha1
Pañcātītāva kammaṃ tu, vattamānañca īritaṃ;
::

::gathalast
Sabbathāpi tayo vuttā, vattamānā tatopare.
::

::hangnum
802\.
::

::gatha1
Chadhā nāmaṃ tu nāmassa, pañcadhā nāmarūpinaṃ;
::

::gathalast
Ekadhā puna rūpassa, rūpaṃ nāmassa cekadhā.
::

::hangnum
803\.
::

::gatha1
Paññattināmarūpāni, nāmassa duvidhā dvayaṃ;
::

::gathalast
Dvayassa navadhā ceti, chabbidhā paccayā kathaṃ.
::

::hangnum
804\.
::

::gatha1
Niruddhānantarā eva, jāyantānamanantaraṃ;
::

::gathalast
Nāmadhammāva nāmānaṃ, janakattopakārakā.
::

::hangnum
805\.
::

::gatha1
Nirantarappavattiyā, anurūpamanantarā;
::

::gathalast
**Anantara**paccayena, paccayoti pakāsitā.
::

::hangnum
806\.
::

::gatha1
Samanantarabhāvena, tesaṃ te eva paccayā;
::

::gathalast
**Samanantara**nāmena, paccayoti pakāsitā.
::

::hangnum
807\.
::

::gatha1
Atthibhāvāya dhammānaṃ, natthitāyopakārakā;
::

::gathalast
**Natthi**paccayanāmena, vuttā te eva tādinā.
::

::hangnum
808\.
::

::gatha1
Okāsadānabhāvena, vigatāvopakārakā;
::

::gathalast
Dhammā te eva vuccanti, **vigata**ppaccayoti ca.
::

::hangnum
809\.
::

::gatha1
Javā {pb:M:0.0069}{pb:V:0.0074} paguṇabhāvāya, javānamupakārakā;
::

::gathalast
**Āsevana**paccayoti, niruddhānantarā matā.
::

::hangnum
810\.
::

::gatha1
Saṃsaṭṭhasahajātānaṃ, sampayogena paccayā;
::

::gathalast
**Sampayutta**paccayoti, nāmā nāmānamīritā.
::

::hangnum
811\.
::

::gatha1
Icceko vattamāno ca, pañcātītā yathārahaṃ;
::

::gathalast
**Arūpānamarūpā** ca, **paccayā chabbidhā** matā.
::

::hangnum
812\.
::

::gatha1
Pavatte cittajātānaṃ, kammajānañca sandhiyaṃ;
::

::gathalast
Rūpānaṃ sahajātāna-marūpānañca tādinā.
::

::hangnum
813\.
::

::gatha1
Hetubhūtā cha dhammāpi, mūlaṭṭhenopakārakā;
::

::gathalast
**Hetu**paccayabhāvena, paccayoti pakāsitā.
::

::hangnum
814\.
::

::gatha1
Tathā nijjhāyanaṭṭhena, tesamevopakārakā;
::

::gathalast
**Jhāna**paccayanāmena, jhānadhammā vibhāvitā.
::

::hangnum
815\.
::

::gatha1
Tatheva niyyānaṭṭhena, paccayāti pakāsitā;
::

::gathalast
**Magga**paccayanāmena, maggaṅgā ca mahesinā.
::

::hangnum
816\.
::

::gatha1
Tesameva ca dhammānaṃ, sahajātāti cetanā;
::

::gathalast
Kammabyāpārābhāvena, vattamānā ca paccayā.
::

::hangnum
817\.
::

::gatha1
Kaṭattārūpapākānaṃ, nānakkhaṇikacetanā;
::

::gathalast
Abhisaṅkhārabhāvena, janakappaccayā matā.
::

::hangnum
818\.
::

::gatha1
Iccevaṃ duvidhā bhedā, vipphāraṭṭhena cetanā;
::

::gathalast
**Kamma**paccayanāmena, paccayoti pakāsitā.
::

::hangnum
819\.
::

::gatha1
Rūpānaṃ sahajātānaṃ, aññamaññamarūpinaṃ;
::

::gathalast
Paccayā santabhāvena, **vipākā** samudīritā.
::

::hangnum
820\.
::

::gatha1
Ekotītopi cattāro, vattamānāti **pañcadhā**;
::

::gathalast
**Paccayā nāmadhammā**va, **nāmarūpāna**mīritā.
::

::hangnum
821\.
::

::gatha1
Imassa {pb:V:0.0075} rūpakāyassa, pacchājātopakārako;
::

::gathalast
**Pacchājāta**paccayoti, **nāmaṃ rūpānamekadhā**.
::

::hangnum
822\.
::

::gatha1
Sattaviññāṇadhātūnaṃ{pb:M:0.0070}, cha vatthūni pavattiyaṃ;
::

::gathalast
Pañcaviññāṇavīthiyā, pañcālambā yathākkamaṃ.
::

::hangnum
823\.
::

::gatha1
Purejātavisesena, nāmānamupakārakā;
::

::gathalast
**Purejāta**paccayoti, **rūpaṃ nāmassa cekadhā**.
::

::hangnum
824\.
::

::gatha1
Cittacetasikā dhammā, yaṃ yamārabbha jāyare;
::

::gathalast
**Ālambaṇa**paccayoti, sabbametaṃ pavuccati.
::

::hangnum
825\.
::

::gatha1
Yamālambaṃ garuṃ katvā, nāmadhammā pavattare;
::

::gathalast
Svāyamevālambaṇūpa-nissayoti pakāsito.
::

::hangnum
826\.
::

::gatha1
Anantarapaccayena, ye dhammā paccayā matā;
::

::gathalast
Te eva vānantarūpa-nissayoti pakāsito.
::

::hangnum
827\.
::

::gatha1
Rāgasaddhādayo dhammā, ajjhattamanuvāsitā;
::

::gathalast
Sattasaṅkhāradhammā ca, bahiddhopanisevitā.
::

::hangnum
828\.
::

::gatha1
Rāgasaddhādidhammānaṃ, kammaṃ pākānamiccayaṃ;
::

::gathalast
Pakatūpanissayoti, paṭṭhapesi tathāgato.
::

::hangnum
829\.
::

::gatha1
Iccevaṃ balavaṭṭhena, nissayenopakārakā;
::

::gathalast
**Upanissaya**nāmena, paccayoyaṃ tidhā mato.
::

::hangnum
830\.
::

::gatha1
Rūpārūpaṃ paniccevaṃ, tekālikamakālikā;
::

::gathalast
**Paññatti ceva nāmānaṃ, paccayo duvidho** mato.
::

::hangnum
831\.
::

::gatha1
Ālambādhippatibhūtaṃ, nāmānaṃ garugocaraṃ;
::

::gathalast
Sahajādhippatīdhammā, sahajānaṃ yathārahaṃ.
::

::hangnum
832\.
::

::gatha1
Nāmarūpānamicceva-mādhippaccena paccayo;
::

::gathalast
**Adhippati**paccayoti, duvidhā paridīpito.
::

::hangnum
833\.
::

::gatha1
Sahajā {pb:V:0.0076} nāmarūpānaṃ, mahābhūtā ca rūpinaṃ;
::

::gathalast
Paṭisandhikkhaṇe vatthu, nāmānamiti sabbathā.
::

::hangnum
834\.
::

::gatha1
Sahajātavisesena, dhammānamupakārakā;
::

::gathalast
**Sahajāta**paccayoti, tividhevaṃ vibhāvitā.
::

::hangnum
835\.
::

::gatha1
Arūpino {pb:M:0.0071} catukkhandhā, mahābhūtā catubbidhā;
::

::gathalast
Sandhiyaṃ vatthunāmāni, sahajānīti sabbathā.
::

::hangnum
836\.
::

::gatha1
Upakārapavattā ca, aññamaññassa tādinā;
::

::gathalast
**Aññamañña**paccayoti, vibhattā tividhā matā.
::

::hangnum
837\.
::

::gatha1
Sattaviññāṇadhātūnaṃ, bhūtopādāyarūpinaṃ;
::

::gathalast
Sahajātanāmarūpa-dhammānañca yathākkamaṃ.
::

::hangnum
838\.
::

::gatha1
Vatthu bhūtā catukkhandhā, nissayenopakārakā;
::

::gathalast
**Nissaya**ppaccayo nāma, paccayoti mato tidhā.
::

::hangnum
839\.
::

::gatha1
Kabaḷīkāro āhāro, rūpakāyassa paccayo;
::

::gathalast
Arūpino panāhārā, sahajānaṃ yathārahaṃ.
::

::hangnum
840\.
::

::gatha1
Nāmarūpānamiccevaṃ, yāpanaṭṭhena paccayā;
::

::gathalast
**Āhāra**paccayoteva, duvidhevaṃ pakāsito.
::

::hangnum
841\.
::

::gatha1
Pasādajīvitārūpi-ndriyadhammā yathākkamaṃ;
::

::gathalast
Pañcaviññāṇupādinna-rūpānaṃ nāmarūpinaṃ.
::

::hangnum
842\.
::

::gatha1
Sahajātānamicceva-missaraṭṭhena paccayā;
::

::gathalast
**Indriya**ppaccayoteva, tividhā samudāhaṭo.
::

::hangnum
843\.
::

::gatha1
Sattaviññāṇadhātūnaṃ, cha vatthūni yathārahaṃ;
::

::gathalast
Pacchājātā ca kāyassa, cittacetasikā tathā.
::

::hangnum
844\.
::

::gatha1
Arūpā sahajātānaṃ, rūpānanti matā tidhā;
::

::gathalast
**Vippayutta**paccayoti, vippayogopakārakā.
::

::hangnum
845\.
::

::gatha1
Sahajātaṃ {pb:V:0.0077} purejātaṃ, pacchājātañca sabbathā;
::

::gathalast
Kabaḷīkāro āhāro, rūpajīvitamiccayaṃ.
::

::hangnum
846\.
::

::gatha1
**Atthi**paccayasaṅkhāto, paccayo pañcadhā mato;
::

::gathalast
Vijjamānasabhāvena, paccayaṭṭhā yathārahaṃ.
::

::hangnum
847\.
::

::gatha1
Te evāvigatā hutvā, vattamānopakārakā;
::

::gathalast
**Avigata**paccayoti, sugatena vavatthitā.
::

::hangnum
848\.
::

::gatha1
Aṭṭhevaṃ {pb:M:0.0072} vattamānāni, nāmarūpāni paccayā;
::

::gathalast
Sabbatthādhippatī cāti, **navadhā nāmarūpinaṃ**.
::

::hangnum
849\.
::

::gatha1
Itthamuddiṭṭhaniddiṭṭhā, **paṭṭhānanaya**saṅgahā;
::

::gathalast
Kusalākusalādīhi, suvibhattā mahesinā.
::

::hangnum
850\.
::

::gatha1
Paññattināmarūpānaṃ, vasena tividhā ṭhitā;
::

::gathalast
Paccayāti pakāsenti, catuvīsati paṇḍitā.
::

::hangnum
851\.
::

::gatha1
Paññatti paññapīyattā, paññāpetīti ca dvidhā;
::

::gathalast
Nāmarūpavinimuttā, paññattā tādinā kathaṃ.
::

::hangnum
852\.
::

::gatha1
Bhūtapariṇāmākāramupādāya tathā tathā;
::

::gathalast
Bhūmipabbatapāsāṇatiṇarukkhalatādayo.
::

::hangnum
853\.
::

::gatha1
Sambhārākāramārabbha, sannivesavisesitā;
::

::gathalast
Yānagāmavanuyyānakaṭasārapaṭādayo.
::

::hangnum
854\.
::

::gatha1
Kārakavedakākāraṃ, viññattindriyalakkhitaṃ;
::

::gathalast
Khandhapañcakamāhacca, maccāsurasurādayo.
::

::hangnum
855\.
::

::gatha1
Candādāvaṭṭanādīhi, disākālādisammuti;
::

::gathalast
Pārampariyakādīhi, jātigottakulādayo.
::

::hangnum
856\.
::

::gatha1
Taṃtaṃkriyādibhedehi, paññattā kathinādayo;
::

::gathalast
Taṃtaṃkalāpāsamphuṭṭhā, kūpākāsaguhādayo.
::

::hangnum
857\.
::

::gatha1
Taṃ {pb:V:0.0078} taṃ nimittamārabbha, cintayantassupaṭṭhitā;
::

::gathalast
Kasiṇādikavohārā, bhāvanāmayagocarā.
::

::hangnum
858\.
::

::gatha1
Pubbopalabbhābhāvena, kasiṇugghāṭimādayo;
::

::gathalast
Nirodhā ca samāpatti, visesābhāvalakkhitā.
::

::hangnum
859\.
::

::gatha1
Iti taṃ tamupādāya, samaññātā tathā tathā;
::

::gathalast
Saṅkhā samaññā paññatti, vohāroti pakāsitā.
::

::hangnum
860\.
::

::gatha1
Ālambaṇaṭṭhākārena, santābhāvepi vatthuto;
::

::gathalast
Cintāvohāranipphannā, atthacchāyāva bhāsinī.
::

::hangnum
861\.
::

::gatha1
**Paññāpīyattā** {pb:M:0.0073} **paññatti, nāmā**yamiti bhāsitā;
::

::gathalast
Upādāya ca paññatti, sā evopanidhāya ca.
::

::hangnum
862\.
::

::gatha1
Paññatti paññāpanato, paṇḍitehi pakāsitā;
::

::gathalast
Avijjamānā paññatti, vijjamānātipi dvidhā.
::

::hangnum
863\.
::

::gatha1
Lokavohārikaṭṭhena, paññattaṃ paramatthato;
::

::gathalast
Avijjamānametāya, paññāpenti yadā tadā.
::

::hangnum
864\.
::

::gatha1
Avijjamānapaññatti, vijjamānaṃ yadā puna;
::

::gathalast
Paññāpenti tadā esā, vijjamānanti vuccati.
::

::hangnum
865\.
::

::gatha1
Itthaṃ paññattidhammañca, sammatatthavisesato;
::

::gathalast
Bhāvadhammañca rūpādi-salakkhaṇavisesato.
::

::hangnum
866\.
::

::gatha1
**Paññāpetīti paññatti, nāmā**yamiti bhāsitā;
::

::gathalast
Yā nāmaṃ nāmakammādināmena samudīritā.
::

::hangnum
867\.
::

::gatha1
Sā evāvijjamānena-vijjamānādibheditā;
::

::gathalast
Itthisaddo chaḷābhiñño, rājaputto tu bhāsitā.
::

::hangnum
868\.
::

::gatha1
Kriyānimittatthayoga-ruḷhijātopacārikā;
::

::gathalast
Sambandhopacayāvatthā, saṇṭhānāpekkhitā tathā.
::

::hangnum
869\.
::

::gatha1
Devadattotha {pb:V:0.0079} medhāvī, vedanā candimā tathā;
::

::gathalast
Khattiyo narasīho ca, bhātā lohitakaṃ yuvā.
::

::hangnum
870\.
::

::gatha1
Kuṇḍalaṃ dussamiccevamādibheditasaṅgahā;
::

::gathalast
Sammatatthasabhāvesu, vohārākāralakkhitā.
::

::hangnum
871\.
::

::gatha1
Sāyaṃ yādicchakānvatthasaṅketakkhaṇasambhavā;
::

::gathalast
Vohāratthavisesena, ñeyyākārānusārinī.
::

::hangnum
872\.
::

::gatha1
Vacīghosānusārena, sotaviññāṇavīthiyā;
::

::gathalast
Pavattānantaruppanna-manodvārassa gocarā.
::

::hangnum
873\.
::

::gatha1
Atthā {pb:M:0.0074} yassānusārena, viññāyanti tato paraṃ;
::

::gathalast
Sammatā ca sabhāvā ca, pubbasaṅketabhāgino.
::

::hangnum
874\.
::

::gatha1
Yāyaṃ vālambaṇākāravisese paṭidissati;
::

::gathalast
Vedanādivacīghosaṃ, sabhāvānugacetaso.
::

::hangnum
875\.
::

::gatha1
Sāyaṃ paññatti viññeyyā, lokasaṅketanimmitā;
::

::gathalast
Vacīviññattisahito, saddo evāti kecana.
::

::hangnum
876\.
::

::gatha1
Itthaṃ paññattidhammāti, vuttaṃ paññattikadvayaṃ;
::

::gathalast
Tathādhivacanā dhammā, niruttīti ca tādinā.
::

::hangnum
877\.
::

::gatha1
Avisaṃvādakaṭṭhena, lokavohārasādhakaṃ;
::

::gathalast
Samaññāsaccamiccevaṃ, ācikkhanti vicakkhaṇā.
::

::hangnum
878\.
::

::gatha1
Satthā yaṃ paramatthamuttamaguṇo nāmañca rūpanti ca,
::

::gatha2
Dvedhākāsi sabhāvadhammakusalo nibbijjha dhammantaraṃ;
::

::gatha3
Vohāratthavisesañeyyamaparaṃ byākāsi paññattito,
::

::gathalast
Āraddhaṃ kamato mayevamakhilaṃ taṃ suṭṭhu niṭṭhāpitaṃ.
::

::hangnum
879\.
::

::gatha1
Yaṃ dhammaṃ dhammarājā niratikamabhisambodhi maggena buddhā,
::

::gatha2
Katvā kaṇḍambamūle paramamanupamaṃ pāṭihīraṃ khaṇena;
::

::gatha3
Pātvākā {pb:V:0.0080} tattha patvā puravaragaṇamullāpalāvaṇṇaraṃsi,
::

::gathalast
Tatthādāyatthasāraṃ kathitamaticiraṃ ṭhātu pāṭhānukūlaṃ.
::

::centre
Iti nāmarūpaparicchede sabbasaṅgahavibhāgo nāma
::

::centre
Sattamo paricchedo.
::

::centre
Niṭṭhito ca nāmarūpaparicchede sabbathāpi
::

::centre
Abhidhammaparamatthavibhāgo.
::

### 8. Aṭṭhamo paricchedo

#### Kasiṇāsubhavibhāgo

::hangnum
880\.
::

::gatha1
Ito {pb:M:0.0075} paraṃ pavakkhāmi, bhāvanānayamuttamaṃ;
::

::gathalast
Nāmarūpaṃ pariggayha, paṭipajjitumīhato.
::

::hangnum
881\.
::

::gatha1
Bhāvanā duvidhā tattha, samatho ca vipassanā;
::

::gathalast
Samatho duvidho tattha, paritto ca mahaggato.
::

::hangnum
882\.
::

::gatha1
Upacāramanuppatto, parittoti pavuccati;
::

::gathalast
Mahaggatappanāpatto, samatho lokiyo mato.
::

::hangnum
883\.
::

::gatha1
Kasiṇāni dasāsubhā, dasadhānussatī tathā;
::

::gathalast
Appamaññā ca saññā ca, vavatthāruppakāni ca.
::

::hangnum
884\.
::

::gatha1
Kammaṭṭhānāni tatthāhu, cattālīsa vicakkhaṇā;
::

::gathalast
Yatthānuyogaṃ kubbantā, bhāventi samathadvayaṃ.
::

::hangnum
885\.
::

::gatha1
Taṃ {pb:V:0.0081} payogavisuddhena, patvānopāyasampadaṃ;
::

::gathalast
Ajjhāsayaṃ visodhetvā, bhāvetabbanti bhāsitaṃ.
::

::hangnum
886\.
::

::gatha1
Kathaṃ karonto cārittaṃ, vārittañca vivajjiya;
::

::gathalast
Pātimokkhaṃ samādāya, saddhāya paripūraye.
::

::hangnum
887\.
::

::gatha1
Paṭisaṅkhāya sodhetvā, chadvāresu malāsavaṃ;
::

::gathalast
Chaḷindriyāni medhāvī, satārakkhena gopaye.
::

::hangnum
888\.
::

::gatha1
Pāpakājīvanissaṅgo, kuhakācāranissaṭo;
::

::gathalast
Ājīvaṃ parisodheyya, pahitatteṭṭhisuddhiyā.
::

::hangnum
889\.
::

::gatha1
Idamatthitamārabbha, paṭisaṅkhāya yoniso;
::

::gathalast
Paññavā sampajaññena, paribhuñjeyya paccaye.
::

::hangnum
890\.
::

::gatha1
Saṃvaraṃ pātimokkhe ca, sīlamindriyasaṃvaraṃ;
::

::gathalast
Ājīvapārisuddhiñca, tathā paccayanissitaṃ.
::

::hangnum
891\.
::

::gatha1
Samādāya {pb:M:0.0076} catuddheva-madhiṭṭheyya tato paraṃ;
::

::gathalast
Tasseva parivārāya, dhutaṅgāni yathārahaṃ.
::

::hangnum
892\.
::

::gatha1
Paṃsukūlikamaṅgaṃ ti-cīvaraṃ cīvarāyugaṃ;
::

::gathalast
Piṇḍapātikamaṅgañca, sapadānikamuttamaṃ.
::

::hangnum
893\.
::

::gatha1
Khalupacchābhattikaṅgaṃ, dhutaṅgaṃ pattapiṇḍikaṃ;
::

::gathalast
Ekāsanikamiccevaṃ, pañcadhā bhojane ṭhitaṃ.
::

::hangnum
894\.
::

::gatha1
Āraññikaṃ yathāsantha-
::

::gatha3
Tikaṅgaṃ rukkhamūlikaṃ;
::

::gatha3
Abbhokāsikasosāni-
::

::gathalast
Kaṅgā nesajjikaṃ tathā.
::

::hangnum
895\.
::

::gatha1
Cha senāsanamārabbha, **dhutaṅgānīti terasa**;
::

::gathalast
Kappiyepi ca loluppa-samācāravimuttiyā.
::

::hangnum
896\.
::

::gatha1
Sāmīcipaṭipattīti{pb:V:0.0082}, katvā sallekhavuttiyā;
::

::gathalast
Paccayattayamāhacca, paññattāni mahesinā.
::

::hangnum
897\.
::

::gatha1
Catupārisuddhisīlaṃ, dhutaṅgaparivāritaṃ;
::

::gathalast
Pūretvāna visuddhevaṃ, payogaparisuddhiyā.
::

::hangnum
898\.
::

::gatha1
Tato paṇidhisampanno, bhāvanāya visārado;
::

::gathalast
Upāyaṃ paṭipādeyya, pavivekarato kathaṃ?
::

::hangnum
899\.
::

::gatha1
Āvāso ca kulaṃ lābho,
::

::gatha2
Gaṇo kammañca pañcamaṃ;
::

::gatha3
Addhānaṃ ñāti ābādho,
::

::gathalast
Gantho iddhīti te dasa.
::

::hangnum
900\.
::

::gatha1
Chetvāna nipako yogī,
::

::gatha2
Palibodhe yathārahaṃ;
::

::gatha3
Nirālayo nirārambho,
::

::gathalast
Papañcopasame rato.
::

::hangnum
901\.
::

::gatha1
Piyaṃ {pb:M:0.0077} garuṃ bhāvaniyaṃ, vattāraṃ vacanakkhamaṃ;
::

::gathalast
Kattāramatigambhīrakathaṃ ṭhānaniyojakaṃ.
::

::hangnum
902\.
::

::gatha1
Bahussutaṃ guṇavanta-māgammācariyaṃ budho;
::

::gathalast
Khamo padakkhiṇaggāhī, niyyātattuju bhadrako.
::

::hangnum
903\.
::

::gatha1
Ārādhetvāna gaṇheyya, taṃ kammaṭṭhānadāyakaṃ;
::

::gathalast
Kammaṭṭhānaṃ parikkhitvā, cariyārahamattano.
::

::hangnum
904\.
::

::gatha1
Rāgo doso ca moho ca,
::

::gatha3
Cariyā tīhi paṇḍitā;
::

::gatha3
Saddhābuddhivitakkehi,
::

::gathalast
Chabbidhā ca vibhāvayuṃ.
::

::hangnum
905\.
::

::gatha1
Rāgussannassa {pb:V:0.0083} sappāyā, koṭṭhāsāsubhabhāvanā;
::

::gathalast
Dosussannassappamaññā, nīlādi ca catubbidhā.
::

::hangnum
906\.
::

::gatha1
Vitakkaṃ mohussannānaṃ, ānāpānaṃ pakāsitaṃ;
::

::gathalast
Cha saddhācaritassāhu, buddhānussatiādayo.
::

::hangnum
907\.
::

::gatha1
Maraṇopasamāsaññāvavatthānāni buddhino;
::

::gathalast
Sesāni pana sabbesaṃ, tatthāpi kasiṇaṃ budhā.
::

::hangnum
908\.
::

::gatha1
Vitakkapakatikassa, parittaṃ mohacārino;
::

::gathalast
Mahantamiti sappāyaṃ, gahetvāna tato paraṃ.
::

::hangnum
909\.
::

::gatha1
Mahāvāsaṃ navaṃ jiṇṇaṃ, panthasoṇḍikasantikaṃ;
::

::gathalast
Paṇṇapupphaphalākiṇṇaṃ, bahusammānapatthitaṃ.
::

::hangnum
910\.
::

::gatha1
Sīmantadārunagara-kkhettapaccantanissitaṃ;
::

::gathalast
Visabhāgamasappāyaṃ, paṭṭanaṃ mittadullabhaṃ.
::

::hangnum
911\.
::

::gatha1
**Ṭhānāniṭṭhārasetāni,** parivajjeyya paṇḍito;
::

::gathalast
Seveyya bhāvanāyoggaṃ, senāsanamatandito.
::

::hangnum
912\.
::

::gatha1
Nātidūraṃ nāccāsannaṃ, appasaddamanākulaṃ;
::

::gathalast
Gamanāgamanasampannaṃ, appaḍaṃsānupaddavaṃ.
::

::hangnum
913\.
::

::gatha1
Akicchapaccayuppādaṃ{pb:M:0.0078}, lajjībhikkhugaṇocitaṃ;
::

::gathalast
Vivekaṭṭhānabahulaṃ, bahussutanisevitaṃ.
::

::hangnum
914\.
::

::gatha1
Appabhayaṃ nirāsaṅkaṃ, appadosaṃ mahāguṇaṃ;
::

::gathalast
Vihāramanusevanto, tattha nissaṅgacetasā.
::

::hangnum
915\.
::

::gatha1
Tato kesanakhaccheda-rajanādimasesato;
::

::gathalast
Khuddakaṃ palibodhañca, chinditvāna yathārahaṃ.
::

::hangnum
916\.
::

::gatha1
Āvāsaṃ gocaraṃ bhassaṃ, puggalaṃ bhojanaṃ tathā;
::

::gathalast
Vajjentotumasappāyaṃ, iriyāpathamattano.
::

::hangnum
917\.
::

::gatha1
Sevanto {pb:V:0.0084} satta sappāye, te evāti padhānavā;
::

::gathalast
Bhāvanūpāyasampanno, vūpakaṭṭho rahogato.
::

::hangnum
918\.
::

::gatha1
Kāmesvādīnavaṃ disvā, nekkhammaṃ daṭṭhu khemato;
::

::gathalast
Pariyuṭṭhānanibbindo, sodheyyajjhāsayaṃ kathaṃ.
::

::hangnum
919\.
::

::gatha1
Appassādā mahādukkhā, **kāmā** hi kaṭukapphalā;
::

::gathalast
Dussaṃhārā durārakkhā, bahvādīnavasaṇṭhitā.
::

::hangnum
920\.
::

::gatha1
Aṭṭhikā khajjamānāva, vighātāya pabhijjitā;
::

::gathalast
Gayhantattavadhāyete, maṃsapesīva pakkhibhi.
::

::hangnum
921\.
::

::gatha1
Paṭivāte tiṇukkāva, pariggāhakadāhino;
::

::gathalast
Aṅgārakāsusaṅkāsā, sabbaṅgaparitāsakā.
::

::hangnum
922\.
::

::gatha1
Supine paribhuttāva, nālaṃ kassaci tittiyā;
::

::gathalast
Na tu kassaci accantā, alaṅkārāva yācitā.
::

::hangnum
923\.
::

::gatha1
Chajjantā phalarukkhāva, paṭipannapabhañjino;
::

::gathalast
Asisūnūpamā nicca-madhikoṭṭenti pāṇino.
::

::hangnum
924\.
::

::gatha1
Sattisūlūpamā daḷhaṃ, taṇhāsallānuvedhino;
::

::gathalast
Ghorānatthavisākiṇṇā, kaṇhasappasirūpamā.
::

::hangnum
925\.
::

::gatha1
Sabbāsavaparikliṭṭhā{pb:M:0.0079}, sabbāsaṃklesavatthukā;
::

::gathalast
Gammā ca capalā nīcā, puthujjanamamāyitā.
::

::hangnum
926\.
::

::gatha1
Bahusādhāraṇā cete, sapattajanapatthitā;
::

::gathalast
Mahopaddavupayaṭṭhā, bahvāyāsā bhayāvahā.
::

::hangnum
927\.
::

::gatha1
Mahārambhasamāraddhā, khippākāravidhaṃsino;
::

::gathalast
Sokasallaṃ pavesentā, vigacchanti suve suve.
::

::hangnum
928\.
::

::gatha1
Nālaṃ kassaci tāṇāya, nālamassāsanāya ca;
::

::gathalast
Avisāsaniyāvassaṃ, kitavā mārakiṃkarā.
::

::hangnum
929\.
::

::gatha1
Sattānamupaghātāya{pb:V:0.0085}, madhurākāranimmitā;
::

::gathalast
Rakkhasī viya santāna-māvisanti manoharā.
::

::hangnum
930\.
::

::gatha1
Āviṭṭhā yehi dummedhā, byasanāhitasambhavā;
::

::gathalast
Vipallāsaparābhūtā, byāpajjantā vihaññare.
::

::hangnum
931\.
::

::gatha1
Cetosaṅkapparacitā, nandirāgopasevanā;
::

::gathalast
Madhulittāsidhārāva, byāpārenopasevitā.
::

::hangnum
932\.
::

::gatha1
Manoramasubhākārā, piyarūpopalambhino;
::

::gathalast
Mittamukhaṃ sapattāva, vañcayanti mahājanaṃ.
::

::hangnum
933\.
::

::gatha1
Vañcitā yehi dummedhā, sabbasampattidhaṃsitā;
::

::gathalast
Khemamaggā paribbhaṭṭhā, dhārenti vadhamattano.
::

::hangnum
934\.
::

::gatha1
Virūparūpākārena, nimmathentā palobhino;
::

::gathalast
Abhāvitānaṃ bālānaṃ, mānasaṃ nihanantime.
::

::hangnum
935\.
::

::gatha1
Yattha rāgasallaviddhā, salleneva vane migā;
::

::gathalast
Tattha tatthānudhāvantā, vipphandanti nirantaraṃ.
::

::hangnum
936\.
::

::gatha1
Mamaṃkārena vuḍḍhantā, ghoramāsīvisaṃ yathā;
::

::gathalast
Vissaṭṭhā bhogadhammesu, assādenti aviddasu.
::

::hangnum
937\.
::

::gatha1
Anayabyasanāyete{pb:M:0.0080}, vasī kubbanti pāṇino;
::

::gathalast
Vicittākārasaṇṭhānā, pisācanagaraṃ yathā.
::

::hangnum
938\.
::

::gatha1
Anatthāvahitā bālā, vāguraṃ nāvabujjhare;
::

::gathalast
Tattheva paṭivamanti, yathā haññanti mucchitā.
::

::hangnum
939\.
::

::gatha1
Sīghavāhī mahoghoyaṃ, klesavaṭṭaṃ mahabbhayo;
::

::gathalast
Sakaṇṭakañca gahanaṃ, paṅkova duratikkamo.
::

::hangnum
940\.
::

::gatha1
Cetosaṃmohanaṭṭhānaṃ, pamādapaṭisandhitaṃ;
::

::gathalast
Ohāri sithilaṃ cetaṃ, duppamuñcañca bandhanaṃ.
::

::hangnum
941\.
::

::gatha1
Jālaṃva {pb:V:0.0086} vitthataṃ loke,
::

::gatha2
Mārapāso samoḍḍito;
::

::gatha3
Pañjaraṃ cārako ceso,
::

::gathalast
Sattānamanayāvaho.
::

::hangnum
942\.
::

::gatha1
Yatthānurāgasambaddhā, paliguṇṭhitasāyino;
::

::gathalast
Makkaṭālepabaddhāva, nitthunanti vighātino.
::

::hangnum
943\.
::

::gatha1
Baḷisaṃvāmisacchannaṃ, savisaṃ viya bhojanaṃ;
::

::gathalast
Migaluddanivāpova, vināsāya samoḍḍitā.
::

::hangnum
944\.
::

::gatha1
Mīnakā vaṅkagiddhāva, ye gilitvā puthujjanā;
::

::gathalast
Ghoraṃ maccumukhaṃ patvā, socantāpāyabhāgino.
::

::hangnum
945\.
::

::gatha1
Pāpakkhettamidaṃ ṭhānaṃ, micchālobhanisevanaṃ;
::

::gathalast
Duccarītaṅkurārohaṃ, apāyaphalapūraṇaṃ.
::

::hangnum
946\.
::

::gatha1
Ajjhositā panettha ca, lobhamucchāvidāhino;
::

::gathalast
Kodhūpanāhajalitā, issāmaccheradhūpitā.
::

::hangnum
947\.
::

::gatha1
Sārambhāyudhasannaddhā, vipphurantā manorathā;
::

::gathalast
Ābandhicchā mahākacchā, ṭhanti lokavipattiyā.
::

::hangnum
948\.
::

::gatha1
Avajjaṃ {pb:M:0.0081} natthi etesa-makattabbaṃ na vijjati;
::

::gathalast
Sammuṭṭhasaccatā tesu, na patiṭṭhāti sādhutā.
::

::hangnum
949\.
::

::gatha1
Paropaghātābhiratā, dayādhammaparammukhā;
::

::gathalast
Sabbasattesvavissāsī, sabbattha parisaṅkitā.
::

::hangnum
950\.
::

::gatha1
Bhayasantāsabahulā, sabbānatthānusārino;
::

::gathalast
Sādhentā caturāpāyaṃ, pāpakammapurakkhakā.
::

::hangnum
951\.
::

::gatha1
Mahāsaṅkaṭupabyuḷhā, palibodhaparipphuṭā;
::

::gathalast
Haññanti dukkhadhammehi, kāme bālā bhavepare.
::

::hangnum
952\.
::

::gatha1
Tato {pb:V:0.0087} maccunirāsaṅkā, khiḍḍārativimohitā;
::

::gathalast
Kimpakkamiva bhakkhantā, rammakāravirodhino.
::

::hangnum
953\.
::

::gatha1
Gāmasūkarapotāva, kāmāsucipariplutā;
::

::gathalast
Camarīkatakammantā, asmiṃ loke palobhitā.
::

::hangnum
954\.
::

::gatha1
Khajjamānā kilesehi, kimīhiva nirantaraṃ;
::

::gathalast
Parihāniṃ panaññāya, parivārenti mucchitā.
::

::hangnum
955\.
::

::gatha1
Tato jarāhi santattaṃ, yobbanañcopamuyhati;
::

::gathalast
Kāmā ca parihāyanti, jīvitañcoparujjhati.
::

::hangnum
956\.
::

::gatha1
Paraṃ pamādābhivaṭṭhā, pāpaklesamahodakā;
::

::gathalast
Tato taṇhānadī pūrā, pāpetāpāyasāgaraṃ.
::

::hangnum
957\.
::

::gatha1
Idhalokapariccattā, paralokatthadhaṃsitā;
::

::gathalast
Gaṅgākuṇapakākāva, senti sokaparāyaṇā.
::

::hangnum
958\.
::

::gatha1
Iccattatthaṃ paratthañca, sattā kāmanibandhanā;
::

::gathalast
Viddhaṃsetvā vinassanti, idha ceva parattha ca.
::

::hangnum
959\.
::

::gatha1
**Iti sādīnavā** kāmā, ghorā sālasilūpamā;
::

::gathalast
Yattha bālā visīdanti, natthi saṅgo vijānataṃ.
::

::hangnum
960\.
::

::gatha1
Itthaṃ {pb:M:0.0082} kāmabhayaṭṭānaṃ, sikkhattayamanuttaraṃ;
::

::gathalast
Samācikkhi vimokkhāya, nekkhammamiti cakkhumā.
::

::hangnum
961\.
::

::gatha1
Sabbāsavavighātāya, paṭipatti anuttarā;
::

::gathalast
Antadvayamanāgamma, majjhimāyaṃ pakāsitā.
::

::hangnum
962\.
::

::gatha1
Sabbadukkhasamugghātī, visuddhi paramuttamā;
::

::gathalast
Vijjācaraṇasampatti, sabbasampattisādhikā.
::

::hangnum
963\.
::

::gatha1
Puññakkhettamidaṃ ṭhānaṃ, tapokammanisevanaṃ;
::

::gathalast
Saddhāsīlaṅkurārohaṃ, sampattiphalapūraṇaṃ.
::

::hangnum
964\.
::

::gatha1
Klesacārakamokkhāya{pb:V:0.0088}, dvārametamanuttaraṃ;
::

::gathalast
Mahoghuttaraṇaṃ kullaṃ, sotthi pārimapāpakaṃ.
::

::hangnum
965\.
::

::gatha1
Pāpacoravighātāya, khemamaggo anuttaro;
::

::gathalast
Akaṇṭako agahano, uju sabbhi pavedito.
::

::hangnum
966\.
::

::gatha1
Mahābandhanamokkhāya,
::

::gatha2
Abbhuto jinaghosito;
::

::gatha3
Palibodhapariccāgo,
::

::gathalast
Abbhokāso alepano.
::

::hangnum
967\.
::

::gatha1
Saṅgapaṅkasamuttāro, ganthānaṃ viniveṭhanaṃ;
::

::gathalast
Taṇhādāsabyanitthāro, seribhāvo sukhāvaho.
::

::hangnum
968\.
::

::gatha1
Sabbayogavisaṃyogo, sabbasokanirundhano;
::

::gathalast
Sabbālayavisaṅkhāro, sabbadukkhaviniggamo.
::

::hangnum
969\.
::

::gatha1
Mārapāsasamucchedī, pattametamanuttaraṃ;
::

::gathalast
Mohandhakāraviddhaṃsī, vijjālokavirocano.
::

::hangnum
970\.
::

::gatha1
Abyāpajjamidaṃ ṭhāna-mabhayaṃ nirupaddavaṃ;
::

::gathalast
Tapokammānamokāso, māracakkhuvimohano.
::

::hangnum
971\.
::

::gatha1
Sabbasantāpaharaṇamidaṃ sītaṃva candanaṃ;
::

::gathalast
Nimmalaṃ dhammasalilaṃ, saṃklesamalasodhanaṃ.
::

::hangnum
972\.
::

::gatha1
Saṃsārasetu {pb:M:0.0083} suhatā, bodhipakkhiyapatthatā;
::

::gathalast
Sokasallasamuddhārī, yantaṃ sukatayojitaṃ.
::

::hangnum
973\.
::

::gatha1
Cittātaṅkasamuddhaṃsī, paribhogasukhosadhaṃ;
::

::gathalast
Lokāmisānaṃ vamanaṃ, cetodosavirecanaṃ.
::

::hangnum
974\.
::

::gatha1
Accantatittikāraṇamīrenti dhammabhojanaṃ;
::

::gathalast
Pipāsaharaṇaṃ pānaṃ, vimuttirasapesalaṃ.
::

::hangnum
975\.
::

::gatha1
Vaṇṇakittisugandhāya{pb:V:0.0089}, guṇamālā suganthitā;
::

::gathalast
Pāpakopīnavasanaṃ, hirottappavicittitaṃ.
::

::hangnum
976\.
::

::gatha1
Accantaparisuddho ca, saddhammaratanāvali;
::

::gathalast
Ariyānamalaṅkāro, anupāyi siriṅkaro.
::

::hangnum
977\.
::

::gatha1
Cintānaṃ dunnimittānamidaṃ santikaraṃ paraṃ;
::

::gathalast
Vipattipaṭighātāya, parittamidamuttamaṃ.
::

::hangnum
978\.
::

::gatha1
Antarāyavināsāya, maṅgalaṃ jinadesitaṃ;
::

::gathalast
Micchāgāhavimokkhāya, sotthi sambuddhabhāsitā.
::

::hangnum
979\.
::

::gatha1
Anivatti ca paccakkhamāvenikamabhāriyaṃ;
::

::gathalast
Amatosadhamaccantamajarāmarasādhanaṃ.
::

::hangnum
980\.
::

::gatha1
Yametaṃ samadhiṭṭhāya, sambodhittayamuttamaṃ;
::

::gathalast
Papponti sabbasampattiguṇapāramipūritaṃ.
::

::hangnum
981\.
::

::gatha1
Sabbākāravaropeta-metaṃ nekkhammasammataṃ;
::

::gathalast
Sīlagambhīraparikkhaṃ, dhutaṅgoditatoraṇaṃ.
::

::hangnum
982\.
::

::gatha1
Samādhivīthivitthinnaṃ, satipākāragopuraṃ;
::

::gathalast
Saddhāsamiddhisamphullaṃ, paññāpāsādasobhitaṃ.
::

::hangnum
983\.
::

::gatha1
Sammājīvadhajaṃ rammaṃ, hirottappapaṭicchadaṃ;
::

::gathalast
Vimuttāmatasambhogaṃ, veneyyajanasevitaṃ.
::

::hangnum
984\.
::

::gatha1
Abhejjaṃ pāpaverīhi, puraṃ sugatamāpitaṃ;
::

::gathalast
Anītimanupasaggaṃ, paṭipannā mahesayo.
::

::hangnum
985\.
::

::gatha1
Paramassāsasampattā{pb:M:0.0084}, paripuṇṇamanorathā;
::

::gathalast
Sabbasaṅgamatikkamma, nikkhantā akuto bhayā.
::

::hangnum
986\.
::

::gatha1
Sammadatthamabhiññāya, maccudheyyapahāyino;
::

::gathalast
Sabbadukkhoghanittiṇṇā, pāraṃ gacchanti paṇḍitā.
::

::hangnum
987\.
::

::gatha1
Iti {pb:V:0.0090} sabbaṅgasampannaṃ, mahesigaṇasevitaṃ;
::

::gathalast
Nekkhammaṃ kāmanikkhantaṃ, saddhammapathamuttamaṃ.
::

::hangnum
988\.
::

::gatha1
Virādhenti parābhūtā, mucchitā yena dujjanā;
::

::gathalast
Taṃ pāpasamudācāraṃ, pariyuṭṭhānamabravuṃ.
::

::hangnum
989\.
::

::gatha1
Cetonīvaraṇaṃ cetaṃ, paññācakkhunirodhanaṃ;
::

::gathalast
Sīlopaghātakaraṇaṃ, cittavikkhepasaṅgamo.
::

::hangnum
990\.
::

::gatha1
Ayasānaṃ padaṭṭhānaṃ, guṇatejavināsanaṃ;
::

::gathalast
Sabbasampattidahanaṃ, caturāpāyasādhakaṃ.
::

::hangnum
991\.
::

::gatha1
Sabbāsavamalopeto, sabbopaklesasañcayo;
::

::gathalast
Pāpayakkhasamo ceso, dosāsīvisasaṅgamo.
::

::hangnum
992\.
::

::gatha1
Pamādapathamakkantaṃ, amittagaṇasaṅgamaṃ;
::

::gathalast
Mahabbhayasamuṭṭhānaṃ, mahābyasanasaṅkaraṃ.
::

::hangnum
993\.
::

::gatha1
Apāyadukkhamāruḷhaṃ, ahitāvahitaṃ padaṃ;
::

::gathalast
Sabbānatthakaraṃ ghoraṃ, sabbadukkhavidhāyakaṃ.
::

::hangnum
994\.
::

::gatha1
Dhiratthu pāpadhammānaṃ, sabbakalyāṇahāyinaṃ;
::

::gathalast
Laddhāpi khaṇasampatti, dullabhā yehi nāsitā.
::

::hangnum
995\.
::

::gatha1
Tesaṃ hi samudācāro, dullabhaṃ buddhasāsanaṃ;
::

::gathalast
Samuddhaṃseti asani, yathā ratanapabbataṃ.
::

::hangnum
996\.
::

::gatha1
Saddhammadhanacorā te, nekkhammapatibandhakā;
::

::gathalast
Paṭipattiṃ vilumpantā, palibundhanti pāṇino.
::

::hangnum
997\.
::

::gatha1
Vissāsivadhakāpete, vissaṭṭhāvassaghātino;
::

::gathalast
Yehi bālāhatā senti, nissayejinasāsane.
::

::hangnum
998\.
::

::gatha1
Tepi {pb:M:0.0085} vāsenti dummedhā, nissaṅkā mohapārutā;
::

::gathalast
Antomanasi ucchaṅke, ghoramāsīvisaṃ yathā.
::

::hangnum
999\.
::

::gatha1
Attano {pb:V:0.0091} ca vināsāya, nissaṭaṃ klesapañjare;
::

::gathalast
Cinantā nāvabujjhanti, vipattipathayāyino.
::

::hangnum
1000\.
::

::gatha1
Halāhalaṃva khādantā, āliṅgantāva pāpakaṃ;
::

::gathalast
Avassamupahaññanti, pāpadhammopalāḷino.
::

::hangnum
1001\.
::

::gatha1
Pāpacintā paribyuḷhā, vitakkamathitā janā;
::

::gathalast
Lokadvayāpi dhaṃsenti, atthadvayavināsino.
::

::hangnum
1002\.
::

::gatha1
Kodhūpanāhi vigacchā, issāmaccheradūsitā;
::

::gathalast
Makkhī palāsī sārambhī, appatissā agāravā.
::

::hangnum
1003\.
::

::gatha1
Mānātimānabahulā, mudhāmukharacaṇḍikā;
::

::gathalast
Uddhatā ca pamattā ca, dabbitā ketugāhino.
::

::hangnum
1004\.
::

::gatha1
Cetokhilakhilabhūtā, vinibandhānuveṭhitā;
::

::gathalast
Mahogho viya sassāni, vināsenti tapoguṇaṃ.
::

::hangnum
1005\.
::

::gatha1
Visayassādavikkhittā, vikiṇṇā pākatindriyā;
::

::gathalast
Muṭṭhassatī kusītā ca, jīvanti moghajīvitaṃ.
::

::hangnum
1006\.
::

::gatha1
Mahagghasā bāhulikā, duppaññā kāyadaḷhikā;
::

::gathalast
Ganthanīvaraṇābaddhā, icchālobhavasīkatā.
::

::hangnum
1007\.
::

::gatha1
Malaggahitasantānā, tiracchānakathāratā;
::

::gathalast
Vinayopasamāpetā, visamācāragocarā.
::

::hangnum
1008\.
::

::gatha1
Dubbharatā ca dupposā, sukumārasukhālayā;
::

::gathalast
Asantuṭṭhā mahicchā ca, loluppācāralakkhitā.
::

::hangnum
1009\.
::

::gatha1
Duggandheneva sunakhā, āmagandhena mucchitā;
::

::gathalast
Tattha tatthābhidhāvantā, na patiṭṭhanti sāsane.
::

::hangnum
1010\.
::

::gatha1
Nillajjā {pb:M:0.0086} vītasārajjā, lokadhammesu mucchitā;
::

::gathalast
Pāpicchā kuhanacchannā, micchājīvapalobhitā.
::

::hangnum
1011\.
::

::gatha1
Saṭhā {pb:V:0.0092} pagabbhā māyāvī, antopūti avassutā;
::

::gathalast
Saṅkassarasamācārā, kasambu sithilā jaḷā.
::

::hangnum
1012\.
::

::gatha1
Siṅgāracapalācittā, pūtikāyānurāgino;
::

::gathalast
Sīdantā palimāpannā, na viruḷhanti sāsane.
::

::hangnum
1013\.
::

::gatha1
Pāpapuggalasaṃsaṭṭhā, pāpadiṭṭhiparāgatā;
::

::gathalast
Asaddhā dhammanicchinnā, duṭṭhā dubbacaniṭṭhurā.
::

::hangnum
1014\.
::

::gatha1
Sāmaññaṃ paridhaṃsentā, dūsentā jinasāsanaṃ;
::

::gathalast
Atikkamma jinovādaṃ, bālā duggatibhāgino.
::

::hangnum
1015\.
::

::gatha1
Kāmagiddhā durācārā, dussīlā mohapārutā;
::

::gathalast
Khajjantā kaddamībhūtā, jinasāsanakaṇṭakā.
::

::hangnum
1016\.
::

::gatha1
Hitāhitamajānantā, anurodhavirodhino;
::

::gathalast
Cetopahatasantānā, vipallāsapalambhitā.
::

::hangnum
1017\.
::

::gatha1
Vipannākulakammantā, pāpakārī parājitā;
::

::gathalast
Socanti dīghamaddhānaṃ, apāyamhi samappitā.
::

::hangnum
1018\.
::

::gatha1
Itthaṃ hitasamucchedī, kumaggoyaṃ rajāpatho;
::

::gathalast
Pāpadhammappavattīti, viditvā puna paṇḍito.
::

::hangnum
1019\.
::

::gatha1
Pariyuṭṭhānasaṃklesaṃ, vippharantaṃ visārado;
::

::gathalast
Paṭisaṅkhāya rundheyya, manteneva mahāvisaṃ.
::

::hangnum
1020\.
::

::gatha1
Khippamādittacelova, pāpapāvakamuṭṭhitaṃ;
::

::gathalast
Bhāvanājalasekena, nibbāpeyya nirantaraṃ.
::

::hangnum
1021\.
::

::gatha1
Appamādena medhāvī, nageneva mahānadiṃ;
::

::gathalast
Pāpoghaṃ paṭibandhanto, pidaheyya khaṇe khaṇe.
::

::hangnum
1022\.
::

::gatha1
Sabhayaṃ {pb:M:0.0087} viya kantāraṃ, ghoramāsīvisaṃ yathā;
::

::gathalast
Papātamiva gambhīraṃ, miḷhaṃ viya ca paṇḍito.
::

::hangnum
1023\.
::

::gatha1
Pahāya {pb:V:0.0093} pariyuṭṭhānaṃ, nekkhammamadhimuccati;
::

::gathalast
Kalyāṇamitto vajjesu, bhayadassāvi subbato.
::

::hangnum
1024\.
::

::gatha1
Kāmarāgavisaṃyutto, bhogadhananirālayo;
::

::gathalast
Icchālobhavinimutto, amamo apariggaho.
::

::hangnum
1025\.
::

::gatha1
Sorato sakhilo saṇho, mettāyanto dayāparo;
::

::gathalast
Anāhaṭamano dhīro, santacitto khamāparo.
::

::hangnum
1026\.
::

::gatha1
Hitesī sabbapāṇīnaṃ,
::

::gatha2
Issāmaccheramuccito;
::

::gatha3
Kodhopanāhabyāpāda
::

::gathalast
Virodhopasame rato.
::

::hangnum
1027\.
::

::gatha1
Anolīnamano yogī, niccāraddhaparakkamo;
::

::gathalast
Susamāhitasaṅkappo, vippasanno anāvilo.
::

::hangnum
1028\.
::

::gatha1
Okappento vimuccanto, paññavā paṭipattiyaṃ;
::

::gathalast
Pihayanto mamāyanto, sammāsambuddhasāsanaṃ.
::

::hangnum
1029\.
::

::gatha1
Iti nīvaraṇāpeto, ñāṇālokajutindharo;
::

::gathalast
Pūjeti sammāsambuddhaṃ, saddhammapaṭipattiyā.
::

::hangnum
1030\.
::

::gatha1
Hirottappaguṇopeto,
::

::gatha2
Kalyāṇācāragocaro;
::

::gatha3
Makkhappalāsarahito,
::

::gathalast
Sappatisso sagāravo.
::

::hangnum
1031\.
::

::gatha1
Ajjavācāracāritto, māyāsāṭheyyanissaṭo;
::

::gathalast
Thambhasārambhanissaṅgo, maddavācārapesalo.
::

::hangnum
1032\.
::

::gatha1
Mānātimānavimukho{pb:M:0.0088}, saddhammagarusādaro;
::

::gathalast
Parappamādanimmaddī, saṃvegabahulo sadā.
::

::hangnum
1033\.
::

::gatha1
Vodātacittasaṅkappo{pb:V:0.0094}, pāpicchāmalavajjito;
::

::gathalast
Micchādiṭṭhimatikkanto, saddhammesu patiṭṭhito.
::

::hangnum
1034\.
::

::gatha1
Cetokhilasamucchedī, vinibandhaviveṭhako;
::

::gathalast
Mānasaṃ sampahaṃseti, saṃkilesavimuttiyā.
::

::hangnum
1035\.
::

::gatha1
Pavivitto asaṃsaṭṭho, santo appicchatārato;
::

::gathalast
Ariyāvaṃsālaṅkāro, supposo subharo sukhī.
::

::hangnum
1036\.
::

::gatha1
Sallekhavutti dhutavā, pāpāpacayatapparo;
::

::gathalast
Pāsādikasamācāro, pasādabahulo muni.
::

::hangnum
1037\.
::

::gatha1
Anuddhato acapalo,
::

::gatha2
Danto gutto yatindriyo;
::

::gatha3
Cetosamādhigaruko,
::

::gathalast
Sampajāno satīyuto.
::

::hangnum
1038\.
::

::gatha1
Ussāhajāto saddhamme, chandajāto nirantaraṃ;
::

::gathalast
Sātaccakārī svākāro, paṭipattiparāyaṇo.
::

::hangnum
1039\.
::

::gatha1
Cetokāḷakāpagato, bhāvanārasamuttamaṃ;
::

::gathalast
Raṅgaṃ niddhotavatthaṃva, sādhukaṃ paṭigaṇhati.
::

::hangnum
1040\.
::

::gatha1
Iti sampāditākāro, parisuddhamanoratho;
::

::gathalast
Nirādīnavasañcāro, sotthipatto niraṅgaṇo.
::

::hangnum
1041\.
::

::gatha1
Pāpagāhavinimutto, rāhumuttova candimā;
::

::gathalast
Guṇaraṃsiparikkhitto, sobheti jinasāsanaṃ.
::

::hangnum
1042\.
::

::gatha1
Iccālobhamadosañca, mohābhāvamathāparaṃ;
::

::gathalast
Nekkhammaṃ pavivekañca, tathā nissaraṇaṃ budho.
::

::hangnum
1043\.
::

::gatha1
Samārabbha {pb:M:0.0089} visodhento, ajjhāsayamasesato;
::

::gathalast
Dhīro sampaṭipādeti, bhāvanāsukhamuttamaṃ.
::

::hangnum
1044\.
::

::gatha1
Tato {pb:V:0.0095} paṇītādhimutti, palibodhavinissaṭo;
::

::gathalast
Paripanthavinimutto, vigatāvaraṇālayo.
::

::hangnum
1045\.
::

::gatha1
Bhāvanāninnasantāno, kallacitto visārado;
::

::gathalast
Kasiṇādikamārabbha, bhāveyya samathaṃ kathaṃ.
::

::hangnum
1046\.
::

::gatha1
Pathavīkasiṇaṃ tāva, vidatthicaturaṅgulaṃ;
::

::gathalast
Katvānāruṇavaṇṇāya, mattikāya sumaṇḍalaṃ.
::

::hangnum
1047\.
::

::gatha1
Yugamatte ṭhapetvāna, ṭhāne sukhanisinnako;
::

::gathalast
Pathavīti samaññāya, katvābhogaṃ tu bhāvaye.
::

::hangnum
1048\.
::

::gatha1
Akatepi khalādimhi, akiccheneva maṇḍale;
::

::gathalast
Nimittaṃ jāyaticcāhu, pubbayogavato pana.
::

::hangnum
1049\.
::

::gatha1
Āpomaṇḍalamuggaṇhe, bhājanādigate jale;
::

::gathalast
Tejamhi tejokasiṇaṃ, paṭacchiddādisaṃgate.
::

::hangnum
1050\.
::

::gatha1
Sassaggādimhi kammante, vāyokasiṇamaṇḍalaṃ;
::

::gathalast
Paṭibhāgasamācāro, phuṭṭhaṭṭhāneva jāyati.
::

::hangnum
1051\.
::

::gatha1
Nīlādikasiṇaṃ vatthe, pupphe vā vaṇṇadhātuyaṃ;
::

::gathalast
Ākāsamaṇḍalaṃ bhitti-chiddādimhi upaṭṭhitaṃ.
::

::hangnum
1052\.
::

::gatha1
Chiddappaviṭṭhamālokaṃ, uggaṇheyya patiṭṭhitaṃ;
::

::gathalast
Sūriyālokādibhedaṃ, bhūmiyaṃ vātha bhittiyaṃ.
::

::hangnum
1053\.
::

::gatha1
Dasadhā kasiṇesvevaṃ, yattha katthaci yogino;
::

::gathalast
Parikammaṃ karontassa, uggaho nāma jāyati.
::

::hangnum
1054\.
::

::gatha1
Cittassupaṭṭhite tasmiṃ, passantasseva cakkhunā;
::

::gathalast
Uggahamhi nimittamhi, paṭipādeyya bhāvanaṃ.
::

::hangnum
1055\.
::

::gatha1
Vikkhepaṃ vinivārento, paripanthe virājayaṃ;
::

::gathalast
Nimittābhimukheneva, mānasaṃ paṭipādaye.
::

::hangnum
1056\.
::

::gatha1
Āsevantassa {pb:M:0.0090}{pb:V:0.0096} tassevaṃ, cittaṃ hoti samāhitaṃ;
::

::gathalast
Saṃklesā sannisīdanti, paṭibhāgo ca jāyati.
::

::hangnum
1057\.
::

::gatha1
Tattha paṇṇattisaṅkhāte, nimitte bhāvanāmaye;
::

::gathalast
Tatheva paṭibhāgamhi, tato yuñjeyya bhāvanaṃ.
::

::hangnum
1058\.
::

::gatha1
Tatthādhimutto satimā, nimittavidhikovido;
::

::gathalast
Indriyāni samānento, sappāyamupalakkhayaṃ.
::

::hangnum
1059\.
::

::gatha1
Niggayha uddhataṃ cittaṃ, paggayha līnamānasaṃ;
::

::gathalast
Ūhataṃ sampahaṃsento, upekkhanto samāhitaṃ.
::

::hangnum
1060\.
::

::gatha1
Reṇumhi uppaladale, sutte nāvāya nāḷiyā;
::

::gathalast
Yathā madhukarādīnaṃ, pavatti samma vaṇṇitā.
::

::hangnum
1061\.
::

::gatha1
Cittapavattiākāraṃ, sādhukaṃ lakkhayaṃ budho;
::

::gathalast
Tathā samenākārena, pahitatto parakkame.
::

::hangnum
1062\.
::

::gatha1
Samappavattamākāraṃ, sallakkhetvā nirantaraṃ;
::

::gathalast
Padahantassa tassevaṃ, appanā nāma jāyati.
::

::hangnum
1063\.
::

::gatha1
Paṭibhāganimittaṃ tu, vaḍḍheyya kasiṇaṃ puna;
::

::gathalast
Upacārabhūmiyaṃ vā, appanāyaṃ va katthaci.
::

::hangnum
1064\.
::

::gatha1
Ekaṅguladvaṅgulādi-vaseneva yathākkamaṃ;
::

::gathalast
Pharanto manasāyeva, nipuṇo yāvadicchakaṃ.
::

::hangnum
1065\.
::

::gatha1
Tatthevaṃ paṭhamajjhānaṃ, patvāna paguṇaṃ tato;
::

::gathalast
Katvā ciṇṇavasībhūtā, tamhā vuṭṭhāya paṇḍito.
::

::hangnum
1066\.
::

::gatha1
Vitakkādikathūlaṅgaṃ, pahānāya yathākkamaṃ;
::

::gathalast
Tatheva paṭipajjanto, pappoti dutiyādayo.
::

::hangnum
1067\.
::

::gatha1
Dasadhā kasiṇānevaṃ, bhāvetvā pana yogino;
::

::gathalast
Catukkapañcakajjhānaṃ, katvā vikkhepanissaṭā.
::

::hangnum
1068\.
::

::gatha1
Supakkhālitupaklesā{pb:V:0.0097}, santacittā samāhitā;
::

::gathalast
Pavivekarasassādaṃ, anubhonti yathāsukhaṃ.
::

::hangnum
1069\.
::

::gatha1
Asubhaṃ {pb:M:0.0091} pana bhāvento, nimittaṃ yattha katthaci;
::

::gathalast
Uddhumātādibhedamhi, uggaṇheyyāsubhe kathaṃ?
::

::hangnum
1070\.
::

::gatha1
Ekāhādimatikkantaṃ, uddhumātakamīritaṃ;
::

::gathalast
Vigatacchavi bībhacchaṃ, nīlākāraṃ vinīlakaṃ.
::

::hangnum
1071\.
::

::gatha1
Vikiṇṇapubbakudhitaṃ, paribhinnaṃ vipubbakaṃ;
::

::gathalast
Viccheditaṅgapaccaṅgaṃ, vicchiddakaṃ kaḷevaraṃ.
::

::hangnum
1072\.
::

::gatha1
Vividhākārapāṇehi, khajjamānaṃ vikhāditaṃ;
::

::gathalast
Vināsitaṅgapaccaṅgaṃ, vikkhittanti pavuccati.
::

::hangnum
1073\.
::

::gatha1
Pādādibhaṅgavikkhittaṃ, hatavikkhittakaṃ mataṃ;
::

::gathalast
Lohitaṃ lohitākiṇṇaṃ, puḷavaṃ kimisaṅkulaṃ.
::

::hangnum
1074\.
::

::gatha1
Aṭṭhisaṅkhalikāmattaṃ, aṭṭhikanti ca sabbathā;
::

::gathalast
Saṇṭhānākārabhedena, dasadhāsubhadesanā.
::

::hangnum
1075\.
::

::gatha1
Tatthevaṃ dasadhā bhede, nijjīvakuṇapāsubhe;
::

::gathalast
Ujjhite bhūmibhāgasmiṃ, matakāye kaḷevare.
::

::hangnum
1076\.
::

::gatha1
Labbhamānakamākāraṃ, oloketvā salakkhaṇaṃ;
::

::gathalast
Uggahetvāna cittena, taṃtaṃnāmena bhāvaye.
::

::hangnum
1077\.
::

::gatha1
Paṭikūlañca jegucchaṃ, duggandhañca virūpakaṃ;
::

::gathalast
Harāyitamajaññañca, hīḷitaṃ vikkhitāsivaṃ.
::

::hangnum
1078\.
::

::gatha1
Iccevamasubhākāre,
::

::gatha2
Katvābhogaṃ tu yogino;
::

::gatha3
Bhāventassupacāro ca,
::

::gathalast
Paṭibhāgo ca jāyati.
::

::hangnum
1079\.
::

::gatha1
Paṭibhāganimittaṃ {pb:V:0.0098} tu, upacārena sevato;
::

::gathalast
Appeti paṭhamajjhāna-metthevaṃ samathe nayo.
::

::hangnum
1080\.
::

::gatha1
Vinā {pb:M:0.0092} saddhammaṃ panidaṃ, sarīraṃ bālananditaṃ;
::

::gathalast
Vipattipariyosānaṃ, avassaṃ bhedagāmikaṃ.
::

::hangnum
1081\.
::

::gatha1
Yathā idaṃ tathā etaṃ, yathā etaṃ tathā idaṃ;
::

::gathalast
Jīvamānañca nijjīvameva dhammaparāyaṇaṃ.
::

::hangnum
1082\.
::

::gatha1
Sabhāvo sopi dehassa,
::

::gatha2
Sabbassāpi ca sabbathā;
::

::gatha3
Vicitabbā dhirenāpi,
::

::gathalast
Esāyaṃ niyatā gati.
::

::hangnum
1083\.
::

::gatha1
Aniccaṃ khayadhammañca, dukkhameva bhayāvahaṃ;
::

::gathalast
Anattā ca parābhūtā, vibbhijjati khaṇe khaṇe.
::

::hangnum
1084\.
::

::gatha1
Vināsamānassākāraṃ, tatthevaṃ pana passato;
::

::gathalast
Vipassanābhāvanāti, tamīrenti tathāgatā.
::

::hangnum
1085\.
::

::gatha1
Bhāvanaṃ duvidhampetaṃ, bhāventi puna paṇḍitā;
::

::gathalast
Jīvamānepi kāyamhi, taṃtadākārasambhave.
::

::hangnum
1086\.
::

::gatha1
Jīvamānopi kāyoyaṃ,
::

::gatha2
Kuṇapova sabhāvato;
::

::gatha3
Tamalaṅkārapaṭicchanno,
::

::gathalast
Bālānaṃ na pakāsati.
::

::hangnum
1087\.
::

::gatha1
Bahi maṭṭhamupaṭṭhāti, anto kuṇapapūritaṃ;
::

::gathalast
Uggharantaṃ paggharantaṃ, navadvāramalassavaṃ.
::

::hangnum
1088\.
::

::gatha1
Sarīraṃ niccaduggandhaṃ, nānākimisamākulaṃ;
::

::gathalast
Tacamaṃsapaṭicchannaṃ, aṭṭhipañjarasaṇṭhitaṃ.
::

::hangnum
1089\.
::

::gatha1
Vaccakūpamidaṃ {pb:V:0.0099} nāma, dvattiṃsāsucipūritaṃ;
::

::gathalast
Narānukkārabhūmīva, nekavassagaṇocitā.
::

::hangnum
1090\.
::

::gatha1
Susānagamanosānaṃ, bahusādhāraṇāsubhaṃ;
::

::gathalast
Gaṇḍabhūtaṃ sallabhūtaṃ, bahudukkhanibandhanaṃ.
::

::hangnum
1091\.
::

::gatha1
Nānābyādhisamākiṇṇaṃ{pb:M:0.0093}, nānopaddavasaṃkulaṃ;
::

::gathalast
Nānānatthasamodhānaṃ, nānāsaṃklesavatthukaṃ.
::

::hangnum
1092\.
::

::gatha1
Positampi ciraṃ kālaṃ, mamaṃkāramamāyitaṃ;
::

::gathalast
Lahudujjanamittova, pīḷitaṃ sampadussati.
::

::hangnum
1093\.
::

::gatha1
Parihāyati nissāraṃ, jaratāpi taṃ yobbanaṃ;
::

::gathalast
Maccubhajjitamaccanta-masesaṃ paribhijjati.
::

::hangnum
1094\.
::

::gatha1
Tathāpi jālasantāno, bahusambhārasaṅkhato;
::

::gathalast
Vatthālaṅkārasañchanno, mālāgandhādisobhito.
::

::hangnum
1095\.
::

::gatha1
Saviññattivikārehi, vicittākāramaṇḍito;
::

::gathalast
Kāyo līḷavilāsehi, palambheti mahājanaṃ.
::

::hangnum
1096\.
::

::gatha1
Vañcitā yena dummedhā, kāmaklesamalīmayā;
::

::gathalast
Pūrenti caturāpāyaṃ, māradheyyānusārino.
::

::hangnum
1097\.
::

::gatha1
Evamādīnavaṃ ñatvā, pūtikāye vicakkhaṇā;
::

::gathalast
Asubhādikamākāra-mārabbha chandupaṭṭhahuṃ.
::

::hangnum
1098\.
::

::gatha1
Yasmiṃ patanti kuṇape viparītasaññā,
::

::gatha2
Saṃklesapāpavasagā visamaṃ carantā;
::

::gatha3
Taṃ passathetamasubhampi vināsadhammaṃ,
::

::gathalast
Iccevamāha sugato dasadhā vibhāgaṃ.
::

::hangnum
1099\.
::

::gatha1
Satthārā kasiṇañca yaṃ dasavidhaṃ vikkhepavikkhambhanaṃ,
::

::gatha2
Kāmaklesavināsanaṃ dasavidhaṃ yañcāsubhaṃ bhāsitaṃ;
::

::gatha3
Dibbabrahmasukhāvahaṃ {pb:V:0.0100} samapadaṃ vijjodayaṃ yoginā,
::

::gathalast
Kammaṭṭhānamalaṃ tamuttamaguṇenāsevitaṃ sevituṃ.
::

::centre
Iti nāmarūpaparicchede kasiṇāsubhavibhāgo nāma
::

::centre
Aṭṭhamo paricchedo.
::

### 9. Navamo paricchedo

#### Dasānussativibhāgo

::hangnum
1100\.
::

::gatha1
Saddhāpabbajito {pb:M:0.0094} yogī, bhāventonussatiṃ pana;
::

::gathalast
Dasānussatibhedesu, bhāveyyaññataraṃ kathaṃ.
::

::hangnum
1101\.
::

::gatha1
Arahaṃ sugato loke, bhagavā lokapāragū;
::

::gathalast
Vijjācaraṇasampanno, vimuttiparināyako.
::

::hangnum
1102\.
::

::gatha1
Jeṭṭho sammābhisambuddho, seṭṭho purisasārathī;
::

::gathalast
Satthā devamanussānaṃ, buddho appaṭipuggalo.
::

::hangnum
1103\.
::

::gatha1
Sabbalokahito bandhu, samattaratanālayo;
::

::gathalast
Sattānamanukampāya, jāto nātho sivaṃkaro.
::

::hangnum
1104\.
::

::gatha1
Cakkhumā titthakusalo, dhammassāmī tathāgato;
::

::gathalast
Maccudheyyavimokkhāya, paṭipādayi pāṇino.
::

::hangnum
1105\.
::

::gatha1
Satthavāho mahāyoggo, maggāmaggayudhandharo;
::

::gathalast
Sirisatthamadhiggayha, vicarittha mahāpathaṃ,
::

::hangnum
1106\.
::

::gatha1
Anomo asamo dhīro,
::

::gatha2
Lokahītaparakkamo;
::

::gatha3
Sabbākāravaropeto{pb:V:0.0101},
::

::gathalast
Accherabbhutapuggalo.
::

::hangnum
1107\.
::

::gatha1
Atthabhūto dhammabhūto,
::

::gatha2
Brahmabhūto mahāyaso;
::

::gatha3
Ñāṇālokaparicchinna-
::

::gathalast
Ñeyyāsesapariggaho.
::

::hangnum
1108\.
::

::gatha1
Ānubhāvavasippatto, āsabhaṇḍānaniccalo;
::

::gathalast
Mahantamariyādoyamanantagatigocaro.
::

::hangnum
1109\.
::

::gatha1
Sabbā bhiññābalappatto, vesārajjavisārado;
::

::gathalast
Sabbasampattiniṭṭhāno, guṇapāramipūrako.
::

::hangnum
1110\.
::

::gatha1
Appameyyo {pb:M:0.0095} mahānāgo, mahāvīro mahāmuni;
::

::gathalast
Mahesī mahitācāro, mahāmaho mahiddhiko.
::

::hangnum
1111\.
::

::gatha1
Sabbatthasiddhisañcāro, mahesīgaṇapūjito;
::

::gathalast
Rājādhirājamahito, devabrahmābhivandito.
::

::hangnum
1112\.
::

::gatha1
Abhibhūya tayo loke, ādiccova nabhantare;
::

::gathalast
Virocati mahātejo, andhakāre pabhaṅkaro.
::

::hangnum
1113\.
::

::gatha1
Byāmappabhāparikkhitto, ketumālāhalaṅkato;
::

::gathalast
Dvattiṃsalakkhaṇāsītianubyañjanasobhito.
::

::hangnum
1114\.
::

::gatha1
Chabbaṇṇaraṃsilalito, ratanagghiyasannibho;
::

::gathalast
Samiddhirūpasobhaggo, dassaneyyaṃva piṇḍitaṃ.
::

::hangnum
1115\.
::

::gatha1
Phullaṃ padumasaṇḍaṃva, kapparukkhovalaṅkato;
::

::gathalast
Nabhaṃva tārakākiṇṇaṃ, uttamo paṭidissati.
::

::hangnum
1116\.
::

::gatha1
Satthukappamahāvīraputtehi parivārito;
::

::gathalast
Sabbalokamahiddhāya, dhammarājā sayaṃvasī.
::

::hangnum
1117\.
::

::gatha1
Niddhotamalacandova{pb:V:0.0102}, nakkhattaparivārito;
::

::gathalast
Khattasaṅghaparibyuḷho, cakkavattīva sobhati.
::

::hangnum
1118\.
::

::gatha1
Iccānantaguṇākiṇṇamasesamalanissaṭaṃ;
::

::gathalast
Sabbasampattidātāraṃ, vipattivinibandhakaṃ.
::

::hangnum
1119\.
::

::gatha1
Dayāparamahorattaṃ, bhagavantamanussaraṃ;
::

::gathalast
Bhāveti paññavā yogī, **buddhānussatibhāvanaṃ**.
::

::hangnum
1120\.
::

::gatha1
Svākhāto tena saddhammo, sambuddhena satīmatā;
::

::gathalast
Paccattapaṭivedhena, passitabbo yathārahaṃ.
::

::hangnum
1121\.
::

::gatha1
Taṇhādaliddanāsāya, manorathasamiddhiyā;
::

::gathalast
Kālantaramanāgamma, paccakkhaphaladāyako.
::

::hangnum
1122\.
::

::gatha1
Upanissayavantānaṃ, ‘‘ehi passā’’ti dassiyo;
::

::gathalast
Paccattameva viññūhi, veditabbo sabhāvato.
::

::hangnum
1123\.
::

::gatha1
Sabbāsavasamugghātī{pb:M:0.0096}, suddho sovatthiko sivo;
::

::gathalast
Pihitāpāyakummaggo, maggo nibbānapattiyā.
::

::hangnum
1124\.
::

::gatha1
Klesasaṃkaṭaduggamhā, dukkhakkhandhamahabbhayā;
::

::gathalast
Khemantabhūmiṃ niyyāti, accantamanupaddavaṃ.
::

::hangnum
1125\.
::

::gatha1
Puññatitthamidaṃ nāma, maṅgalañca sivaṅkaraṃ;
::

::gathalast
Hitodayasukhādhāna-mamatāhāramuttamaṃ.
::

::hangnum
1126\.
::

::gatha1
Avijjāpaṭaluddhāravijjānettosadhaṃ varaṃ;
::

::gathalast
Paññādhāramidaṃ satthaṃ, klesagaṇḍappabhedakaṃ.
::

::hangnum
1127\.
::

::gatha1
Caturoghanimuggānaṃ, setubandho samuggato;
::

::gathalast
Bhavacārakaruddhānaṃ, mahādvāro apāruto.
::

::hangnum
1128\.
::

::gatha1
Sokopāyāsaviddhānaṃ, paridevasamaṅginaṃ;
::

::gathalast
Sallanīharaṇopāyo, accantasukhamīrito.
::

::hangnum
1129\.
::

::gatha1
Byasanopaddavāpeto{pb:V:0.0103}, saṃklesamalanissaṭo;
::

::gathalast
Ujusammattaniyato, paṭipattivisuddhiyā.
::

::hangnum
1130\.
::

::gatha1
Suddhasīlaparikkhāro, samādhimayapañjaro;
::

::gathalast
Sammāsaṅkappacakkaṅgo, sammāvāyāmavāhano.
::

::hangnum
1131\.
::

::gatha1
Satisārathisaṃyutto, sammādiṭṭhipurejavo;
::

::gathalast
Esa dhammaratho yāti, yogakkhemassa pattiyā.
::

::hangnum
1132\.
::

::gatha1
Vipattipaṭibāhāya, sabbasampattisiddhiyā;
::

::gathalast
Sabbakhandhavimokkhāya, dhammaṃ desesi cakkhumā.
::

::hangnum
1133\.
::

::gatha1
Hitesī sabbapāṇīnaṃ, dayāpanno mahāmuni;
::

::gathalast
Dhammālokaṃ pakāsesi, cakkhumantānamuttamo.
::

::hangnum
1134\.
::

::gatha1
Yaṃ dhammaṃ sammadaññāya, khemamaggappatiṭṭhitā;
::

::gathalast
Pāpakāpagatā dhīrā, passaddhidarathāsayā.
::

::hangnum
1135\.
::

::gatha1
Bhavayogā vinimuttā, pahīnabhayabheravā;
::

::gathalast
Accantasukhamedhenti, sotthipattā mahesayo.
::

::hangnum
1136\.
::

::gatha1
Tamevamuttamaṃ {pb:M:0.0097} dhammaṃ, cintento pana paṇḍito;
::

::gathalast
Bhāvetīti pakāsenti, **dhammānussatibhāvanaṃ**.
::

::hangnum
1137\.
::

::gatha1
Cattāro ca paṭipannā, cattāro ca phale ṭhitā;
::

::gathalast
Esa saṅgho ujubhūto, paññāsīlasamāhito.
::

::hangnum
1138\.
::

::gatha1
Palāpāpagato suddho, paṭipattipatiṭṭhito;
::

::gathalast
Pariggahitasaddhammo, samiddhiguṇasobhito.
::

::hangnum
1139\.
::

::gatha1
Pahīnāpāyagamano, pāpaklesavinissaṭo;
::

::gathalast
Paripanthasamucchedī, bhavacārakabhedako.
::

::hangnum
1140\.
::

::gatha1
Uttamadamathappatto, suvinīto mahesinā;
::

::gathalast
Vijjāvimuttivodāto, ājānīyapathe ṭhito.
::

::hangnum
1141\.
::

::gatha1
Sugatorasi {pb:V:0.0104} sambhūto, sucidhammasirindharo;
::

::gathalast
Paṭipāditasampatto, dhammasāsanasevito.
::

::hangnum
1142\.
::

::gatha1
Bhayabheravanissaṅgo, jinatejānupālito;
::

::gathalast
Moneyyapathasañcāro, sugatovādabhājano.
::

::hangnum
1143\.
::

::gatha1
Appamādaparittāṇo, sīlālaṅkārabhūsito;
::

::gathalast
Cetosamādhisannaddho, paññāyudhasamujjalo.
::

::hangnum
1144\.
::

::gatha1
Ujumaggamadhiṭṭhāya, mārakāyappadālano;
::

::gathalast
Aparājitasaṅgāmo, lalitodātavikkamo.
::

::hangnum
1145\.
::

::gatha1
Maccudheyyamatikkanto, bodhidhammappatiṭṭhito;
::

::gathalast
Chaḷābhiññābalappatto, samārādhitasāsano.
::

::hangnum
1146\.
::

::gatha1
Anubodhimanuppatto, pabhinnapaṭisambhido;
::

::gathalast
Sāmaññapāramippatto, toseti jinamānasaṃ.
::

::hangnum
1147\.
::

::gatha1
Nekākāravarūpeto, nānāsampattiphullito;
::

::gathalast
Vipattipathanittiṇṇo, abhibuddhiparāyaṇo.
::

::hangnum
1148\.
::

::gatha1
Āhuneyyo {pb:M:0.0098} pāhuneyyo,
::

::gatha2
Dakkhiṇeyyo sudullabho;
::

::gatha3
Sadevakassa lokassa,
::

::gathalast
Puññakkhettamanuttaraṃ.
::

::hangnum
1149\.
::

::gatha1
Yattha suddhimhi niddose, saddhābījaṃ patiṭṭhitaṃ;
::

::gathalast
Accantaṃ paripāceti, sampattiphalamuttamaṃ.
::

::hangnum
1150\.
::

::gatha1
Yaṃ phalaṃ paribhuñjantā, vimuttirasasevanaṃ;
::

::gathalast
Accantasukhitā dhīrā, bhavanti ajarāmarā.
::

::hangnum
1151\.
::

::gatha1
Taṃ phalaṃ patthayantena, **saṅghānussatibhāvanā**;
::

::gathalast
Bhāvetabbā paniccevamiti bhāsanti paṇḍitā.
::

::hangnum
1152\.
::

::gatha1
Pañcasīlaṃ {pb:V:0.0105} dasasīlaṃ, pātimokkhamuposathaṃ;
::

::gathalast
Cātupārisuddhisīlaṃ, dhutaṅgaparivāritaṃ.
::

::hangnum
1153\.
::

::gatha1
Evametesu yaṃ kiñci, samādāya rahogato;
::

::gathalast
Tamānisaṃsaṃ guṇato, phalato ca vicintaye.
::

::hangnum
1154\.
::

::gatha1
Ādi cetaṃ patiṭṭhā ca, mukhaṃ pamukhamuttamaṃ;
::

::gathalast
Mūlaṃ kusaladhammānaṃ, pabhavaṃ paṭipattiyā.
::

::hangnum
1155\.
::

::gatha1
Sāsanotaraṇadvāraṃ, titthaṃ saddhammavāpiyā;
::

::gathalast
Pārisuddhipadaṭṭhānaṃ, maggo khemantapāpako.
::

::hangnum
1156\.
::

::gatha1
Sādhu sikkhāsamādānaṃ, bāhusaccavibhūsanaṃ;
::

::gathalast
Ariyācāracāritta-mavaṇṇamalavajjanaṃ.
::

::hangnum
1157\.
::

::gatha1
Kulaputtaalaṅkāro, pāpajallapavāhanaṃ;
::

::gathalast
Anapāyi sugandhañca, mahāpurisasevitaṃ.
::

::hangnum
1158\.
::

::gatha1
Pacchānutāpaharaṇaṃ, pītipāmojjavaḍḍhanaṃ;
::

::gathalast
Nekkhammabhāvanopetaṃ, pabbajjāvesasobhanaṃ.
::

::hangnum
1159\.
::

::gatha1
Sopānaṃ saggalokassa, daḷhāpāyavidhānakaṃ;
::

::gathalast
Anupaddavasampatti, samatthaguṇasūdanī.
::

::hangnum
1160\.
::

::gatha1
Klesapañjaravicchedi{pb:M:0.0099}, vipattipathavāraṇaṃ;
::

::gathalast
Sotthikammasamuṭṭhānaṃ, asādhāraṇamaṅgalaṃ.
::

::hangnum
1161\.
::

::gatha1
‘‘Suladdhā vata me laddhā, saddhā sugatasāsane;
::

::gathalast
Sīlaṃ me yassa kalyāṇaṃ, parisuddhamakhaṇḍitaṃ.
::

::hangnum
1162\.
::

::gatha1
‘‘Dullabho vata me laddho,
::

::gatha2
Mahālābho anappako;
::

::gatha3
Yohamakkhalitācāro,
::

::gathalast
Upaghātavivajjito.
::

::hangnum
1163\.
::

::gatha1
‘‘Dhammaṅkuritasantāno{pb:V:0.0106}, mūlajātosmi sāsane;
::

::gathalast
Ujumaggaṃ samāruḷho, pihitā sabhayā disā.
::

::hangnum
1164\.
::

::gatha1
‘‘Avañcā vata me jāti, āraddhā khaṇasampadā;
::

::gathalast
Patiṭṭhitomhi saddhamme, saphalaṃ mama jīvitaṃ’’.
::

::hangnum
1165\.
::

::gatha1
Itthaṃ nānappakārena, cintento guṇamattano;
::

::gathalast
Sīlakkhandhassa bhāveti, **sīlānussatibhāvanaṃ**.
::

::hangnum
1166\.
::

::gatha1
Saddhāya sīlavantesu, datvā dānaṃ yathārahaṃ;
::

::gathalast
Niddhotamalamacchero, vivitto tamanussare.
::

::hangnum
1167\.
::

::gatha1
Dānaṃ nidhānamanugaṃ, asādhāraṇamuttamaṃ;
::

::gathalast
Avināsasukhādhānaṃ, accantaṃ sabbakāmadaṃ.
::

::hangnum
1168\.
::

::gatha1
Kopadāhopasamanaṃ, maccheramalasodhanaṃ;
::

::gathalast
Pamādaniddāvuṭṭhānaṃ, lobhapāsavimocanaṃ.
::

::hangnum
1169\.
::

::gatha1
Cetovikāradamanaṃ, micchāmagganivāraṇaṃ;
::

::gathalast
Vittilābhasukhassādo, vibhavodayamaṅgalaṃ.
::

::hangnum
1170\.
::

::gatha1
Saddhādiguṇavodānaṃ, ajjhāsayavikāsanaṃ;
::

::gathalast
Satācāraparikkhāro, tanucetovibhūsanaṃ.
::

::hangnum
1171\.
::

::gatha1
Appamaññāpadaṭṭhānaṃ, appameyyena vaṇṇitaṃ;
::

::gathalast
Mahāpurisacārittaṃ, sapadānaṃ mahesinā.
::

::hangnum
1172\.
::

::gatha1
Dhammādhigatabhogānaṃ{pb:M:0.0100}, sārādānamanuttaraṃ;
::

::gathalast
Mahattādhigamūpāyaṃ, lokasantatikāraṇaṃ.
::

::hangnum
1173\.
::

::gatha1
Atthakārī ca sammāhaṃ, pariccāgasamāyuto;
::

::gathalast
Attano ca paresañca, hitāya paṭipannakā.
::

::hangnum
1174\.
::

::gatha1
Ujumaddavacittosmi, kālussiyavinissaṭo;
::

::gathalast
Pāpasaṃklesavimukho, pāṇabhūtānukampako.
::

::hangnum
1175\.
::

::gatha1
Sīlavantapatiṭṭhosmi{pb:V:0.0107}, kapaṇānaṃ parāyaṇo;
::

::gathalast
Buddhasāsanupaṭṭhāko, ñātimittopajīviko.
::

::hangnum
1176\.
::

::gatha1
Dānavossaggasammukho,
::

::gatha2
Saṃvibhāgarato sukhī;
::

::gatha3
Kapparukkhova phalito,
::

::gathalast
Jāto lokābhivaḍḍhiyā.
::

::hangnum
1177\.
::

::gatha1
Pihitāpāyamaggosmi, maggadvāramapārutaṃ;
::

::gathalast
Sampattā sabbasampatti, daliddassa manāpikaṃ.
::

::hangnum
1178\.
::

::gatha1
‘‘Saṃsāraddhānapātheyyaṃ, sabbadukkhavinodanaṃ;
::

::gathalast
Subandhaṃ mama sabbattha, gahito ca kaṭaggaho’’.
::

::hangnum
1179\.
::

::gatha1
Evaṃ dānaguṇaṃ nānappakārena vicintayaṃ;
::

::gathalast
Bhāveti dāyakoyogī, **cāgānussatibhāvanaṃ**.
::

::hangnum
1180\.
::

::gatha1
Saddhaṃ sīlaṃ sutaṃ cāgaṃ, paññaṃ paṇḍitajātiko;
::

::gathalast
Sampādayitvā saddhamme, devatāyo anussare.
::

::hangnum
1181\.
::

::gatha1
Cātumahārājikā ca, tāvatiṃsā ca yāmakā;
::

::gathalast
Tusitā ceva nimmānaratino vasavattino.
::

::hangnum
1182\.
::

::gatha1
Taduttariñca ye devā, dibbakāyamadhiṭṭhitā;
::

::gathalast
Tepi saddhādidhammesu, cirakālaṃ patiṭṭhitā.
::

::hangnum
1183\.
::

::gatha1
Susamāhitasaṅkappā, dānasīladhurandharā;
::

::gathalast
Dhammamaggamadhiṭṭhāya, hirottappapurakkhatā.
::

::hangnum
1184\.
::

::gatha1
Taṃ {pb:M:0.0101} lokamupapannāse, sassirīkaṃ parāyaṇaṃ;
::

::gathalast
Iddhimanto jutimanto, vaṇṇavanto yasassino.
::

::hangnum
1185\.
::

::gatha1
Dibbasampattisampattā, nānābhogasamappitā;
::

::gathalast
Pālento dīghamaddhānaṃ, anubhonti mahāsukhaṃ.
::

::hangnum
1186\.
::

::gatha1
Te {pb:V:0.0108} sabbepi ca mayhampi, vijjanti anupāyino;
::

::gathalast
Saddhādikusalā dhammā, devadhammāti vissutā.
::

::hangnum
1187\.
::

::gatha1
Saddhammaguṇasampatti-dātā maṅgalanāyikā;
::

::gathalast
Dullabhāpi ca me laddhā, saddhā sugatasāsane.
::

::hangnum
1188\.
::

::gatha1
Vajjopavādarahito, pāpakammaparammukho;
::

::gathalast
Parisuddhasamācāro, pasannāmalacetano.
::

::hangnum
1189\.
::

::gatha1
Niccamohitasotosmi,
::

::gatha2
Tathāgatasubhāsite;
::

::gatha3
Sutabhājanabhūto ca,
::

::gathalast
Satimā susamāhito.
::

::hangnum
1190\.
::

::gatha1
Maccheramalanittiṇṇo, lobhakkhandhavimuccito;
::

::gathalast
Opānabhūto lokasmiṃ, vissaṭṭhasukhayācano.
::

::hangnum
1191\.
::

::gatha1
Vatthuttayamahatte ca, hitāhitavinicchaye;
::

::gathalast
Paññā vatthusabhāve ca, tikhiṇā mama vattati.
::

::hangnum
1192\.
::

::gatha1
Samārādhitasaddhammo, katapuññamahussavo;
::

::gathalast
Devadhammasamiddhosmi, kalyāṇacaritākaro.
::

::hangnum
1193\.
::

::gatha1
Devatāhi samānohaṃ, guṇālaṅkārabhūsito;
::

::gathalast
Hatthapattā ca deviddhi, nipphannā dibbasampadā.
::

::hangnum
1194\.
::

::gatha1
Devasāmaññamiccevaṃ, cintento guṇamattano;
::

::gathalast
Bhāveti guṇasampanno, **devatānussatiṃ** paraṃ.
::

::hangnum
1195\.
::

::gatha1
Jātidhammā jarābyādhisokopāyāsabhañjite;
::

::gathalast
Anicce dukkhenatte ca, nibbinnopadhisambhave.
::

::hangnum
1196\.
::

::gatha1
Virāgo {pb:M:0.0102} ca nirodho ca, cāgo mutti anālayo;
::

::gathalast
Yoyamādānanissaggo, nibbānamiti vuccati.
::

::hangnum
1197\.
::

::gatha1
Upasantamidaṃ {pb:V:0.0109} ṭhānamiti cinteti paṇḍito;
::

::gathalast
Anupādānasaṃkliṭṭhamasaṅkhāramanāsavaṃ.
::

::hangnum
1198\.
::

::gatha1
Appamāṇaṃ paṇītañca, sivaṃ paramamaccutaṃ;
::

::gathalast
Anantaguṇamaccanta-mavikāramanāmayaṃ.
::

::hangnum
1199\.
::

::gatha1
Khemaṃ taṃ pārimatīra-mahāyanakaraṃ paraṃ;
::

::gathalast
Tāṇaṃ leṇañca dīpañca, patiṭṭhānaṃ parāyaṇaṃ.
::

::hangnum
1200\.
::

::gatha1
Vaṭṭānubandhavicchedo, bhavataṇhāvisosanaṃ;
::

::gathalast
Sabbūpadhisamugghāto, dukkhanibbāpanaṃ sukhaṃ.
::

::hangnum
1201\.
::

::gatha1
Sabbapāpavināsoyaṃ, sabbaklesavisodhanaṃ;
::

::gathalast
Sokopāyāsasantāpabhayabheravamocanaṃ.
::

::hangnum
1202\.
::

::gatha1
Palibodhasamucchedo, papañcaviniveṭhanaṃ;
::

::gathalast
Sabbasaṅkhārasamatho, sabbalokavinissaṭo.
::

::hangnum
1203\.
::

::gatha1
Pārisuddhikarā dhātu, bhavanissaraṇaṃ padaṃ;
::

::gathalast
Uttamāriyasampatti, anomamamataṃ padaṃ.
::

::hangnum
1204\.
::

::gatha1
Sabbathā bhaddamatulaṃ, nibbānamiti passato;
::

::gathalast
**Upasamānussatī**ti, bhāvanāyaṃ pavuccati.
::

::hangnum
1205\.
::

::gatha1
Sattānussatimiccevaṃ, bhāvento pana paṇḍito;
::

::gathalast
Pāmojjabahulo hoti, pasanno buddhasāsane.
::

::hangnum
1206\.
::

::gatha1
Paṭipassaddhadaratha-mupacārasamādhinā;
::

::gathalast
Samādhiyati cittañca, parisuddhamanāmayaṃ.
::

::hangnum
1207\.
::

::gatha1
Bhāvanāmayametañca, katvā puññamanappakaṃ;
::

::gathalast
Vāsanāgatisampatti-bhogabhāgīti vuccati.
::

::hangnum
1208\.
::

::gatha1
Upanissayasampanno, patvā nibbedhamuttamaṃ;
::

::gathalast
Diṭṭheva dhamme dukkhaggiṃ, nibbāpeti anāsavo.
::

::hangnum
1209\.
::

::gatha1
Lokappavatti {pb:M:0.0103}{pb:V:0.0110} cintetvā, maraṇānussatiṃ pana;
::

::gathalast
Bhāveyya sakamaccantaṃ, cintento maraṇaṃ kathaṃ.
::

::hangnum
1210\.
::

::gatha1
Animittamanaññātaṃ, maccānamidha jīvitaṃ;
::

::gathalast
Kasirañca parittañca, tañca dukkhena saṃyutaṃ.
::

::hangnum
1211\.
::

::gatha1
Appodakamhi maccheva, bandhamāne rudammukhe;
::

::gathalast
Maccu gacchati ādāya, pekkhamāne mahājane.
::

::hangnum
1212\.
::

::gatha1
Purakkhatvāva maraṇaṃ, jāyanti paṭisandhiyaṃ;
::

::gathalast
Jātā puna marissanti, evaṃdhammā hi pāṇino.
::

::hangnum
1213\.
::

::gatha1
Yamekarattiṃ paṭhamaṃ, gabbhe vasati mānavo;
::

::gathalast
Abbhuṭṭhitova so yāti, sa gacchaṃ na nivattati.
::

::hangnum
1214\.
::

::gatha1
Sattā maranti gabbhepi, jāyamānā ca dārakā;
::

::gathalast
Kumārā yobbanappattā, balappattā mahattarā.
::

::hangnum
1215\.
::

::gatha1
Athāvassaṃ maranteva, jiṇṇā daṇḍaparāyaṇā;
::

::gathalast
Sūrā puññabalatthāmā, nānābyādhinipīḷitā.
::

::hangnum
1216\.
::

::gatha1
Ajja suveti maraṇaṃ, pariyesati pāṇino;
::

::gathalast
Senā yuddhapayātāva, sabbe maccubhayākulā.
::

::hangnum
1217\.
::

::gatha1
Sattāratanalaṅkārā, caturiddhisamuggatā;
::

::gathalast
Cakkavattī mahātejā, rājamaṇḍalasobhino.
::

::hangnum
1218\.
::

::gatha1
Kappuṭṭhānamahāvātā, pātitāva mahāsilā;
::

::gathalast
Patanti maccuvikkhittā, paro cetāna mānavā.
::

::hangnum
1219\.
::

::gatha1
Yepi dīghāyukā devā, vaṇṇavantā mahiddhikā;
::

::gathalast
Ānubhāvabalappattā, mahābhogasukhedhino.
::

::hangnum
1220\.
::

::gatha1
Tepi maccusamuddhattā, bhavanti bhayasaṃkulā;
::

::gathalast
Verambhakkhittapakkhīva, mādisesu kathāva kā.
::

::hangnum
1221\.
::

::gatha1
Accantarāyabahulo{pb:V:0.0111}, maraṇāhitasambhavo;
::

::gathalast
Niccaṃ cakkasamāruḷho, lokoyaṃ parivattati.
::

::hangnum
1222\.
::

::gatha1
Etthantare {pb:M:0.0104} maraṇassa, vemajjhe mama vattato;
::

::gathalast
Assāsepi avissaṭṭhe, jīvikā ce kathāva kā.
::

::hangnum
1223\.
::

::gatha1
Accheraṃ vata lokasmiṃ, khaṇamattampi jīvitaṃ;
::

::gathalast
Nissitopaddavaṭṭhāne, mahābyasanapīḷite.
::

::hangnum
1224\.
::

::gatha1
Addhuvaṃ jīvitaṃ nicca-maccantaṃ maraṇaṃ mama;
::

::gathalast
Sabhāvo maraṇanteva, viseso pana jīvitaṃ.
::

::hangnum
1225\.
::

::gatha1
Atthamārabbha gacchanto, ādiccova nabhantare;
::

::gathalast
Maraṇāyābhidhāvanto, vihāyāmi suve suve.
::

::hangnum
1226\.
::

::gatha1
Vajjhappatto mahācoro,
::

::gatha2
Niyyātāghātanaṃ yathā;
::

::gatha3
Maraṇāya payātohaṃ,
::

::gathalast
Tathevamanivattiyo.
::

::hangnum
1227\.
::

::gatha1
Ambujova vaṅkaghasto, tāṇaleṇavivajjito;
::

::gathalast
Niccaṃ maccuvasaṃ yanto, vissaṭṭho kimahaṃ care.
::

::hangnum
1228\.
::

::gatha1
Ko me hāso kimānando,
::

::gatha2
Kimahaṃ mohapāruto;
::

::gatha3
Madappamādavikkhitto,
::

::gathalast
Vicarāmi niraṅkuso?
::

::hangnum
1229\.
::

::gatha1
Handāhamārabhissāmi, sammāsambuddhasāsane;
::

::gathalast
Ātāpī pahitatto ca, hirottappasamāhito.
::

::hangnum
1230\.
::

::gatha1
Paṭipattiparo hutvā, pāpadhammaniraṅkato;
::

::gathalast
Nibbāpayāmi accantaṃ, sabbadukkhahutāvahaṃ.
::

::hangnum
1231\.
::

::gatha1
Itthaṃ {pb:V:0.0112} panattano yogī, maraṇaṃ paṭicintayaṃ;
::

::gathalast
**Maraṇānussatiṃ** nāma, bhāvetīti pavuccati.
::

::hangnum
1232\.
::

::gatha1
Tadetaṃ {pb:M:0.0105} pana bhāvetvā, upacārasamāhito;
::

::gathalast
Nibbedabahulo hoti, appamādadhurandharo.
::

::hangnum
1233\.
::

::gatha1
Micchādhammaṃ virājetvā, nandirāganirālayo;
::

::gathalast
Sabbāsavaparikkhīṇo, pappoti amataṃ padaṃ.
::

::hangnum
1234\.
::

::gatha1
Gahetvā pana medhāvī, dvattiṃsākārabhāvanaṃ;
::

::gathalast
Kareyya tāva pacchā ve, anupubbamabhiṇhaso.
::

::hangnum
1235\.
::

::gatha1
Kesā lomā nakhā dantā, taco maṃsaṃ nahāru ca;
::

::gathalast
Aṭṭhi ca miñja vakkaṃ ca, hadayaṃ yakanaṃ tathā.
::

::hangnum
1236\.
::

::gatha1
Kilomaṃ pihaka papphāsaṃ, antaṃ guṇamudariyaṃ;
::

::gathalast
Matthaluṅgaṃ karīsañca, pittaṃ semhamathāparaṃ.
::

::hangnum
1237\.
::

::gatha1
Pubbo ca lohitaṃ sedo,
::

::gatha2
Medo assu vasātha vā;
::

::gatha3
Kheḷo siṅghāṇikā ceva,
::

::gathalast
Lasikā muttamiccapi.
::

::hangnum
1238\.
::

::gatha1
Ghanabandhasubhākāra-vipallāsānusārinaṃ;
::

::gathalast
Yathābhūtāvabodhāya, vibhattāva mahesinā.
::

::hangnum
1239\.
::

::gatha1
Kāye bāttiṃsa koṭṭhāsā,
::

::gatha2
Kuṇapāva samussitā;
::

::gatha3
Sāragayhūpagāpetā,
::

::gathalast
Dhikkatā dhīrahīḷitā.
::

::hangnum
1240\.
::

::gatha1
Asubhāva paṭikkūlā, jegucchā sucivajjitā;
::

::gathalast
Ninditā cakkhumantehi, andhabālopalāḷitā.
::

::hangnum
1241\.
::

::gatha1
Vicittachavisañchannā{pb:V:0.0113}, tacabhattasamohitā;
::

::gathalast
Parissavaparikliṭṭhā, kuthitā pūtigandhitā.
::

::hangnum
1242\.
::

::gatha1
Dhoviyantāpi {pb:M:0.0106} satataṃ, ajahantā malassavaṃ;
::

::gathalast
Sugandhānuvilittāpi, duggandhapariṇāmino.
::

::hangnum
1243\.
::

::gatha1
Ahaṃkāramamattena, vissaṭṭhasukhasaṅgahā;
::

::gathalast
Saṅghāṭaghanasambaddhā, sammohenti mahājanaṃ.
::

::hangnum
1244\.
::

::gatha1
Chandarāgasamūpetā, yattha muḷhā puthujjanā;
::

::gathalast
Sevanti visamaṃ ghoraṃ, caturāpāyabhāgino.
::

::hangnum
1245\.
::

::gatha1
Tattha cittaṃ virājetuṃ, paṭipanno yathākkamaṃ;
::

::gathalast
Cetovibhāvanatthāya, koṭṭhāsesu vicakkhaṇo.
::

::hangnum
1246\.
::

::gatha1
Vacasā manasā ceva, yathāvuttānusārato;
::

::gathalast
Anulomapaṭilomaṃ, sajjhāyitvā tato paraṃ.
::

::hangnum
1247\.
::

::gatha1
Vaṇṇasaṇṭhānadisato, vavatthapeyya paṇḍito;
::

::gathalast
Tatokāsaparicchedā, paccekaṃ tu yathākkamaṃ.
::

::hangnum
1248\.
::

::gatha1
Vaṇṇasaṇṭhānagandhā ca,
::

::gatha2
Āsayokāsato tato;
::

::gatha3
Vibhāveyyāsubhākāra-
::

::gathalast
Mekekasmiṃ tu pañcadhā.
::

::hangnum
1249\.
::

::gatha1
Dasadhābhogamiccevaṃ, katvā bhāvayato pana;
::

::gathalast
Santibhūtā pakāsenti, rathacakkārasādisā.
::

::hangnum
1250\.
::

::gatha1
Hitvā appaguṇe tattha, gaṇhaṃ suppaguṇaṃ budho;
::

::gathalast
Appanaṃ paṭibhāgañca, pappotekekavatthusu.
::

::hangnum
1251\.
::

::gatha1
Asubhākāramārabbha, bhāvanā ce pavattati;
::

::gathalast
Kammaṭṭhānaṃ paṭikkūlaṃ, paṭhamajjhānikaṃ siyā.
::

::hangnum
1252\.
::

::gatha1
Nīlādivaṇṇamārabbha, paṭibhāgo yadā tadā;
::

::gathalast
Nīlādikasiṇaṃ hutvā, pañcakajjhānikaṃ bhave.
::

::hangnum
1253\.
::

::gatha1
Lakkhaṇākāramārabbha{pb:V:0.0114}, cintanā ce pavattati;
::

::gathalast
Vipassanākammaṭṭhāna-miti bhāsanti paṇḍitā.
::

::hangnum
1254\.
::

::gatha1
Tidhā {pb:M:0.0107} pabhedamiccevaṃ, bhāvento puna buddhimā;
::

::gathalast
**Kāyagatāsatiṃ** nāma, bhāvetīti pavuccati.
::

::hangnum
1255\.
::

::gatha1
Soyamajjhattaṃ nibbinno, bahiddhā ca nirālayo;
::

::gathalast
Ubbegabahulo yogī, pamādamativattati.
::

::hangnum
1256\.
::

::gatha1
Kāmabandhavinimutto, pāpā medhāvi nissaṭo;
::

::gathalast
Sacchikatvāna sāmaññaṃ, amataṃ paribhuñjati.
::

::hangnum
1257\.
::

::gatha1
**Ānāpānassatiṃ** nāma, sammāsambuddhavaṇṇitaṃ;
::

::gathalast
Kammaṭṭhānādhirājānaṃ, bhāvento pana paṇḍito.
::

::hangnum
1258\.
::

::gatha1
Appanañcopacārañca, samathañca vipassanaṃ;
::

::gathalast
Lokuttaraṃ lokiyañca, sukhenevādhigacchati.
::

::hangnum
1259\.
::

::gatha1
Sukhumā nipuṇā tikkhā, paripakkā bale ṭhitā;
::

::gathalast
Bodhipakkhiyadhammā ca, vodāyanti visesato.
::

::hangnum
1260\.
::

::gatha1
Kammaṭṭhāne tathā hettha, gaṇanā anubandhanā;
::

::gathalast
Phusanā ṭhapanā ceva, sallakkhaṇavivaṭṭanā.
::

::hangnum
1261\.
::

::gatha1
Pārisuddhi tato pacchā, tesañca paṭipassanā;
::

::gathalast
Iccevamaṭṭhadhā bhedā, mātikāyaṃ pakāsitā.
::

::hangnum
1262\.
::

::gatha1
Vibhattā satipaṭṭhāna-vasā soḷasadhā tato;
::

::gathalast
Ānāpānappabhedena, bhinnā dvattiṃsadhā puna.
::

::hangnum
1263\.
::

::gatha1
Tameva pariyādāya, samathañca vipassanaṃ;
::

::gathalast
Mahattavepullagataṃ, bhāveyya satimā kathaṃ.
::

::hangnum
1264\.
::

::gatha1
Ānāpānaṃ pariggayha, pavivitto rahogato;
::

::gathalast
Gaṇeyya paṭhamaṃ tāva, nisinno sukhamāsane.
::

::hangnum
1265\.
::

::gatha1
Pañcannaṃ {pb:V:0.0115} na ṭhapetabbaṃ, heṭṭhā na dasatopari;
::

::gathalast
Netabbamanupubbena, gaṇetabbamakhaṇḍitaṃ.
::

::hangnum
1266\.
::

::gatha1
Anto {pb:M:0.0108} bahi ca vikkhepa-makatvāna punappunaṃ;
::

::gathalast
Phuṭṭhaṭṭhānamhi satimā, anubandheyya mānasaṃ.
::

::hangnum
1267\.
::

::gatha1
Nāsikaggottaroṭṭhe ca, katvābhogaṃ tatoparaṃ;
::

::gathalast
Satatassāsasamphassaṃ, āvajjantassa yogino.
::

::hangnum
1268\.
::

::gatha1
Puthulaṃ vātha dīghaṃ vā, maṇḍalaṃ vātha vitthataṃ;
::

::gathalast
Tārakādisamākāraṃ, nimittaṃ tattha jāyati.
::

::hangnum
1269\.
::

::gatha1
Cittaṃ samāhitaṃ hoti, upacārasamādhinā;
::

::gathalast
Upaklesā pahiyyanti, paṭibhāge samuṭṭhite.
::

::hangnum
1270\.
::

::gatha1
Nimitte ṭhapayaṃ cittaṃ, tato pāpeti appanaṃ;
::

::gathalast
Pañcajjhānavasenāyaṃ, samathe bhāvanānayo.
::

::hangnum
1271\.
::

::gatha1
Ārabhitvābhinivesa-mānāpāne punāparo;
::

::gathalast
Ajjhattañca bahiddhā ca, tato tadanusārato.
::

::hangnum
1272\.
::

::gatha1
Bhūmidhamme yathābhūtaṃ, vipassitvā visārado;
::

::gathalast
Appetānuttarajjhāna-mayaṃ suddhivipassanā.
::

::hangnum
1273\.
::

::gatha1
Ānāpānasamāpattiṃ, katvā pādakamuttaraṃ;
::

::gathalast
Bhāventassa vasenāhu, nayaṃ soḷasadhā kathaṃ.
::

::hangnum
1274\.
::

::gatha1
Dīghamassāsapassāsā, rassaṃ vātha tathā dvayaṃ;
::

::gathalast
Satimā matisampanno, paṭhamaṃ parigaṇhati.
::

::hangnum
1275\.
::

::gatha1
Ādimajjhāvasānaṃ tu, karonto viditaṃ tathā;
::

::gathalast
Samāhito sabbakāya-paṭisaṃvedi sikkhati.
::

::hangnum
1276\.
::

::gatha1
Tato te eva saṅkhāre, passambhentoparūpari;
::

::gathalast
Vutto passambhayaṃ kāyasaṅkhāraṃ sikkhatīti ca.
::

::hangnum
1277\.
::

::gatha1
Ānāpānasaticcevaṃ{pb:V:0.0116}, kāyasaṅkhāranissitā;
::

::gathalast
Kāyānupassanā nāma, catudhāpi ca bhāsitā.
::

::hangnum
1278\.
::

::gatha1
Sampayuttena {pb:M:0.0109} ñāṇena, pītimālambaṇena ca;
::

::gathalast
Vipassanāya samathe, kubbanto pākaṭaṃ sukhaṃ.
::

::hangnum
1279\.
::

::gatha1
Vedanāsaññāsaṅkhāte, cittasaṅkhārake tathā;
::

::gathalast
Pītādipaṭisaṃvedī, sikkhatīti pavuccati.
::

::hangnum
1280\.
::

::gatha1
Thūle te eva saṅkhāre, sametuṃ paribhāvayaṃ;
::

::gathalast
Vutto ‘‘passambhayaṃ cittaṃ, saṅkhāraṃ sikkhatī’’ti ca.
::

::hangnum
1281\.
::

::gatha1
Tassā taṃtaṃmukhenettha, sampajjanavisesato;
::

::gathalast
Vedanānupassanāya, catudhā samudīritā.
::

::hangnum
1282\.
::

::gatha1
Appento paccavekkhanto, bujjhanto ca pakāsitaṃ;
::

::gathalast
Karonto mānasaṃ citta-paṭisaṃvedi sikkhati.
::

::hangnum
1283\.
::

::gatha1
Tamevābhippamodento, sappītikasamādhinā;
::

::gathalast
‘‘Abhippamodayaṃ cittaṃ, sikkhatī’’ti pavuccati.
::

::hangnum
1284\.
::

::gatha1
Appanāyopacārena, tamevātha samādahaṃ;
::

::gathalast
Yogī ‘‘samādahaṃ cittaṃ, sikkhatī’’ti pakāsito.
::

::hangnum
1285\.
::

::gatha1
Paccanīkehi vikkhambha-samucchedehi mocayaṃ;
::

::gathalast
Tathā ‘‘vimocayaṃ cittaṃ, sikkhatī’’tipi bhāsito.
::

::hangnum
1286\.
::

::gatha1
Ānāpānaṃ pabhedāya, kammaṭṭhānaṃ yathārahaṃ;
::

::gathalast
Cittānupassanā nāma, pavattāyaṃ catubbidhā.
::

::hangnum
1287\.
::

::gatha1
Vipassanāyaniccānu-gatattā hi visesato;
::

::gathalast
Vipassanto aniccānu-passī sikkhati paṇḍito.
::

::hangnum
1288\.
::

::gatha1
Tato virāgānupassī, nibbinditvā virājayaṃ;
::

::gathalast
Tathā nirodhānupassī, bhūmidhamme nirodhayaṃ.
::

::hangnum
1289\.
::

::gatha1
Pakkhandanapariccāgapaṭinissaggato {pb:V:0.0117} pana;
::

::gathalast
Paṭinissaggānupassī, sikkhatīti pavuccati.
::

::hangnum
1290\.
::

::gatha1
Ānāpānamukheneva{pb:M:0.0110}, bhūmidhammavipassanā;
::

::gathalast
Dhammānupassanā nāma, bhāsitevaṃ catubbidhā.
::

::hangnum
1291\.
::

::gatha1
Iti soḷasadhākāraṃ, sikkhattayapatiṭṭhitaṃ;
::

::gathalast
Catubbidhampi pūreti, satipaṭṭhānabhāvanaṃ.
::

::hangnum
1292\.
::

::gatha1
Pariggayha satiñceva-mussāhanto vipassanaṃ;
::

::gathalast
Dvattiṃsākārabhedehi, satokārīti vuccati.
::

::hangnum
1293\.
::

::gatha1
Itthañca gaṇanādīhi, bhāvetvā samathaṃ tato;
::

::gathalast
Vipassanādhivacanaṃ, katvā sallakkhaṇaṃ puna.
::

::hangnum
1294\.
::

::gatha1
Patvā vivaṭṭanāmaggaṃ, pārisuddhiphale ṭhito;
::

::gathalast
Paccavekkhaṇasaṅkhātaṃ, pappoti satipassanaṃ.
::

::hangnum
1295\.
::

::gatha1
Ānāpānasaticcevamasesaṃ paripūritā;
::

::gathalast
Sākāraṃ sappabhedañca, bhāvitāti pavuccati.
::

::hangnum
1296\.
::

::gatha1
Ānāpānasamādhimetamatulaṃ buddhāpadānuttamaṃ,
::

::gatha2
Pāpaklesarajoharaṃ sukhamukhaṃ dukkhagginibbāpanaṃ;
::

::gatha3
Bhāvetvā satisampajaññavipulā vikkhepaviddhaṃsakā,
::

::gathalast
Pappontuttaramuttamāmatapadaṃ bodhittayabyāpakaṃ.
::

::hangnum
1297\.
::

::gatha1
Buddhaṃ dhammañca saṅghaṃ puthunanamahitaṃ suddhasīlaṃ sudānaṃ,
::

::gatha2
Dhammaṭṭhā devatāyopasamatha maraṇaṃ kāyamānañcapānaṃ;
::

::gatha3
Paññattārabbhayāyaṃ satisamavahitā bodhimaggodayāya,
::

::gathalast
Sāyaṃ saddhammanettī sahitasivaguṇā sevitabbādarena.
::

::centre
Iti nāmarūpaparicchede dasānussativibhāgo nāma
::

::centre
Navamo paricchedo.
::

### 10. Dasamo paricchedo

#### Sesakammaṭṭhānavibhāgo

::hangnum
1298\.
::

::gatha1
Byāpādādīnavaṃ {pb:M:0.0111}{pb:V:0.0118} disvā, khemabhāvañca khantiyaṃ;
::

::gathalast
Appamaññā tu bhāvento, vineyya paṭighaṃ kathaṃ.
::

::hangnum
1299\.
::

::gatha1
Cetosantāpano kodho,
::

::gatha2
Sampasādavikopano;
::

::gatha3
Virūpabībhacchakaro,
::

::gathalast
Mukhavaṇṇappadhaṃsano.
::

::hangnum
1300\.
::

::gatha1
Sīlakālussiyuppādo, cittavikkhepasambhavo;
::

::gathalast
Paññāpajjotaviddhaṃsī, paṭipattivibandhako.
::

::hangnum
1301\.
::

::gatha1
Apāyekāyano maggo, pāpakaṇṭakabandhako;
::

::gathalast
Dhammamaggasamucchedī, maggadvārapidhānako.
::

::hangnum
1302\.
::

::gatha1
Yasovaṇṇavisaṅkhāro, guṇamūlappabhañjako;
::

::gathalast
Dukkhadhammasamodhāno, byasanopaddavākaro.
::

::hangnum
1303\.
::

::gatha1
Dunnimittamidaṃ jātaṃ, sabbasampattidhaṃsanaṃ;
::

::gathalast
Dhūmaketusamuppādo, sabbalokavināsako.
::

::hangnum
1304\.
::

::gatha1
Sabbakalyāṇadhammānaṃ, avamaṅgalamuṭṭhitaṃ;
::

::gathalast
Hitārambhasamugghātī, antarāyasamāgamo.
::

::hangnum
1305\.
::

::gatha1
Sabbākārapaṭikkūlaṃ, sabbaviddesakāraṇaṃ;
::

::gathalast
Vipattimukhamuppannaṃ, amittajanapatthitaṃ.
::

::hangnum
1306\.
::

::gatha1
Sapattakaraṇaṃ {pb:V:0.0119} ghoraṃ, sabbānatthavidhāyakaṃ;
::

::gathalast
Bhayamantarato jātaṃ, taṃ jano nāvabujjhati.
::

::hangnum
1307\.
::

::gatha1
Khuradhāraṃ lihantāva, gilantāva hutāsanaṃ;
::

::gathalast
Tittalābuṃva khādantā, gaṇhantādittamāyudhaṃ.
::

::hangnum
1308\.
::

::gatha1
Byāpādamattasambhava-mattaghaññāya {pb:M:0.0112} kevalaṃ;
::

::gathalast
Upalāḷenti dummedhā, ghoramāsīvisaṃ yathā.
::

::hangnum
1309\.
::

::gatha1
Dosatejena rukkhova, susirāruḷhapāvako;
::

::gathalast
Antonudayhamānāpi, vipphandanti vighātino.
::

::hangnum
1310\.
::

::gatha1
Nāvabujjhanti dummedhā, cetosaṅkappavāyunā;
::

::gathalast
Ukkāmukhāmivāditta-mujjalantā punappunaṃ.
::

::hangnum
1311\.
::

::gatha1
Bhayamaggasamāruḷhā, khemamaggavirodhino;
::

::gathalast
Byāpannā kibbisākiṇṇā, atthadvayavirodhino.
::

::hangnum
1312\.
::

::gatha1
Anāthā sallakāviddhā, visaṭṭā anusocino;
::

::gathalast
Andhā viya migāraññe, bhamanti hatacakkhukā.
::

::hangnum
1313\.
::

::gatha1
Asaṃvihitakammantā, bālā kodhavasānugā;
::

::gathalast
Khippaṃ lakkhiṃ pariccattā, yasobhogehi dhaṃsare.
::

::hangnum
1314\.
::

::gatha1
Duppaṭippāditārambhā, kodhasaṅkhobhamohitā;
::

::gathalast
Dhammāmatarasassādaṃ, na vindanti aviddasu.
::

::hangnum
1315\.
::

::gatha1
Bahvādīnavamicceva-manto byādhimivuṭṭhitaṃ;
::

::gathalast
Jātānalamivucchaṅge, ajjhupekkhanti dujjanā.
::

::hangnum
1316\.
::

::gatha1
Codayamānā dukkhehi, klesāciṇṇamalīmahā;
::

::gathalast
Pāpakammehi pūrentā, senti maccupathe ciraṃ.
::

::hangnum
1317\.
::

::gatha1
Tamevaṃ paṭisaṅkhāya, paṭighaṃ pana yoniso;
::

::gathalast
Vāḷamigaṃva dhāvantaṃ, āvisantaṃva rakkhasaṃ.
::

::hangnum
1318\.
::

::gatha1
Pāvakaṃva {pb:V:0.0120} paribyuḷhaṃ, bhāyamānassa yogino;
::

::gathalast
Sotthibhāvāya khemanta-mupaññattaṃ mahesinā.
::

::hangnum
1319\.
::

::gatha1
Mātā kalyāṇadhammānaṃ, khamā nāma mahiddhikā;
::

::gathalast
Samappavatti sattesu, sabbasampattisādhikā.
::

::hangnum
1320\.
::

::gatha1
Kodhānalajalāseko{pb:M:0.0113},
::

::gatha2
Sokopāyāsanāsanaṃ;
::

::gatha3
Āghātasallaniddhārī,
::

::gathalast
Upanāhavimocanaṃ.
::

::hangnum
1321\.
::

::gatha1
Vaṇṇakittisamuṭṭhānaṃ, guṇamūlābhisevanaṃ;
::

::gathalast
Apārutamukhaṃveta-matthadvayasamiddhiyā.
::

::hangnum
1322\.
::

::gatha1
Vighātapariyādāna-māsavānamasesato;
::

::gathalast
Paṭipassambhanaṃ ceto-pītikaraṇacandanaṃ.
::

::hangnum
1323\.
::

::gatha1
Sabbadukkhasamugghāti, sukhupaṭṭhānamuttamaṃ;
::

::gathalast
Byasanodayavicchedo, bhayabheravaniggamo.
::

::hangnum
1324\.
::

::gatha1
Cetopasādasandhāno, pāsādikaphalāvaho;
::

::gathalast
Pavaro bodhisambhāro, narānaranisevito.
::

::hangnum
1325\.
::

::gatha1
Pāpakantāranitthāro, caturāpāyarodhako;
::

::gathalast
Dvārāvāpuraṇañcetaṃ, devalokūpapattiyā.
::

::hangnum
1326\.
::

::gatha1
Paññāsīlasamādhānaṃ, paṭipattivisodhano;
::

::gathalast
Piyaṅkaro sommabhāvo, dullabho bahupatthito.
::

::hangnum
1327\.
::

::gatha1
Klesasaṅkhobhavikkhepa-vipphandapaṭibandhanaṃ;
::

::gathalast
Titikkhāguṇamakkhāta-mārakkhavidhimattano.
::

::hangnum
1328\.
::

::gatha1
Vihiṃsāratisārambha-paṭirodhavimocanaṃ;
::

::gathalast
Verikibbisaviddhaṃsī, lokānuggahakāraṇaṃ.
::

::hangnum
1329\.
::

::gatha1
Dhammapajjotakaraṇaṃ{pb:V:0.0121}, saṃyogamalasodhanaṃ;
::

::gathalast
Sammohatimiruddhāri, sampattipaṭipādanaṃ.
::

::hangnum
1330\.
::

::gatha1
Iccattatthaṃ paratthañca, sampādetvā khamāparo;
::

::gathalast
Sādheti sabbasampatti-midha ceva parattha ca.
::

::hangnum
1331\.
::

::gatha1
Titikkhāguṇasampanno{pb:M:0.0114}, pāṇabhūtānukampako;
::

::gathalast
Anākulitakammanto, sorato sakhilo suci.
::

::hangnum
1332\.
::

::gatha1
Nivāto samitācāro, subhago piyadassano;
::

::gathalast
Paṭisaṅkhābalappatto, dhitimā matipāṭavo.
::

::hangnum
1333\.
::

::gatha1
Akkhobho adhivāsento,
::

::gatha2
Sabbānatthe parissaye;
::

::gatha3
Bhīmasaṅgāmāvacaro,
::

::gathalast
Hatthināgova sobhati.
::

::hangnum
1334\.
::

::gatha1
Itthaṃ samantato bhaddaṃ, titikkhaṃ paccavekkhato;
::

::gathalast
Passambheti samuṭṭhāya, khamā byāpādasambhamaṃ.
::

::hangnum
1335\.
::

::gatha1
Dibbosadhamivātaṅkaṃ, meghajjavaṃ hutāsanaṃ;
::

::gathalast
Khippamantaradhāpeti, titikkhā kodhamattano.
::

::hangnum
1336\.
::

::gatha1
Tatonekaguṇopetaṃ, nekadosappabhañjanaṃ;
::

::gathalast
Khantidhammamadhiṭṭhāya, pasannadhīramānaso.
::

::hangnum
1337\.
::

::gatha1
Bhāveyya paṭhamaṃ tāva, **mettābhāvana**muttamaṃ;
::

::gathalast
Attānamupamaṃ katvā, sattesu hitavuḍḍhiyā.
::

::hangnum
1338\.
::

::gatha1
Sabbe sattā ca pāṇā ca, bhūtā jīvā ca puggalā;
::

::gathalast
Abyāpajjā tathāverā, anīghā ca sukhedhino.
::

::hangnum
1339\.
::

::gatha1
Vijjāsampattibhogehi, pavaḍḍhantu yasassino;
::

::gathalast
Parivārabalappattā, bhayopaddavavajjitā.
::

::hangnum
1340\.
::

::gatha1
Sakhilā {pb:V:0.0122} sukhasambhāsā, aññamaññāvirodhino;
::

::gathalast
Modantu suhitā sabbe, mā kiñci pāpamāgamā.
::

::hangnum
1341\.
::

::gatha1
Saddhāpāmojjabahulā, dānasīlamahussavā;
::

::gathalast
Guṇabhūsitasantānā, āyuṃ pālentanāmayaṃ.
::

::hangnum
1342\.
::

::gatha1
Sammādiṭṭhiṃ {pb:M:0.0115} purodhāya, saddhammapaṭipattiyā;
::

::gathalast
Ārādhentu hitopāya-maccantaṃ sukhasādhanaṃ.
::

::hangnum
1343\.
::

::gatha1
Iti nānappakārena, sattesu hitamānasaṃ;
::

::gathalast
Mātāva piyaputtamhi, pavatteyya nirantaraṃ.
::

::hangnum
1344\.
::

::gatha1
Sinehaṃ parivajjento, byāpādañca vināsayaṃ;
::

::gathalast
Parisuddhena cittena, hitakāmova kevalaṃ.
::

::hangnum
1345\.
::

::gatha1
Mettāya mitte majjhatte, verike ca yathākkamaṃ;
::

::gathalast
Karonto sīmasambhedaṃ, attani ca samaṃ phare.
::

::hangnum
1346\.
::

::gatha1
Āsevantassa tassevaṃ, hitābhogasamāhitaṃ;
::

::gathalast
Sattapaññattimārabbha, samādhiyati mānasaṃ.
::

::hangnum
1347\.
::

::gatha1
Tato anīgho ekaggo, upasantamanoratho;
::

::gathalast
Jhānattikaṃ catukkaṃ vā, mettācetovimuttiyā.
::

::hangnum
1348\.
::

::gatha1
Bhūmidesadisāsatta-bhedabhinnesu odhiso;
::

::gathalast
Yathāsambhavamappeti, sabbasattesvanodhiso.
::

::hangnum
1349\.
::

::gatha1
Tadevamekasattamhi, paricchedaniyāmato;
::

::gathalast
Bahukesu ca sattesu, sabbesu ca pavattati.
::

::hangnum
1350\.
::

::gatha1
Tathāsevitasantāno,
::

::gatha2
Mettācetovimuttiyā;
::

::gatha3
**Karuṇābhāvanā**yoga-
::

::gathalast
Mārabheyya tato paraṃ.
::

::hangnum
1351\.
::

::gatha1
Sattānaṃ {pb:V:0.0123} dukkhitākāra-māvajjitvāna yoniso;
::

::gathalast
‘‘Aho dukkhā vimuccantu, sabbe sattā’’ti cintayaṃ.
::

::hangnum
1352\.
::

::gatha1
Kathaṃ māṇavakoyañca, bhayabheravakampito;
::

::gathalast
Byasanopaddavāviddho, vipphandati vighātavā.
::

::hangnum
1353\.
::

::gatha1
Tathā hete vimosāya, paṭipannā virodhino;
::

::gathalast
Sabyāpajjā vihaññanti, cetodukkhasamappitā.
::

::hangnum
1354\.
::

::gatha1
Athaññe {pb:M:0.0116} paridevanti, vipattivinipātikā;
::

::gathalast
Padhupāyikasaṅkappā, sokopāyāsabhāgino.
::

::hangnum
1355\.
::

::gatha1
Athāpare parābhūtā, kāmaklesavasīkatā;
::

::gathalast
Mohandhakārapakkhantā, sattā gacchanti duggatiṃ.
::

::hangnum
1356\.
::

::gatha1
Te tattha kaṭukaṃ ghoramanubhontā sakaṃ phalaṃ;
::

::gathalast
Dukkhasūlasamāviddhā, bāhā paggayha kandare.
::

::hangnum
1357\.
::

::gatha1
Dīgharattādhimuttāya, devalokasamiddhiyā;
::

::gathalast
Devakāyā vihāyanti, akāmā parivattino.
::

::hangnum
1358\.
::

::gatha1
Cirakālaṃ jalitvāna, sūriyova nabhantare;
::

::gathalast
Brahmānopi patanteva, brahmalokāparāyaṇā.
::

::hangnum
1359\.
::

::gatha1
Khandhapañcakamiccevaṃ, dukkhāgāraṃ samubbahaṃ;
::

::gathalast
Nānāgatīsu vikkhittaṃ, pāṇajātaṃ vihaññati.
::

::hangnum
1360\.
::

::gatha1
Anāthamanayāpannaṃ, parihānibhayākulaṃ;
::

::gathalast
Vātamaṇḍalikakkhittapakkhīva parivattati.
::

::hangnum
1361\.
::

::gatha1
Iti disvāna sutvā vā, sambhāvetvāna vā puna;
::

::gathalast
Dukkhāpagamamicchanto, dukkhāpagama patthayaṃ.
::

::hangnum
1362\.
::

::gatha1
Sukhitesu ca medhāvī, dukkhākāramanussaraṃ;
::

::gathalast
Pavatteyya dayāpanno, karuṇābhāvanappanaṃ.
::

::hangnum
1363\.
::

::gatha1
‘‘Aho {pb:V:0.0124} sattā vimuccantu, dukkhadhammehi sabbathā;
::

::gathalast
Sādhu samentupāyāsā, sokā ca paridevanā.
::

::hangnum
1364\.
::

::gatha1
‘‘Khīyantu pāpadhammā ca, passambhentāmayā tathā;
::

::gathalast
Saṃklesā palibodhā ca, samucchijjantu pāṇinaṃ.
::

::hangnum
1365\.
::

::gatha1
‘‘Byāpādā ca vihāyantu, vinivattantupaddavā;
::

::gathalast
Byasanāni vinassantu, vigacchantu vipattiyo.
::

::hangnum
1366\.
::

::gatha1
‘‘Vihesā {pb:M:0.0117} ca vighātā ca, khīyantu bhayabheravā;
::

::gathalast
Paṭikkamantu vissaṭṭhā, sotthiṃ passantu pāṇino’’.
::

::hangnum
1367\.
::

::gatha1
Iccevamanukampanto, sabbasattepi sabbathā;
::

::gathalast
Sabbadukkhasamugghātaṃ, patthento karuṇāyati.
::

::hangnum
1368\.
::

::gatha1
Sokuppattaṃ nivārento, vihiṃsaṃ dūrato haraṃ;
::

::gathalast
Mettāyamiva pāpeti, karuṇājhānamappanaṃ.
::

::hangnum
1369\.
::

::gatha1
Karuṇānantaraṃ yogī, bhāveyya **muditaṃ** tato;
::

::gathalast
Sattānaṃ sukhitākāramāvajjetvāna yoniso.
::

::hangnum
1370\.
::

::gatha1
Kathaṃ cirāya brahmāno, mahātejā mahiddhikā;
::

::gathalast
Pītibhakkhā subhaṭṭhāyī, pamodanti nirāmayā.
::

::hangnum
1371\.
::

::gatha1
Devakāyā mahābhogā,
::

::gatha2
Mahesakkhā yasassino;
::

::gatha3
Accharāparivārehi,
::

::gathalast
Paricārenti nandane.
::

::hangnum
1372\.
::

::gatha1
Rājābhisekasampattā, chattacāmarabhūsitā;
::

::gathalast
Ādhippaccamadhiṭṭhāya, sukhitā rājabhogino.
::

::hangnum
1373\.
::

::gatha1
Yathopaṭṭhitabhogehi, tadaññepi ca pāṇino;
::

::gathalast
Yathākāmitanipphannā, modanti sukhapītikā.
::

::hangnum
1374\.
::

::gatha1
Caturāpāyikā {pb:V:0.0125} sattā, pāpakammaparikkhayā;
::

::gathalast
Tato cutābhinandanti, sukhaṭṭhāne patiṭṭhitā.
::

::hangnum
1375\.
::

::gatha1
Sabbālayasamugghātaṃ, patvā lokuttaraṃ padaṃ;
::

::gathalast
Paṭipassaddhadarathā, sukhaṃ modantanappakaṃ.
::

::hangnum
1376\.
::

::gatha1
Iti disvāna sutvā vā, sambhāvetvā punappunaṃ;
::

::gathalast
Sattānamadhivāsento, sukhākāraṃ pamodati.
::

::hangnum
1377\.
::

::gatha1
‘‘Aho {pb:M:0.0118} sādhu aho suṭṭhu,
::

::gatha2
Modanti vata pāṇino;
::

::gatha3
Aho suladdhaṃ sattānaṃ,
::

::gathalast
Samiddhimabhipatthitaṃ.
::

::hangnum
1378\.
::

::gatha1
‘‘Pasannamukhavaṇṇā ca, paripuṇṇamanorathā;
::

::gathalast
Pītipāmojjabahulā, ciraṃ jīvantunāmayā.
::

::hangnum
1379\.
::

::gatha1
‘‘Bhayamaggamatikkantā, dukkhasaṅghāṭanissaṭā;
::

::gathalast
Khemamaggamanuppattā, pītisampattiphullitā.
::

::hangnum
1380\.
::

::gatha1
‘‘Samaggā suhitā cete, paṭisandhānapesalā;
::

::gathalast
Sampattimabhivedenti, kalyāṇaguṇabhūsitā’’.
::

::hangnum
1381\.
::

::gatha1
Iti sammā pihāyanto, sukhādhigamasampadaṃ;
::

::gathalast
Sattānamabhirocento, muditāya samaṃ pharaṃ.
::

::hangnum
1382\.
::

::gatha1
Hitvā palāsābhisaṅgaṃ, issāratiniraṅkato;
::

::gathalast
Mettāyamiva pāpeti, muditājhānamappanaṃ.
::

::hangnum
1383\.
::

::gatha1
Muditaṃ pana bhāvetvā, bhāveyyu**pekkha**muttamaṃ;
::

::gathalast
Virodhānunayaṃ hitvā, hutvā majjhattamānaso.
::

::hangnum
1384\.
::

::gatha1
Sabhāvabhūta lokassa,
::

::gatha2
Lābhālābhaṃ yasāyasaṃ;
::

::gatha3
Nindāpasaṃsaṃ {pb:V:0.0126} passanto,
::

::gathalast
Sukhaṃ dukkhañca kevalaṃ.
::

::hangnum
1385\.
::

::gatha1
Kathaṃ kammassakatattāyaṃ lokānuparivattati;
::

::gathalast
Lokadhamme parābhūto, attādheyyavivajjito.
::

::hangnum
1386\.
::

::gatha1
Kiṃ nāmatthi samatthettha, pavattetuṃ yathāruci;
::

::gathalast
Kassa vā ruciyā honti, sukhitā vātha dukkhitā.
::

::hangnum
1387\.
::

::gatha1
Yathāpaccayasambhūtā, sukhadukkhā hi pāṇino;
::

::gathalast
Na sakkā parivattetuṃ, aññena puna kenaci.
::

::hangnum
1388\.
::

::gatha1
Micchāmaggamadhiṭṭhāya{pb:M:0.0119}, vipajjanti ca mānavā;
::

::gathalast
Sammāmaggaṃ purodhāya, sampajjanti punattanā.
::

::hangnum
1389\.
::

::gatha1
Tattha kāyavasenete, parivattanti aññathā;
::

::gathalast
Yathārucitakammantā, paccekavasavattino.
::

::hangnum
1390\.
::

::gatha1
Niratthakavihesāyaṃ, maññe lokavicāraṇā;
::

::gathalast
Santametaṃ paṇītañca, yadidaṃ tatrupekkhanaṃ.
::

::hangnum
1391\.
::

::gatha1
Ahaṃ ko nāma ke cete, kimaṭṭhānabudhantaro;
::

::gathalast
Paresupari pekkhanto, vihaññāmīti attano.
::

::hangnum
1392\.
::

::gatha1
Sukhitā hontu vā mā vā, dukkhā muccantu vā na vā;
::

::gathalast
Samiddhā vā daliddā vā, kā mamettha vicāraṇā.
::

::hangnum
1393\.
::

::gatha1
Attānaṃ parihārantu, yathākāmaṃ tu pāṇino;
::

::gathalast
Palibodho papañco vā, byāpādo vā na me tahiṃ.
::

::hangnum
1394\.
::

::gatha1
Iti saṅkhāyupekkhanto, hitakāmopi pāṇinaṃ;
::

::gathalast
Apakkhapātupekkhāya, samaṃ pharati yoniso.
::

::hangnum
1395\.
::

::gatha1
Aññāṇupekkhā nikkhanto, anurodhaṃ virājiya;
::

::gathalast
Mettāyamiva pāpeti, pañcamajjhānamappanaṃ.
::

::hangnum
1396\.
::

::gatha1
Appamaññā {pb:V:0.0127} catasseva-mācikkhi vadataṃ varo;
::

::gathalast
Mahāpurisadhorayho, hitakāmo mahāmuni.
::

::hangnum
1397\.
::

::gatha1
Na liṅgavisabhāgamhi, ādikammikayoginā;
::

::gathalast
Bhāvetabbā matasatte, mettameva na sabbathā.
::

::hangnum
1398\.
::

::gatha1
Pattabbasampadākāraṃ, dukkhākārañca pāṇisu;
::

::gathalast
Āvajjaṃ muditākāramanattādhīnataṃ tathā.
::

::hangnum
1399\.
::

::gatha1
Attani duggate mitte, majjhatteti yathākkamaṃ;
::

::gathalast
Paṭhamaṃ bhāvanāyogamārabhitvā tato paraṃ.
::

::hangnum
1400\.
::

::gatha1
Attani mitte majjhatte, veriketi catūsupi;
::

::gathalast
Karonto sīmasambhedaṃ, sabbattha samamānaso.
::

::hangnum
1401\.
::

::gatha1
Bhūmikādippabhedehi{pb:M:0.0120}, paricchijjodhiso tathā;
::

::gathalast
Aparicchijja vā cetā, bhāvetabbāti bhāsitā.
::

::hangnum
1402\.
::

::gatha1
Asaṅkhotitasantānā, tāhi bhūtānukampakā;
::

::gathalast
Viharantuttamā brahmavihārāti tato matā.
::

::hangnum
1403\.
::

::gatha1
Appamāṇālambaṇattā, tathā suppaṭipattiyā;
::

::gathalast
Sattesu appamāṇattā, appamaññāti sammatā.
::

::hangnum
1404\.
::

::gatha1
Asampattahitā sattā, dukkhitā laddhasampadā;
::

::gathalast
Kammassakāti cintetvā, tato tesu yathākkamaṃ.
::

::hangnum
1405\.
::

::gatha1
‘‘Sampattīhi samijjhantu,
::

::gatha2
Dukkhā muccantu pāṇino;
::

::gatha3
Aho sattā sukhappattā,
::

::gathalast
Hontu sattā yathā tathā’’.
::

::hangnum
1406\.
::

::gatha1
Iccābhivuddhimicchanto, dukkhāpagamanaṃ tathā;
::

::gathalast
Samiddhe anumodanto, upekkhanto ca pīṇite.
::

::hangnum
1407\.
::

::gatha1
Mātāva {pb:V:0.0128} dahare putte, gilāne yobbane ṭhite;
::

::gathalast
Sakiccapasute ceva, catudhā sampavattati.
::

::hangnum
1408\.
::

::gatha1
Itthaṃ catudhā sattesu, sammā cittapavattanā;
::

::gathalast
Sabbathāpi catuddhāva, tato vuttā mahesinā.
::

::hangnum
1409\.
::

::gatha1
Iccetā pana bhāvento, pasannamukhamānaso;
::

::gathalast
Sukhaṃ supati suttopi, pāpaṃ kiñci na passati.
::

::hangnum
1410\.
::

::gatha1
Paṭibujjhatanutrāso, jāgarova pamodati;
::

::gathalast
Cetaso ca samādhānaṃ, khippamevādhigacchati.
::

::hangnum
1411\.
::

::gatha1
Parissayā pahīyanti, vigacchanti cupaddavā;
::

::gathalast
Devatāpi ca rakkhanti, amuyhantaṃ anākulaṃ.
::

::hangnum
1412\.
::

::gatha1
Phullaṃva {pb:M:0.0121} kamalaṃ kāle, candaṃva vimalaṃ jano;
::

::gathalast
Sommakomaladhammehi, piyacakkhūhi passati.
::

::hangnum
1413\.
::

::gatha1
Asaṃhīro asaṃkuppo, sabbāvatthāsu paṇḍito;
::

::gathalast
Samaṃ pavattitārambho, lokamesonugaṇhati.
::

::hangnum
1414\.
::

::gatha1
Khaṇamattopacārekā, pavattekamhi puggale;
::

::gathalast
Appamāṇā phalitveva, vaṇṇayanti mahesino.
::

::hangnum
1415\.
::

::gatha1
Pageva sabbasattesu, appanāpattabhāvanā;
::

::gathalast
Catassopi samībhūtā, vasībhūtā nirantaraṃ.
::

::hangnum
1416\.
::

::gatha1
Puññadhārābhisandantā, paripūrenti paṇḍitaṃ;
::

::gathalast
Appameyyamahoghova, sāgaraṃ vīcimālinaṃ.
::

::hangnum
1417\.
::

::gatha1
Appamaññāmayānaṃ hi, puññānaṃ soḷasiṃ kalaṃ;
::

::gathalast
Sabbopadhikapuññāni, nāgghantīti pakāsitaṃ.
::

::hangnum
1418\.
::

::gatha1
Avañjhā tassa pabbajjā, yassa hetāsu gāravo;
::

::gathalast
Sukhumodagyabahulo, tisso sikkhā susikkhati.
::

::hangnum
1419\.
::

::gatha1
Amoghaṃ {pb:V:0.0129} raṭṭhapiṇḍañca, bhuñjateso visesato;
::

::gathalast
Tampi mahapphalaṃ hoti, saddhādeyyaṃ patiṭṭhitaṃ.
::

::hangnum
1420\.
::

::gatha1
Saddhādikusalā dhammā, pavaḍḍhanti akhaṇḍitā;
::

::gathalast
Sambuddhicariyānañca, mahattaṃ tassa pākaṭaṃ.
::

::hangnum
1421\.
::

::gatha1
Akicchapaṭivedhāya, pādakajjhānamuttamaṃ;
::

::gathalast
Uju cekāyano maggo, brahmalokūpapattiyā.
::

::hangnum
1422\.
::

::gatha1
Vāsanābhāgiyā cetā, bodhisambhārakūlikā;
::

::gathalast
Sovaggikā sukhāhārā, lokārakkhā niruttarā.
::

::hangnum
1423\.
::

::gatha1
Appameyyānisaṃsevaṃ, appameyyaguṇodayā;
::

::gathalast
Appamaññā tato tāsu, na pamajjeyya paṇḍito.
::

::hangnum
1424\.
::

::gatha1
Paṭikkūlaṃ {pb:M:0.0122} panāhāre, bhāvento saññamuttamaṃ;
::

::gathalast
Kabaḷīkāramāhāra-mannapānādisaṅgahaṃ.
::

::hangnum
1425\.
::

::gatha1
Asitaṃ khāyitaṃ pītaṃ, sāyitañca rahogato;
::

::gathalast
Paṭikkūlanti cinteyya, gamanādivasā kathaṃ.
::

::hangnum
1426\.
::

::gatha1
Tapovanamidaṃ hitvā, ramaṇīyamanākulaṃ;
::

::gathalast
Āhārahetu gantabbo, gāmo gāmajanākulo.
::

::hangnum
1427\.
::

::gatha1
Tatthāsuciparikliṭṭhe, dujjanāvārasaṅkare;
::

::gathalast
Dīnamesayatuttiṭṭhaṃ, gehe gehe tu bhojanaṃ.
::

::hangnum
1428\.
::

::gatha1
Taṃ kheḷamalasaṃkliṭṭhaṃ, jivhaggaparivattitaṃ;
::

::gathalast
Dantacuṇṇitasambhinnaṃ, vaṇṇagandhaṃ vilissati.
::

::hangnum
1429\.
::

::gatha1
Pittasemhaparibyuḷhaṃ, pubbalohitamissitaṃ;
::

::gathalast
Pavisantaṃ paṭikkūlaṃ, jegucchaṃ dhikkatāsivaṃ.
::

::hangnum
1430\.
::

::gatha1
Kucchiyaṃ kuṇapākiṇṇe, duggandhaparibhāvite;
::

::gathalast
Suvānavamathākāraṃ, vantaṃva svānadoṇiyaṃ.
::

::hangnum
1431\.
::

::gatha1
Tattacandanikāyaṃva{pb:V:0.0130}, nānākimisamākule;
::

::gathalast
Tattha bubbuḷakacchannaṃ, kuthitaṃ paripaccati.
::

::hangnum
1432\.
::

::gatha1
Saṃpaccantaṃ panetañca, sabhāvañca visevitaṃ;
::

::gathalast
Vaḍḍheti kesalomādiṃ, nānākuṇapasañcayaṃ.
::

::hangnum
1433\.
::

::gatha1
Vipaccantamathopetamanekopaddavāvahaṃ;
::

::gathalast
Kuṭṭhagaṇḍakilāsādimahābyādhisatodayaṃ.
::

::hangnum
1434\.
::

::gatha1
Pūtibhūtañca taṃ pakka-manekadvārasañcitaṃ;
::

::gathalast
Medapiṇḍaṃva kuthitaṃ, parissavati santataṃ.
::

::hangnum
1435\.
::

::gatha1
Yena pūtigato kāyo, niccaṃ duggandhavāyiko;
::

::gathalast
Dhoviyantopi satataṃ, sucibhāvaṃ na gacchati.
::

::hangnum
1436\.
::

::gatha1
Kucchito {pb:M:0.0123} soyamāhāro,
::

::gatha2
Kāyāsucinisevano;
::

::gatha3
Nissandamalaniṭṭhāno,
::

::gathalast
Upaklesaphalāvaho.
::

::hangnum
1437\.
::

::gatha1
Kāmarāgasamuṭṭhānaṃ, rogajātinibandhanaṃ;
::

::gathalast
Madappamādādhiṭṭhānaṃ, pāpakammamahāpatho.
::

::hangnum
1438\.
::

::gatha1
Ahitodayamaggoyaṃ, bhayabheravasambhavo;
::

::gathalast
Byasanāgamanadvāraṃ, apāyāvahitaṃ mukhaṃ.
::

::hangnum
1439\.
::

::gatha1
Carantattasamattāva, yatthodariyamucchitā;
::

::gathalast
Kliṭṭhakammāni dummedhā, karontā dukkhabhāgino.
::

::hangnum
1440\.
::

::gatha1
Tattha cittavirāgāya, kiṃ pakkaphalasannibhe;
::

::gathalast
Rasassādapiyākāre, ghorādīnavasañcite.
::

::hangnum
1441\.
::

::gatha1
Bhāventassa paṭikkūla-saññamevaṃ vibhāvino;
::

::gathalast
Upacārapathaṃ patvā, cittaṃ hoti samāhitaṃ.
::

::hangnum
1442\.
::

::gatha1
Soyaṃ {pb:V:0.0131} passambhitāhāra-
::

::gatha2
Visado so vicakkhaṇo;
::

::gatha3
Madappamādanikkhanto,
::

::gathalast
Rasassādanirālayo.
::

::hangnum
1443\.
::

::gatha1
Limpento viya bhesajja-makkharabbhañjako yathā;
::

::gathalast
Puttamaṃsaṃva khādanto, āhāraṃ paribhuñjati.
::

::hangnum
1444\.
::

::gatha1
Ariyavaṃsānupajāto,
::

::gatha2
Appicchādiguṇodito;
::

::gatha3
Kāmajālaṃ padāletvā,
::

::gathalast
Sotthiṃ pappoti paṇḍito.
::

::hangnum
1445\.
::

::gatha1
**Catudhātuvavatthānaṃ,** bhāvento pana pañcadhā;
::

::gathalast
Dhātuyo parigaṇheyya, catassopi sabhāvato.
::

::hangnum
1446\.
::

::gatha1
Saṅkhepena {pb:M:0.0124} ca vitthārā, sambhārā ca salakkhaṇā;
::

::gathalast
Ajjhattañca bahiddhā ca, catudhā vibhaje kathaṃ.
::

::hangnum
1447\.
::

::gatha1
Yaṃ kiñci kesalomādi, kakkhaḷattaṃ pavuccati;
::

::gathalast
Ajjhattaṃ pathavīdhātu, bahiddhā tu tatoparā.
::

::hangnum
1448\.
::

::gatha1
Yūsabhūtanti yaṃ kiñci,
::

::gatha2
Āpova paripācakaṃ;
::

::gatha3
Tejo vāyoti gaṇheyya,
::

::gathalast
Vitthambhakamasesato.
::

::hangnum
1449\.
::

::gatha1
Vitthāratopi sambhārā, kesalomādi vīsati;
::

::gathalast
Pathavīdhātu pittādi, dvādasāpoti bhāvaye.
::

::hangnum
1450\.
::

::gatha1
Tejena yena kāyoyaṃ, santappati jirīyati;
::

::gathalast
Paridayhati sammā ca, paccanti asitādayo.
::

::hangnum
1451\.
::

::gatha1
Tadetaṃ {pb:V:0.0132} catukoṭṭhāsaṃ, kāyasambhavamattano;
::

::gathalast
Tejodhātūti gaṇheyya, vāyodhātūticāparaṃ.
::

::hangnum
1452\.
::

::gatha1
Uddhañcādhogamāvātā, kucchikoṭṭhāsayā tathā;
::

::gathalast
Aṅgamaṅgānusārī ca, chadhānāpānamiccapi.
::

::hangnum
1453\.
::

::gatha1
Taṃ taṃ lakkhaṇamārabbha, niddhāretvā salakkhaṇaṃ;
::

::gathalast
Parigaṇheyya sabbattha, catudhā dhātusaṅgahaṃ.
::

::hangnum
1454\.
::

::gatha1
Iccevaṃ catukoṭṭhāso,
::

::gatha2
Dhātumatto kaḷevaro;
::

::gatha3
Niccetano ca nissatto,
::

::gathalast
Nissāro parabhojano.
::

::hangnum
1455\.
::

::gatha1
Ritto tuccho ca suñño ca,
::

::gatha2
Vivitto ca pavajjito;
::

::gatha3
Attā vā attanīyaṃ vā,
::

::gathalast
Natthevettha kathañcipi.
::

::hangnum
1456\.
::

::gatha1
Kevalaṃ {pb:M:0.0125} cetanāviddho, kāyoyaṃ parivattati;
::

::gathalast
Kampito yāya yantaṃva, sādhippāyova khāyati.
::

::hangnum
1457\.
::

::gatha1
Āyu usmā ca viññāṇaṃ, yadā kāyaṃ jahantimaṃ;
::

::gathalast
Apaviddho tadā seti, niratthaṃva kaliṅgaraṃ.
::

::hangnum
1458\.
::

::gatha1
Viparītaṃ papañcentā, bahudhā mohapārutā;
::

::gathalast
Yattha micchāvipallāsaparābhūtā puthujjanā.
::

::hangnum
1459\.
::

::gatha1
Saṃsāraddhānakantāraṃ, caturāpāyasaṅkaraṃ;
::

::gathalast
Byasanekāyanopāyaṃ, nātivattanti dujjanā.
::

::hangnum
1460\.
::

::gatha1
Soyamevaṃ catuddhāti,
::

::gatha2
Dhātubhedena passato;
::

::gatha3
Tassopacāriko {pb:V:0.0133} nāma,
::

::gathalast
Samatho hoti cetasi.
::

::hangnum
1461\.
::

::gatha1
Itthaṃ dhātuvavatthānaṃ, katvā tadanusārato;
::

::gathalast
Upādārūpadhamme ca, nāmadhamme ca sabbathā.
::

::hangnum
1462\.
::

::gatha1
Bhūmibhūte pariggayha, passanto paccayaṭṭhitiṃ;
::

::gathalast
Ajjhattañca bahiddhā ca, vipassantodayabbayaṃ.
::

::hangnum
1463\.
::

::gatha1
Yathābhūtamabhiññāya, nibbindanto virajjati;
::

::gathalast
Virāgā ca vimuccitvā, pāragūti pavuccati.
::

::hangnum
1464\.
::

::gatha1
**Āruppaṃ** pana bhāvento, kammaṭṭhānamanāvilaṃ;
::

::gathalast
Catukkapañcakajjhānaṃ, patvā kasiṇamaṇḍale.
::

::hangnum
1465\.
::

::gatha1
Pariciṇṇavasībhūtā, jhānā vuṭṭhāya pañcamā;
::

::gathalast
Cinteti daṇḍādānādirūpadosamabhiṇhaso.
::

::hangnum
1466\.
::

::gatha1
Nibbindanto tato rūpe, tadākāre ca gocare;
::

::gathalast
Tadālambaṇadhamme ca, patthento samatikkamaṃ.
::

::hangnum
1467\.
::

::gatha1
Pattharitvāna yaṃ kiñci, ākāsakasiṇaṃ vinā;
::

::gathalast
Ugghāṭeti tamevātha, kasiṇaṃ dhitimā sato.
::

::hangnum
1468\.
::

::gatha1
Na {pb:M:0.0126} taṃ manasi karoti, nāvajjati na pekkhati;
::

::gathalast
Cintābhogavinimutto, kasiṇaṃ pati sabbathā.
::

::hangnum
1469\.
::

::gatha1
Tadappāyasamaññātamākāsaṃ pati mānasaṃ;
::

::gathalast
Sādhukaṃ paṭipādeti, yoniso paṭicintayaṃ.
::

::hangnum
1470\.
::

::gatha1
Tassāvajjanasampannaṃ, upāyapaṭipāditaṃ;
::

::gathalast
Kasiṇāpagamākāsaṃ, cintanārabbha vattati.
::

::hangnum
1471\.
::

::gatha1
Itthamantaradhāpetvā, kasiṇaṃ tu tato paraṃ;
::

::gathalast
Sabbāvantamanantaraṃ, pharatākāsagocaraṃ.
::

::hangnum
1472\.
::

::gatha1
Tattha {pb:V:0.0134} vuttanayeneva, bhāventassopacārato;
::

::gathalast
**Paṭhamāruppa**mappeti, ākāsānantagocare.
::

::hangnum
1473\.
::

::gatha1
Tato tamhā vasībhūtā, vuṭṭhahitvā vicintayaṃ;
::

::gathalast
‘‘Āsannarūpāvacarajjhānapaccatthika’’nti taṃ.
::

::hangnum
1474\.
::

::gatha1
Nikantiṃ pariyādāya, tamhā ākāsagocarā;
::

::gathalast
Appetuṃ dutiyāruppa-matisantanti gacchati.
::

::hangnum
1475\.
::

::gatha1
Paṭhamāruppaviññāṇa-manantaṃ pharato tato;
::

::gathalast
**Dutiyāruppa**mappeti, viññāṇānantagocare.
::

::hangnum
1476\.
::

::gatha1
Paṭhamāruppaviññāṇa-mabhāvento tato paraṃ;
::

::gathalast
Appeti **tatiyāruppa**-mākiñcaññamhi gocare.
::

::hangnum
1477\.
::

::gatha1
Tato ca tatiyāruppaṃ, ‘‘santameta’’nti passato;
::

::gathalast
**Catutthāruppa**mappeti, tatiyāruppagocare.
::

::hangnum
1478\.
::

::gatha1
Gūthamhi maṇḍape laggo, eko tannissitoparo;
::

::gathalast
Eko bahi anissāya, taṃ taṃ nissāya cāparo.
::

::hangnum
1479\.
::

::gatha1
Ṭhito catūhi etehi, purisehi yathākkamaṃ;
::

::gathalast
Samānatāya ñātabbā, catassopi vibhāvinā.
::

::hangnum
1480\.
::

::gatha1
Iccālambaṇabhedehi{pb:M:0.0127}, catudhāruppabhāvanā;
::

::gathalast
Aṅgabhedaṃ panetāsaṃ, na kathenti tathāpi ca.
::

::hangnum
1481\.
::

::gatha1
Suppaṇītatarā honti, uddhamuddhaṃ yathākkamaṃ;
::

::gathalast
Cātumahārājikādidibbasampattiyo yathā.
::

::hangnum
1482\.
::

::gatha1
Āneñjamiti bhāvetvā, samāpattiṃ catubbidhaṃ;
::

::gathalast
Susamāhitasaṅkappo, sampannācalamānaso.
::

::hangnum
1483\.
::

::gatha1
Vipassanto yathābhūtaṃ, sacchikatvā phaluttamaṃ;
::

::gathalast
Ubhatobhāgavimutto, arahāti pavuccati.
::

::hangnum
1484\.
::

::gatha1
Kammaṭṭhānavidhiṃ {pb:V:0.0135} ñatvā, cattālīsavidhaṃ tato;
::

::gathalast
**Abhiññāyopi** viññeyyā, samathe bhāvanānaye.
::

::hangnum
1485\.
::

::gatha1
Iddhividhā dibbasotā, cetopariyajānanā;
::

::gathalast
Pubbenivāsānussati, dibbacakkhu tathāparā.
::

::hangnum
1486\.
::

::gatha1
Cetosamādhinissaṭṭhā, pañcābhiññā pakāsitā;
::

::gathalast
Rūpāvacaradhammāva, pañcamajjhānabhūmikā.
::

::hangnum
1487\.
::

::gatha1
Bahubhāvādidhiṭṭhānaṃ, komārādivikubbanā;
::

::gathalast
Manomayābhinimmānamiccevaṃ tividhi**ddhiyo**.
::

::hangnum
1488\.
::

::gatha1
Dibbe ca mānuse sadde,
::

::gatha2
Tathā dūre ca santike;
::

::gatha3
Suṇanti yāya sā **dibbā,**
::

::gathalast
**Sotadhātū**ti bhāsitā.
::

::hangnum
1489\.
::

::gatha1
**Cetopariyañāṇa**nti, parapuggalacetaso;
::

::gathalast
Sarāgavītarāgādiparicchedakamīritaṃ.
::

::hangnum
1490\.
::

::gatha1
Pubbenivutthakhandhānussaraṇe ñāṇamīritaṃ;
::

::gathalast
**Pubbenivāsānussatiñāṇa** nāmena tādinā.
::

::hangnum
1491\.
::

::gatha1
Cavamāne ca jāyante, satte rūpamarūpakaṃ;
::

::gathalast
Tathā mānusakaṃ rūpaṃ, thūlaṃ sukhuma santikaṃ.
::

::hangnum
1492\.
::

::gatha1
Dūre {pb:M:0.0128} pakāsaṃ channañca, yena passanti yogino;
::

::gathalast
Cutūpapātañāṇaṃ taṃ, **dibbacakkhū**ti vuccati.
::

::hangnum
1493\.
::

::gatha1
Anāgataṃsañāṇañca, yathākammupagaṃ tathā;
::

::gathalast
Tannissitattā gacchanti, dibbacakkhumhi saṅgahaṃ.
::

::hangnum
1494\.
::

::gatha1
Iti pañcavidhaṃ pattumabhiññaṃ pana paṇḍito;
::

::gathalast
Katvāna pañcamajjhāne, pañcadhā vasitaṃ cidaṃ.
::

::hangnum
1495\.
::

::gatha1
Tathā {pb:V:0.0136} samāhite citte, parisuddhe niraṅgaṇe;
::

::gathalast
Mudubhūte kammaniye, āneñjamhi patiṭṭhite.
::

::hangnum
1496\.
::

::gatha1
Abhiññāpādakajjhānā, tato vuṭṭhāya pañcamā;
::

::gathalast
Abhiññāparikammāya, ninnāmeyyātha mānasaṃ.
::

::hangnum
1497\.
::

::gatha1
Adhiṭṭheyyādikaṃ taṃ tamāvajjitvā yathārahaṃ;
::

::gathalast
Parikammaṃ karitvāna, samāpajjeyya pādakaṃ.
::

::hangnum
1498\.
::

::gatha1
Punadeva ca vuṭṭhāya, parikammaṃ yathā pure;
::

::gathalast
Karontassa panappeti, abhiññāṇena pañcamaṃ.
::

::hangnum
1499\.
::

::gatha1
Adhiṭṭhantaṃ vikubbantaṃ, nimminantaṃ yathārahaṃ;
::

::gathalast
Sadde suṇantaṃ sattānaṃ, parijānañca mānasaṃ.
::

::hangnum
1500\.
::

::gatha1
Saraṃ pubbenivāsañca, passaṃ sugatiduggatiṃ;
::

::gathalast
Yathākammaṃ vipākañca, pajānantamanāgataṃ.
::

::hangnum
1501\.
::

::gatha1
Yathāsambhavamiccevamupāyakusalo muni;
::

::gathalast
Upanissayasampanno, abhiññamadhigacchati.
::

::hangnum
1502\.
::

::gatha1
Pattābhiñño mahāyogī, pariyodātamānaso;
::

::gathalast
Paripakkena ñāṇena, vipassitvā tilakkhaṇaṃ.
::

::hangnum
1503\.
::

::gatha1
Laddhāsavakkhayaṃ ñāṇaṃ, chadhābhiññamanuttaraṃ;
::

::gathalast
Mahākhīṇāsavo nāma, chaḷabhiñño pavuccati.
::

::hangnum
1504\.
::

::gatha1
Cattālīsavidhaṃ {pb:M:0.0129} panitthamamalocetomalakkhālanaṃ,
::

::gatha2
Kammaṭṭhānanayaṃ yamāha sugato sammā samādhānakaṃ;
::

::gatha3
Saṃkhittaṃ kathitaṃ tamettha sakalaṃ sābhiññamettāvatā,
::

::gathalast
Kattabbā muninettha sādhumatinā sambhāvanā sabbathā.
::

::hangnum
1505\.
::

::gatha1
Varaguṇagaṇabhūsitānusiṭṭhaṃ,
::

::gatha2
Iti samathamimaṃ tu bhāvayitvā;
::

::gatha3
Paramamanupamaṃ {pb:V:0.0137} bhajanti dhīrā,
::

::gathalast
Hitasukhamukhamuttamānubuddhaṃ.
::

::centre
Iti nāmarūpaparicchede sesakammaṭṭhānavibhāgo nāma
::

::centre
Dasamo paricchedo.
::

::centre
Niṭṭhito ca nāmarūpaparicchede sabbathāpi
::

::centre
Samathabhāvanāvibhāgo.
::

### 11. Ekādasamo paricchedo

#### Vipassanāvibhāgo

::hangnum
1506\.
::

::gatha1
Dvidhā samuṭṭhānadhurā, tividhā bhūmiyo matā;
::

::gathalast
Tividhābhinivesā ca, sarīraṃ tu catubbidhaṃ.
::

::hangnum
1507\.
::

::gatha1
Tividhā bhāvanā tattha, saṅkhāresu yathārahaṃ;
::

::gathalast
Duvidhākāramārabbha, nijjhāyati tilakkhaṇaṃ.
::

::hangnum
1508\.
::

::gatha1
Aṭṭhārasākārabhinnā, dasāvatthā vibhāvitā;
::

::gathalast
Tidhā vibhāgā sādheti, vimokkhattayamuttamaṃ.
::

::hangnum
1509\.
::

::gatha1
Catusaccapaṭivedhā, sattaṭṭhāriyapuggalā;
::

::gathalast
Klesahānī yathāyogaṃ, catasso paṭisambhidā.
::

::hangnum
1510\.
::

::gatha1
Tividhā {pb:M:0.0130} ca samāpatti, nirodhā ca tathāparā;
::

::gathalast
Nissandaphalamiccāhu, tassā sāsanakovidā.
::

::hangnum
1511\.
::

::gatha1
Vipassanābhāvanāya-miti bhāsanti paṇḍitā;
::

::gathalast
Tamidāni pavakkhāmi, yathānukkamato kathaṃ.
::

::hangnum
1512\.
::

::gatha1
Bhūmidhamme {pb:V:0.0138} pariggayha, vicinantassa yogino;
::

::gathalast
Satiyā samathā vātha, **samuṭṭhāti** vipassanā.
::

::hangnum
1513\.
::

::gatha1
Sabhāvapaṭivedhe ca, saddhammapaṭipattiyaṃ;
::

::gathalast
Paññāsaddhādvayaṃ tassā, **dhura**māhu dhurandharā.
::

::hangnum
1514\.
::

::gatha1
Tebhūmakasabhāvānaṃ, sappaccayapariggaho;
::

::gathalast
Ñātapariññā nāmāyaṃ, bhūmīti paṭhamā matā.
::

::hangnum
1515\.
::

::gatha1
Kalāpato sammasanaṃ, udayabbayadassanaṃ;
::

::gathalast
Pariññātīraṇā nāma, dutiyā bhūmi bhāsitā.
::

::hangnum
1516\.
::

::gatha1
Pahānapariññā bhūmi, tatiyāhu tatoparaṃ;
::

::gathalast
Bhaṅgādiñāṇamiccevaṃ, tividhā **bhūmiyo** matā.
::

::hangnum
1517\.
::

::gatha1
Khaṇasantatiaddhāna-vasenettha samīritā;
::

::gathalast
Aniccā dukkhānattāti, tividhā**bhinivesanā**.
::

::hangnum
1518\.
::

::gatha1
Diṭṭhikaṅkhāvitaraṇā, maggāmaggapaṭippadā;
::

::gathalast
Visuddhiyo catassopi, **sarīra**nti nidassitā.
::

::hangnum
1519\.
::

::gatha1
Salakkhaṇavavatthānaṃ, paccayākāranicchayo;
::

::gathalast
Kummaggaparihāro ca, tilakkhaṇavipassanā.
::

::hangnum
1520\.
::

::gatha1
Iti lakkhaṇabhinnattā, labbhantekakkhaṇepi ca;
::

::gathalast
Desitā hetubhūtena, kamenevaṃ visuddhiyo.
::

::hangnum
1521\.
::

::gatha1
Sīlabbisuddhiādīnaṃ, tathā sāva paramparā;
::

::gathalast
Cittabbisuddhiādīnamatthāyāti pakāsitā.
::

::hangnum
1522\.
::

::gatha1
Dissamānasabhāvānaṃ, passanto paccayaṭṭhiti;
::

::gathalast
Paripanthavimutto hi, paṭipādeti bhāvanaṃ.
::

::hangnum
1523\.
::

::gatha1
Tathāpi {pb:M:0.0131} ca visesena, paṭipannassa yogino;
::

::gathalast
Tattha tattha vibhūtattā, ṭhānato bheditā kathaṃ.
::

::hangnum
1524\.
::

::gatha1
Rūpapubbaṅgamaṃ {pb:V:0.0139} vātha, nāmapubbaṅgamaṃ tathā;
::

::gathalast
Ajjhattaṃ vā bahiddhā vā, yathāpākaṭadhammato.
::

::hangnum
1525\.
::

::gatha1
Nāmarūpādibhedena, bhūmidhammapariggaho;
::

::gathalast
Vuttā diṭṭhivisuddhīti, attadiṭṭhippahānato.
::

::hangnum
1526\.
::

::gatha1
Āhacca paccayuppannā, tathā tabbhāvabhāvino;
::

::gathalast
Pavattantīti saṅkhāre, passato pana yoniso.
::

::hangnum
1527\.
::

::gatha1
Paccayaggāhinī paññā, nāmarūpappavattiyā;
::

::gathalast
Kaṅkhā taranti tāyāti, kaṅkhāvitaraṇā matā.
::

::hangnum
1528\.
::

::gatha1
Aniccā dukkhānattāti, paccayāyattavuttito;
::

::gathalast
Saṅkhipitvā kalāpena, sammasīyanti saṅkhatā.
::

::hangnum
1529\.
::

::gatha1
Uppādavayabhāvopi, lakkhaṇattayasādhako;
::

::gathalast
Paccayākāramārabbha, lakkhīyati visesato.
::

::hangnum
1530\.
::

::gatha1
Tasmā sammasanañāṇaṃ, udayabbayadassanaṃ;
::

::gathalast
Kaṅkhāvitaraṇāyaṃ tu, saṅgayhati visuddhiyaṃ.
::

::hangnum
1531\.
::

::gatha1
Tattha saṃklesavikkhepaṃ, kummaggaṃ parivajjato;
::

::gathalast
Maggāmaggavisuddhīti, ñāṇadassanamīritaṃ.
::

::hangnum
1532\.
::

::gatha1
Tato kathenti akliṭṭhamudayabbayadassanaṃ;
::

::gathalast
Ādiṃ katvā paṭipadāñāṇadassanasuddhiyaṃ.
::

::hangnum
1533\.
::

::gatha1
Paccayapaccayuppanne, yathāvatthuvavatthite;
::

::gathalast
Pahātumīhamānānaṃ, niyyānapaṭipattito.
::

::hangnum
1534\.
::

::gatha1
Upaklesavisuddho hi, punadevodayabbayaṃ;
::

::gathalast
Adhiṭṭhahitvā bhaṅgādi-ñāṇehi paṭipajjati.
::

::hangnum
1535\.
::

::gatha1
Tathā {pb:M:0.0132} cābhinavuppanne, bhijjamāne vipassato;
::

::gathalast
Saṃvegakaḍḍhitaṃ ñāṇaṃ, bhaṅgādimanutiṭṭhati.
::

::hangnum
1536\.
::

::gatha1
Tato {pb:V:0.0140} pubbe pavattā hi, saṃklesāpāyasambhavā;
::

::gathalast
Paṭipattivisuddhīti, na saṅgayhati bhāvanā.
::

::hangnum
1537\.
::

::gatha1
Sampādento paniccetā, catassopi visuddhiyo;
::

::gathalast
Aniccā dukkhānattāti, bhāveyya tividhā kathaṃ.
::

::hangnum
1538\.
::

::gatha1
Paccayapaccayuppannā, jātānantarabhedino;
::

::gathalast
Aniccā ca pabhaṅgū ca, palujjanti cavanti ca.
::

::hangnum
1539\.
::

::gatha1
Addhuvā ca asārā ca, vibhavā ca vināsino;
::

::gathalast
Saṅkhatā vipariṇāma-dhammā ittarakālikā.
::

::hangnum
1540\.
::

::gatha1
Khayadhammā vayadhammā, lahukālappavattino;
::

::gathalast
Tāvakālikadhammā ca, parittaṭṭhitikā tathā.
::

::hangnum
1541\.
::

::gatha1
Khaṇattayaparicchinnā, pubbāparavicittakā;
::

::gathalast
Purakkhatā nirodhassa, sassatā na kudācanaṃ.
::

::hangnum
1542\.
::

::gatha1
Jāyanti parihānāya, na tu jāyanti vuddhiyā;
::

::gathalast
Jiyyamānāva tiṭṭhanti, jiṇṇā bhaṅgaparāyaṇā.
::

::hangnum
1543\.
::

::gatha1
Ahutvāyevuppajjanti, na kutocipi āgatā;
::

::gathalast
Hutvā antaradhāyanti, na tu katthaci sañcitā.
::

::hangnum
1544\.
::

::gatha1
Taṃ taṃ paccayasāmaggi-mattalābhāya nissitā;
::

::gathalast
Nirodhadhammā jāyanti, jātā byanti bhavanti te.
::

::hangnum
1545\.
::

::gatha1
Yathā nadī pabbateyyā, yathā dīpasikhā tathā;
::

::gathalast
Sīghasīghaṃ pavattantā, uppajjanti vayanti ca.
::

::hangnum
1546\.
::

::gatha1
Jātā jātā nirujjhanti, aññe aññe tu jāyare;
::

::gathalast
Avīci anusambandhā, na jānanti visesato.
::

::hangnum
1547\.
::

::gatha1
Iti {pb:M:0.0133} nānappakārena, vipassanto vicakkhaṇo;
::

::gathalast
**Aniccabhāvanaṃ** dhīro, paripāceti sādhukaṃ.
::

::hangnum
1548\.
::

::gatha1
Dukkhā {pb:V:0.0141} ca dukkhavatthū ca, abhiṇhaparipīḷitā;
::

::gathalast
Rogā gaṇḍā ca sallā ca, aghato ca upaddavā.
::

::hangnum
1549\.
::

::gatha1
Bhayopasaggāghamūlā,
::

::gatha2
Sāsavādīnavītitā;
::

::gatha3
Aleṇāsaraṇātāṇā,
::

::gathalast
Vadhakā mārakāmisā.
::

::hangnum
1550\.
::

::gatha1
Jātidhammā jarābyādhi-
::

::gatha2
Sokopāyāsabhāgino;
::

::gatha3
Paridevasabhāvā ca,
::

::gathalast
Saṃklesā dukkhabhāgino.
::

::hangnum
1551\.
::

::gatha1
Jegucchā paṭikūlā ca, bībhacchā ca virūpino;
::

::gathalast
Ajaññā capalā hīnā, duggandhā bālasevitā.
::

::hangnum
1552\.
::

::gatha1
Sokantarikatāniccaṃ, taṇhāya kaḍḍhitā bhusaṃ;
::

::gathalast
Kapaṇā duggatā dīnā, vipannā ca vighātino.
::

::hangnum
1553\.
::

::gatha1
Attalābhaṃ gavesanti, taṃtaṃpaccayanissitā;
::

::gathalast
Dukkhādhiṭṭhānamaccantaṃ, jātā puna vihaññare.
::

::hangnum
1554\.
::

::gatha1
Aggikūpe nimuggāva, klesasantāpabhāgino;
::

::gathalast
Oviddhā viya sattīhi, saṅkhārā niccadukkhitā.
::

::hangnum
1555\.
::

::gatha1
Jāyamānā ca jiyyantā, miyyantā ca khaṇe khaṇe;
::

::gathalast
Pasukā viya niccammā, haññanti serikāturā.
::

::hangnum
1556\.
::

::gatha1
Tilāni tilayanteva, ucchuyanteva ucchuyo;
::

::gathalast
Udayabbayāvassaṃ te, pīḷayanti abhiṇhaso.
::

::hangnum
1557\.
::

::gatha1
Manoramanavākārā{pb:M:0.0134}, vipallāsaparikkhatā;
::

::gathalast
Iriyāpathasañchannā, nopatiṭṭhanti dukkhato.
::

::hangnum
1558\.
::

::gatha1
Saṅkhāresu {pb:V:0.0142} panetesu, vedanāssādarodhino;
::

::gathalast
Sāva sandulasambaddhā, sammohaparivāritā.
::

::hangnum
1559\.
::

::gatha1
‘‘Aduṃ dukkhamidaṃ dukkha’’-miti saṃsāracārino;
::

::gathalast
Dukkhahetumajānantā, sambhamanti aviddasu.
::

::hangnum
1560\.
::

::gatha1
Sukhākāramapassantā, dukkhabhāranipīḷitā;
::

::gathalast
Patthenti dukkhamevaññaṃ, bālā byasanabhāgino.
::

::hangnum
1561\.
::

::gatha1
Cavantā upapajjantā, rukkhasākhaṃva makkaṭo;
::

::gathalast
Dukkhamekaṃ vimuccanti, tato gaṇhanti cāparaṃ.
::

::hangnum
1562\.
::

::gatha1
Te dīgharattaṃ socanti, taṇhāsallasamappitā;
::

::gathalast
Diṭṭhipāsasamupetā, mānatthambhānusāyino.
::

::hangnum
1563\.
::

::gatha1
Tamākāraṃ paniccevaṃ, vipassanto visārado;
::

::gathalast
**Dukkhānupassanaṃ** nāma, paripāceti bhāvanaṃ.
::

::hangnum
1564\.
::

::gatha1
Dhammaṭṭhitiniyāmā hi, khandhāyatanadhātuyo;
::

::gathalast
Anattāsassatantā ca, īhābhogavivajjitā.
::

::hangnum
1565\.
::

::gatha1
Payojanamadhiṭṭhāya, na tu byāpārayanti ca;
::

::gathalast
Paccayapaccayuppannā, janetuṃ vātha jāyituṃ.
::

::hangnum
1566\.
::

::gatha1
Tathāpi hetusāmaggi-sambhave sambhavanti te;
::

::gathalast
Tabbhāvabhāvibhāvena, aññamaññapavattitā.
::

::hangnum
1567\.
::

::gatha1
Ajāyituṃ na sakkonti, sati paccayasambhave;
::

::gathalast
Paccayānamalābhe tu, na jāyanti kudācanaṃ.
::

::hangnum
1568\.
::

::gatha1
Na kiñcettha apekkhitvā, samaggā honti paccayā;
::

::gathalast
Na janetuṃ na sakkonti, samaggā ca kudācanaṃ.
::

::hangnum
1569\.
::

::gatha1
Yathāpaccayalābhena{pb:M:0.0135}, pavattanti yathā tathā;
::

::gathalast
Rakkhitā vā vidhātā vā, natthi assāmikā tathā.
::

::hangnum
1570\.
::

::gatha1
‘‘Ahaṃ {pb:V:0.0143} mama’’nti gaṇhantā, pariṇāmenti aññathā;
::

::gathalast
Vissasantā harantete, parābhūtā palambhino.
::

::hangnum
1571\.
::

::gatha1
Rittā tucchā ca suññā ca, vivittā sāravajjitā;
::

::gathalast
Salakkhaṇaparicchinnā, dhammā natthettha puggalo.
::

::hangnum
1572\.
::

::gatha1
Jāyamānā ca jiyyantā, miyyamānā ca saṅkhatā;
::

::gathalast
Vivasā parivattanti, vaso tesaṃ na katthaci.
::

::hangnum
1573\.
::

::gatha1
Na tesu kassacisseraṃ, na tesañcatthi katthaci;
::

::gathalast
Na cattanīti saṅkhārā, ādhipaccavivajjitā.
::

::hangnum
1574\.
::

::gatha1
Kadalīpattavaṭṭīva, aññamaññapatiṭṭhitā;
::

::gathalast
Sahajātagghanībhūtā, nopaṭṭhanti anattato.
::

::hangnum
1575\.
::

::gatha1
Arūpanissitaṃ rūpaṃ, arūpaṃ rūpanissitaṃ;
::

::gathalast
Jaccandhapīṭhasappīva, aññamaññavavatthitaṃ.
::

::hangnum
1576\.
::

::gatha1
Yantasuttena yantaṃva, kāyayantaṃ pavattati;
::

::gathalast
Nāmāvakaḍḍhitaṃ tattha, natthi attā sayaṃvasī.
::

::hangnum
1577\.
::

::gatha1
Cetovipphāranipphannā, vāyodhātusamuṭṭhitā;
::

::gathalast
Iriyāpathaviññattivikārā pālakā matā.
::

::hangnum
1578\.
::

::gatha1
Oviddhavedanāsallavikārapariṇāmato;
::

::gathalast
Bālānaṃ cittanipphannā, attāti parikappanā.
::

::hangnum
1579\.
::

::gatha1
Suddhasaṅkhārapuñjoyaṃ, nettha sattopalabbhati;
::

::gathalast
Taṃ taṃ paccayamāgamma, dukkhakkhandhova jāyati.
::

::hangnum
1580\.
::

::gatha1
Evamādippakārehi, vipassanto anattato;
::

::gathalast
**Anattabhāvanaṃ** nāma, bhāvetīti pavuccati.
::

::hangnum
1581\.
::

::gatha1
Bhāvento tividhampetaṃ, **nijjhāyati tilakkhaṇaṃ**;
::

::gathalast
Nimittañca pavattañca, samārabbha yathākkamaṃ.
::

::hangnum
1582\.
::

::gatha1
Attalābhanimittañca{pb:M:0.0136}{pb:V:0.0144}, taṃtaṃpaccayanissitā;
::

::gathalast
Tabbhāvabhāvibhāvena, lakkhīyanti nimittato.
::

::hangnum
1583\.
::

::gatha1
Jāyamānā ca jiyyantā, miyyamānā ca saṅkhatā;
::

::gathalast
Taṃ taṃ bhāvamatikkamma, pavattanti khaṇe khaṇe.
::

::hangnum
1584\.
::

::gatha1
Hetunissayanākāro, **nimitta**nti tato mato;
::

::gathalast
**Pavattaṃ** vattanākāro, khaṇasantatiaddhato.
::

::hangnum
1585\.
::

::gatha1
Apubbābhinavuppatti, uppādoti pakāsito;
::

::gathalast
Pubbāpariyasandhānaṃ, paṭisandhīti bhāsitā.
::

::hangnum
1586\.
::

::gatha1
Āyūhantīti vuccanti, tadatthaṃ pana vāvaṭā;
::

::gathalast
Iccādipariyāyehi, bahvākārāpi saṅkhatā.
::

::hangnum
1587\.
::

::gatha1
Nimitte ca pavatte ca, vatthuto yanti saṅgahaṃ;
::

::gathalast
Taṃ **dvayākāra**mārabbha, patiṭṭhāti tilakkhaṇaṃ.
::

::hangnum
1588\.
::

::gatha1
Paccayādhīnadhammānaṃ, uppādavayalakkhitā;
::

::gathalast
Aniccatānimittaṭṭhā, pavattesu na pākaṭā.
::

::hangnum
1589\.
::

::gatha1
Pubbāparavicittānamasamatthānamattani;
::

::gathalast
Sannissayena nipphanno, bhāvadubbalyasādhako.
::

::hangnum
1590\.
::

::gatha1
Hetusaṅkhātabhāvo hi, saṅkhārānamaniccatā;
::

::gathalast
Pavattamānā dasseti, taṃ sabhāvaṃ panattano.
::

::hangnum
1591\.
::

::gatha1
Niccā dhuvā ce saṅkhārā, kasmā pekkhanti paccaye;
::

::gathalast
Ahutvā yadi nissāya, jātā kā tattha niccatā;
::

::hangnum
1592\.
::

::gatha1
Attalābhaṃ labhitvāna, hetusāmaggilābhato;
::

::gathalast
Yāpessanti tamaññatra, kathaṃ nāmattadubbalā.
::

::hangnum
1593\.
::

::gatha1
Paccaye anapekkhitvā, yadi natthi samatthatā;
::

::gathalast
Attalābhūpalābhāya, kiṃ samatthānupālane;
::

::hangnum
1594\.
::

::gatha1
Janakā {pb:M:0.0137}{pb:V:0.0145} paccayānañhi, tadāyūhanato paraṃ;
::

::gathalast
Parihāritumāraddhā, jiyā khittasaro yathā.
::

::hangnum
1595\.
::

::gatha1
Accīva vaṭṭinikkhantā, meghamuttāva vijjutā;
::

::gathalast
Paccayuddhaṭavissaṭṭhā, dhammā bhaṅgaparāyaṇā.
::

::hangnum
1596\.
::

::gatha1
Tasmā **nimittamākāraṃ,** passanto sa vipassako;
::

::gathalast
‘‘Vinassanti avassa’’nti, saddahanto vimuccati.
::

::hangnum
1597\.
::

::gatha1
Aniccato tathā hevaṃ, vipassantassa yogino;
::

::gathalast
Saddhāvimokkha bāhulyaṃ, bhavatīti pakāsitaṃ.
::

::hangnum
1598\.
::

::gatha1
Iti saṅkhāradhammesu, nimittākāranicchitaṃ;
::

::gathalast
Aniccalakkhaṇaṃ dhīro, nijjhāyati niyāmato.
::

::hangnum
1599\.
::

::gatha1
Bādhakattabhayākārā, pavatte dukkhitā viya;
::

::gathalast
Pavattamānā pīḷenti, saṅkhārā ca bhayāvahā.
::

::hangnum
1600\.
::

::gatha1
Uppādābhinavākāraṃ, atikkamma tato paraṃ;
::

::gathalast
Jarājaccaritā hutvā, bhañjamānā kathaṃ sukhā.
::

::hangnum
1601\.
::

::gatha1
Tasmā **pavattamākāraṃ,** nijjhāyanto nirantaraṃ;
::

::gathalast
Saṅkhāre dukkhato disvā, hitvāna paṇidhiṃ tahiṃ.
::

::hangnum
1602\.
::

::gatha1
Tadāyūhananissaṅgo, passaddhadaratho sukhī;
::

::gathalast
Samādhibahulo yogī, vūpasantoti vuccati.
::

::hangnum
1603\.
::

::gatha1
Byāpāravasitākāraṃ, saṅkhārānaṃ vipassato;
::

::gathalast
Nimitte ca pavatte ca, upaṭṭhāti anattato.
::

::hangnum
1604\.
::

::gatha1
Anattādhīnanipphannā, vasātītappavattino;
::

::gathalast
Bhāvadubbalyanissārā, kathamattā bhavissare.
::

::hangnum
1605\.
::

::gatha1
Tamevaṃ paṭivijjhanto, maññatānattalakkhaṇaṃ;
::

::gathalast
Vipassanārasassādī, saṃvegabahulo bhave.
::

::hangnum
1606\.
::

::gatha1
Iccāhacca {pb:V:0.0146} pavattānaṃ, lakkhaṇānaṃ sabhāvato;
::

::gathalast
Vavatthito tattha tattha, taṃtaṃlakkhaṇanicchayo.
::

::hangnum
1607\.
::

::gatha1
Tathāpipākaṭaṭṭhāne{pb:M:0.0138}, hetubhūte ca yoniso;
::

::gathalast
Vavatthapeti saṅkhāya, lakkhaṇāni vicakkhaṇo.
::

::hangnum
1608\.
::

::gatha1
Uppādavayabhāvena, dissamānā hi saṅkhatā;
::

::gathalast
Pubbāparavivekena, dassenti tadaniccataṃ.
::

::hangnum
1609\.
::

::gatha1
Tathā ca vipariṇāmaṃ, vipassanto visārado;
::

::gathalast
Nimittaphalanipphannaṃ, tamatthamadhimuccati.
::

::hangnum
1610\.
::

::gatha1
Dukkhappavattihetuttā, nimittamapi paṇḍito;
::

::gathalast
Bhayāvahaniyāmena, bādhakanteva passati.
::

::hangnum
1611\.
::

::gatha1
Tathā hi paccayārabbha, saṅkhārā nissayanti ce;
::

::gathalast
Tatovassaṃ bhavissanti, mahabbhayasamohitā.
::

::hangnum
1612\.
::

::gatha1
Nirodhadhammā jāyanti, sallaviddhāva dukkhitā;
::

::gathalast
Jarāturā vipajjantā, bhijjantāva vighātino.
::

::hangnum
1613\.
::

::gatha1
Tenevāniccato diṭṭhā, dukkhabhāvena khāyare;
::

::gathalast
Saṅkhatattā sabhāvo hi, dukkhāya parivattati.
::

::hangnum
1614\.
::

::gatha1
Aniccā puna saṅkhārā, dukkhāti ca vavatthitā;
::

::gathalast
Anattattaniyāmena, nidassenti salakkhaṇaṃ.
::

::hangnum
1615\.
::

::gatha1
Kathaṃ attaparādhīnā, paccayuppannabhaṅgurā;
::

::gathalast
Vipattiniyatā vātha, bādhamānā bhayāvahā.
::

::hangnum
1616\.
::

::gatha1
Āhaccākārabhedena, **tividhā hi vipassanā**;
::

::gathalast
Aniccā dukkhānattāti, ayamettha vinicchayo.
::

::hangnum
1617\.
::

::gatha1
Tidhābhūtā paniccetā, pahānākārabheditā;
::

::gathalast
Mahāvipassanā nāma, **aṭṭhārasavidhā** kathaṃ.
::

::hangnum
1618\.
::

::gatha1
Hetusāmagginipphannamaniccanti {pb:V:0.0147} tilakkhaṇaṃ;
::

::gathalast
Aniccataṃ vipassanto, niccasaññaṃ vimuñcati.
::

::hangnum
1619\.
::

::gatha1
Aniccatāyādhiṭṭhānanimittaṃ {pb:M:0.0139} pana passato;
::

::gathalast
Animitte vimuccantī, animittānupassanā.
::

::hangnum
1620\.
::

::gatha1
Nirujjhamānadhammānaṃ, byantibhāvaṃ vipassato;
::

::gathalast
Samudayaṃ pajahantī, nirodhāanupassanā.
::

::hangnum
1621\.
::

::gatha1
Sithilā jātu nissārā, dubbalā lahughātino;
::

::gathalast
Khayadhammāti saṅkhāya, ghanasaññaṃ vimuñcati.
::

::hangnum
1622\.
::

::gatha1
Attalābhamatikkamma, vayantīti vicintayaṃ;
::

::gathalast
Jahatāyūhanaṃ tattha, putte sūtipajā viya.
::

::hangnum
1623\.
::

::gatha1
Anavattitabhāvānaṃ, aññathattaṃ vipassato;
::

::gathalast
Vikārapariṇāmesu, dhuvasaññā virajjati.
::

::hangnum
1624\.
::

::gatha1
Ālambañca tadālamba-ñāṇabhaṅgañca bhāvayaṃ;
::

::gathalast
Sārādānābhinivesaṃ, adhipaññāya muccati.
::

::hangnum
1625\.
::

::gatha1
Iccāniccānimittā ca, nirodhā ca khayā vayā;
::

::gathalast
Viparīṇāmādhisaññā, dhammānupassanāti ca.
::

::hangnum
1626\.
::

::gatha1
Sattānupassanābhedamaniccākāradassanaṃ;
::

::gathalast
Niccasaññādibhaṅgāya, paridīpenti paṇḍitā.
::

::hangnum
1627\.
::

::gatha1
Taṃ tamākāramārabbha, tathā bāhulyavuttito;
::

::gathalast
Taṃlakkhaṇānugatā ca, bhedā tasseva sattadhā.
::

::hangnum
1628\.
::

::gatha1
Sukhasaññaṃ nissajjantī, vuttā dukkhānupassanā;
::

::gathalast
Nibbinnā nibbidāñāṇaṃ, virāgā rāgavajjitā.
::

::hangnum
1629\.
::

::gatha1
Jātāppaṇihitā nāma, muñcantī paṇidhiṃ tathā;
::

::gathalast
Nirālayābhinivesā, ādīnavānupassanā.
::

::hangnum
1630\.
::

::gatha1
Pañcānupassanābhedaṃ{pb:V:0.0148}, tadidaṃ dukkhadassanaṃ;
::

::gathalast
Sukhasaññādibhaṅgāya, pavattanti pakāsitaṃ.
::

::hangnum
1631\.
::

::gatha1
Anattato {pb:M:0.0140} vipassanto, attasaññā vimuccati;
::

::gathalast
Jahatattābhinivesaṃ, jhāyanto puna suññato.
::

::hangnum
1632\.
::

::gatha1
Dvayānupassanābhedamanattākāradassanaṃ;
::

::gathalast
Attasaññābhinivesaṃ, vimokkhāya vibhāvituṃ.
::

::hangnum
1633\.
::

::gatha1
Paṭinissaggato disvā, saṅkhāresu tilakkhaṇaṃ;
::

::gathalast
Jahanto saṅkhatādānaṃ, pakkhandati asaṅkhate.
::

::hangnum
1634\.
::

::gatha1
Yathābhūtena ñāṇena, vipassanto vimuccati;
::

::gathalast
Sammohābhinivesamhā, avipallatthadassano.
::

::hangnum
1635\.
::

::gatha1
Mohatābhogavimuttā, paṭisaṅkhānupassanā;
::

::gathalast
Jahantappaṭisaṅkhaṃ tu, paṭisaṅkhāya lakkhaṇaṃ.
::

::hangnum
1636\.
::

::gatha1
Diṭṭhisaṅkhātadosattā, vibhāvento vivaṭṭato;
::

::gathalast
Saṃyogābhinivesamhā, paṭilīno vimuccati.
::

::hangnum
1637\.
::

::gatha1
Muccītukamyatāñāṇaṃ, paṭinissaggasammataṃ;
::

::gathalast
Yathā bhūtaṃ tathā ñāṇaṃ, paccayākāranissitaṃ.
::

::hangnum
1638\.
::

::gatha1
Saṅkhārupekkhāñāṇaṃ tu, paṭisaṅkhānupassanā;
::

::gathalast
Vuṭṭhānagāminī nāma, vivaṭṭanti pavuccati.
::

::hangnum
1639\.
::

::gatha1
Catassopi paniccetā, ādānādippabhañjitā;
::

::gathalast
Lakkhaṇattayamāhacca, pavattanti yathā tathā.
::

::hangnum
1640\.
::

::gatha1
Nimittamārabbha tathā pavattaṃ,
::

::gatha2
Tilakkhaṇaṃ jhāyati yāya yogī;
::

::gatha3
Tamitthamaṭṭhārasabhedabhinnaṃ,
::

::gathalast
Vipassanābhāvanamāhu dhīrā.
::

::hangnum
1641\.
::

::gatha1
Vipassanānayamimamuttamaṃ {pb:M:0.0141}{pb:V:0.0149} subhaṃ,
::

::gatha2
Nidassitaṃ jinavacanānusārato;
::

::gatha3
Vibhāvayaṃ manasi hitāvahaṃ paraṃ,
::

::gathalast
Nirāmayaṃ padamanupāpuṇissati.
::

::centre
Iti nāmarūpaparicchede vipassanāvibhāgo nāma
::

::centre
Ekādasamo paricchedo.
::

### 12. Dvādasamo paricchedo

#### Dasāvatthāvibhāgo

::hangnum
1642\.
::

::gatha1
Iccaṭṭhārasadhā bhinnā, paṭipakkhappahānato;
::

::gathalast
Lakkhaṇākārabhedena, tividhāpi ca bhāvanā.
::

::hangnum
1643\.
::

::gatha1
Kalāpato sammasanaṃ, udayabbayadassanaṃ;
::

::gathalast
Bhaṅge ñāṇaṃ bhaye ñāṇaṃ, ñāṇamādīnavepi ca.
::

::hangnum
1644\.
::

::gatha1
Tatheva nibbidāñāṇaṃ, ñāṇaṃ muccitukamyatā;
::

::gathalast
Paṭisaṅkhā ca saṅkhāru-pekkhāñāṇānulomakaṃ.
::

::hangnum
1645\.
::

::gatha1
Iccā**vatthāpabhedena, dasadhāpi** vibhāvitā;
::

::gathalast
Sabhāgatthavisesena, **tidhā saṅgahitā** puna.
::

::hangnum
1646\.
::

::gatha1
Yathābhūtaṃ nāma ñāṇattayaṃ sammasanādikaṃ;
::

::gathalast
Bhayādiñāṇaṃ tividhaṃ, nibbidāti pavuccati.
::

::hangnum
1647\.
::

::gatha1
Tathā muccitukāmādi, virāgova catubbidhaṃ;
::

::gathalast
Lakkhaṇattayanijjhānavasena puna vuṭṭhitā.
::

::hangnum
1648\.
::

::gatha1
Suññatañcānimittañca{pb:V:0.0150}, tathāppaṇihitanti ca;
::

::gathalast
Sādheti maggasaṅkhātaṃ, **vimokkhattaya**muttamaṃ.
::

::hangnum
1649\.
::

::gatha1
Iti bhāvetukāmassa, vibhāveti yathākkamaṃ;
::

::gathalast
Dasāvatthāvibhāgena, samādāya yathā kathaṃ.
::

::hangnum
1650\.
::

::gatha1
Visuddho {pb:M:0.0142} paṭhamaṃ tāva, sādhu **sīlavisuddhiyā**;
::

::gathalast
Upacārappanāyañca, ṭhatvā **cittavisuddhiyaṃ**.
::

::hangnum
1651\.
::

::gatha1
Sappaccayaṃ pariggayha, nāmarūpaṃ sabhāvato;
::

::gathalast
**Diṭṭhikaṅkhāvitaraṇaṃ,** patvā suddhiṃ tato paraṃ.
::

::hangnum
1652\.
::

::gatha1
Atītānāgate khandhe, paccuppanne ca sāsave;
::

::gathalast
Kalāpato sammasitvā, sammaseyya tilakkhaṇaṃ.
::

::hangnum
1653\.
::

::gatha1
Ādānanikkhepanato,
::

::gatha2
Vayovuddhatthagāmito;
::

::gatha3
Āhāratopi ututo,
::

::gathalast
Kammato cāpi cittato.
::

::hangnum
1654\.
::

::gatha1
Dhammatārūpato cāpi, **rūpasattakato** naye;
::

::gathalast
Kalāpato yamakato, khaṇikā paṭipāṭito.
::

::hangnum
1655\.
::

::gatha1
Diṭṭhimugghāṭayanto ca, mānamugghāṭayaṃ tathā;
::

::gathalast
Nikantipariyādāno, **nāmasattakato** naye.
::

::hangnum
1656\.
::

::gatha1
Niccā ce na nirujjheyyuṃ, na bādheyyuṃ sukhā yadi;
::

::gathalast
Vase vatteyyumattā ce, tadabhāvā na tādisā.
::

::hangnum
1657\.
::

::gatha1
Sambhavanti hi saṅkhārā, sati paccayasambhave;
::

::gathalast
Tato paccayanipphannā, avassaṃ bhedagāmino.
::

::hangnum
1658\.
::

::gatha1
Tadaniccā khayaṭṭhena, dukkhā nāma bhayaṭṭhato;
::

::gathalast
Anattāsārakaṭṭhena, saṅkhārāti vibhāvayaṃ.
::

::hangnum
1659\.
::

::gatha1
Kālena {pb:V:0.0151} sammase rūpaṃ, nāmaṃ kālena sammase;
::

::gathalast
Ajjhattañca bahiddhā ca, samāsabyāsato tato.
::

::hangnum
1660\.
::

::gatha1
Yathopaṭṭhitabhedena, sammasanto samūhato;
::

::gathalast
Kalāpato **sammasana**miti bhāveti paṇḍito.
::

::hangnum
1661\.
::

::gatha1
Tassevaṃ sammasantassa, kammaññaṃ hoti mānasaṃ;
::

::gathalast
Sūpaṭṭhanti ca saṅkhārā, vodāyati ca bhāvanā.
::

::hangnum
1662\.
::

::gatha1
Tato {pb:M:0.0143} paraṃ vipassanto, pariggaṇhāti paṇḍito;
::

::gathalast
Paccuppannasabhāvānaṃ, khandhānamudayabbayaṃ.
::

::hangnum
1663\.
::

::gatha1
Taṇhāsammohakammehi,
::

::gatha2
Khandhapañcakasabhāvo;
::

::gatha3
Rūpamāhārato hoti,
::

::gathalast
Phassato vedanādayo.
::

::hangnum
1664\.
::

::gatha1
Viññāṇaṃ nāmarūpamhā, sambhotīti ca passato;
::

::gathalast
Tassa paccayato hoti, khandhesudayadassanaṃ.
::

::hangnum
1665\.
::

::gatha1
Taṇhādīnaṃ nirodhā ca,
::

::gatha2
Nirodho hoti passato;
::

::gatha3
Tathā vīsatidhā hoti,
::

::gathalast
Tattheva vayadassanaṃ.
::

::hangnum
1666\.
::

::gatha1
Nibbattivipariṇāmalakkhaṇaṃ pana passato;
::

::gathalast
Khaṇato dasadhā nesamudayabbayadassanaṃ.
::

::hangnum
1667\.
::

::gatha1
Itthaṃ paññāsadhā bhedo,
::

::gatha2
Khandhānamudayabbayo;
::

::gatha3
Āyatanādibhedopi,
::

::gathalast
Yojetabbo yathārahaṃ.
::

::hangnum
1668\.
::

::gatha1
Tadevamanupassanto{pb:V:0.0152}, khandhāyatanadhātuyo;
::

::gathalast
Aniccā dukkhānattāti, bhāveti bahudhā budho.
::

::hangnum
1669\.
::

::gatha1
Bhāvanāpasutassevaṃ, passato bodhipakkhiyā;
::

::gathalast
Pātubhūtā pavattanti, visesena visāradā.
::

::hangnum
1670\.
::

::gatha1
Salakkhaṇaparicchinne, tilakkhaṇavavatthite;
::

::gathalast
Chando sāsavasaṅkhāre, sāradaṃ pariyesati.
::

::hangnum
1671\.
::

::gatha1
Tattha {pb:M:0.0144} pubbaṅgamaṃ hutvā, saṃpakkhandati mānasaṃ;
::

::gathalast
Saṅkappobhiniropeti, āharanto punappunaṃ.
::

::hangnum
1672\.
::

::gatha1
Yathāvatthusabhāvena, tato saddhādhimuccati;
::

::gathalast
Sati sūpaṭṭhitā hoti, pariggayha sabhāvato.
::

::hangnum
1673\.
::

::gatha1
Paññā sampaṭivijjhantī, samāhacca vipassati;
::

::gathalast
Paggahetvāna vāyāmo, paṭipādeti bhāvanaṃ.
::

::hangnum
1674\.
::

::gatha1
Tato pītimano hoti, nipphāditamanoratho;
::

::gathalast
Pāmojjabahulo hutvā, passaddhadaratho pana.
::

::hangnum
1675\.
::

::gatha1
Vikkhepuddhaccanittiṇṇo, samādhiyati niccalo;
::

::gathalast
Upekkhā bhāvanāvīthiṃ, adhiṭṭhāti tato paraṃ.
::

::hangnum
1676\.
::

::gatha1
Āruḷhayoggācariyo, ājānīyaratho viya;
::

::gathalast
Vātābhāve padīpova, pasannekamukhaṭṭhitā.
::

::hangnum
1677\.
::

::gatha1
Sukhumā nipuṇākārā, khuradhārāgatā viya;
::

::gathalast
Gaṇhantī bhāvanāgabbhaṃ, pavaḍḍhati vipassanā.
::

::hangnum
1678\.
::

::gatha1
Sampattapaṭivedhassa,
::

::gatha2
Tassevaṃ taṃ vipassato;
::

::gatha3
Jāyateko upakleso,
::

::gathalast
Dasopaklesavatthukā.
::

::hangnum
1679\.
::

::gatha1
Obhāso {pb:V:0.0153} pīti passaddhi, adhimokkho ca paggaho;
::

::gathalast
Sukhaṃ ñāṇamupaṭṭhānamupekkhā ca nikanti ca.
::

::hangnum
1680\.
::

::gatha1
Jātesvetesu yaṃ kiñci, uḷāraṃ jātavimhayo;
::

::gathalast
Disvā vipassanāmaggā, vokkamitvā tato paraṃ.
::

::hangnum
1681\.
::

::gatha1
Tamahaṃkāravikkhitto, assādento mamāyati;
::

::gathalast
Hotādhimāniko vātha, maññanto tamanuttaraṃ.
::

::hangnum
1682\.
::

::gatha1
Siyā {pb:M:0.0145} cevamupakliṭṭhā, patitā vātha bhāvanā;
::

::gathalast
Tatthevaṃ paṭisaṅkhāya, paṭivijjhati paṇḍito.
::

::hangnum
1683\.
::

::gatha1
Na taṇhādiṭṭhimānehi, pariyogāhahetuto;
::

::gathalast
Lakkhaṇālambaṇattā ca, lokiyāyaṃ vipassanā.
::

::hangnum
1684\.
::

::gatha1
Diṭṭhimānanikantī ca, kummaggā paripanthakā;
::

::gathalast
Maggo visuddhiyā nāma, visuddhā ca vipassanā.
::

::hangnum
1685\.
::

::gatha1
Sārathīva rathaṃ bhantamiti saṅkhāya sādhukaṃ;
::

::gathalast
Paviṭṭhamaggaṃ vikkhittaṃ, sampādeti yathā pure.
::

::hangnum
1686\.
::

::gatha1
Itthaṃ magge amagge ca, yāthāvapaṭivedhakaṃ;
::

::gathalast
**Maggāmaggavisuddhī**ti, ñāṇadassanamīritaṃ.
::

::hangnum
1687\.
::

::gatha1
Cetopavattanākāramiti sallakkhayaṃ budho;
::

::gathalast
Sādhukaṃ paṭivijjhanto, sukhumaṃ nipuṇaṃ tato.
::

::hangnum
1688\.
::

::gatha1
Paripanthe vimocetvā, bodhetvā bodhipakkhiye;
::

::gathalast
Bhāvanaṃ paṭipādento, punadevodayabbayaṃ.
::

::hangnum
1689\.
::

::gatha1
Samadhiṭṭhāya medhāvī, vipassati tilakkhaṇaṃ;
::

::gathalast
**Udayabbayañāṇa**nti, tamīrenti tato paraṃ.
::

::hangnum
1690\.
::

::gatha1
Saṅkhārānaṃ vibhūtattā, sākārānaṃ visesato;
::

::gathalast
Tilakkhaṇānaṃ diṭṭhattā, saṅkhāresu sabhāvato.
::

::hangnum
1691\.
::

::gatha1
Paripanthā {pb:V:0.0154} vimuttassa, maggāmaggavisuddhiyā;
::

::gathalast
Yathāvīthippavattassa, paṭipattivisuddhiyā.
::

::hangnum
1692\.
::

::gatha1
Indriyānaṃ sutikkhattā, paripakkā vipassanā;
::

::gathalast
Udayamhā vimuccitvā, bhaṅge ṭhāti yathā kathaṃ.
::

::hangnum
1693\.
::

::gatha1
Uppādo paccayāyatto, dhammānamiti nicchite;
::

::gathalast
Nirodhānugatā jāti, siddhāvassaṃ niyāmato.
::

::hangnum
1694\.
::

::gatha1
Tatodayāva paṭṭhāya, atthāya sūriyo viya;
::

::gathalast
Vināsāya pavattantā, vayantevāti pekkhati.
::

::hangnum
1695\.
::

::gatha1
Udayābhogamohāya{pb:M:0.0146}, vayanticceva sabbathā;
::

::gathalast
Bhedassabhāvamārabbha, dhammesu sati tiṭṭhati.
::

::hangnum
1696\.
::

::gatha1
Atītā ca niruddhāva, nirujjhissantināgatā;
::

::gathalast
Nirujjhanteva vattantā, iccevamanupassato.
::

::hangnum
1697\.
::

::gatha1
Nijjharova giraggamhi, vārivoṇatapokkhare;
::

::gathalast
Padīpo viya jhāyanto, āraggeriva sāsapo.
::

::hangnum
1698\.
::

::gatha1
Ātape viya ussāvo, parissāve jalaṃ viya;
::

::gathalast
Madditaṃ pheṇapiṇḍaṃva, loṇapiṇḍamivodake.
::

::hangnum
1699\.
::

::gatha1
Udake daṇḍarājīva, vijjutāva valāhake;
::

::gathalast
Jalaṃ tattakapāleva, salile viya bubbuḷaṃ.
::

::hangnum
1700\.
::

::gatha1
Vātabbhāhatatūlaṃva, tīraṃ pattāva vīciyo;
::

::gathalast
Phalaṃ bandhanamuttaṃva, tiṇānīva hutāvahe.
::

::hangnum
1701\.
::

::gatha1
Jāyantāpi ca jiyyantā, miyyantā ca nirantaraṃ;
::

::gathalast
Nirodhāyābhidhāvantā, bhaṅgābhimukhapātino.
::

::hangnum
1702\.
::

::gatha1
Vigacchantāva dissanti, khīyantantaradhāyino;
::

::gathalast
Viddhaṃsayantā saṅkhārā, patantā ca vināsino.
::

::hangnum
1703\.
::

::gatha1
**Bhaṅgañāṇaṃ** {pb:V:0.0155} tamakkhātaṃ, yena ñāṇena passato;
::

::gathalast
Aniccantānudhāvanti, tividhāpi vipassanā.
::

::hangnum
1704\.
::

::gatha1
Udayabbayabhaṅgesu, pākaṭā hi aniccatā;
::

::gathalast
Bhayādīnavanibbede, dukkhatānattatā tato.
::

::hangnum
1705\.
::

::gatha1
Itthaṃ bhaṅgamadhiṭṭhāya, passantassa tilakkhaṇaṃ;
::

::gathalast
Saṅkhārā sabhayā hutvā, samupaṭṭhanti yogino.
::

::hangnum
1706\.
::

::gatha1
Vāḷamigānubaddhāva, nimmujjantā viyaṇṇave;
::

::gathalast
Amanussagahitāva, parikkhittāva verihi.
::

::hangnum
1707\.
::

::gatha1
Kaṇhasappasamālīḷhā{pb:M:0.0147}, caṇḍahatthisamuṭṭhitā;
::

::gathalast
Papātāvāṭapakkhantā, patantāva hutāvahe.
::

::hangnum
1708\.
::

::gatha1
Vajjhappattā mahācorā, chijjantā viya sīsato;
::

::gathalast
Sūlamāropiyantāva, pabbatenotthaṭā viya.
::

::hangnum
1709\.
::

::gatha1
Jātisaṅkaṭapakkhantā, jarābyādhinipīḷitā;
::

::gathalast
Maraṇāsanisammaddā, mahābyasanabhāgino.
::

::hangnum
1710\.
::

::gatha1
Maccunabbhāhatā niccaṃ, dukkhabhārasamotthaṭā;
::

::gathalast
Sokopāyāsanissandā, paridevaparāyaṇā.
::

::hangnum
1711\.
::

::gatha1
Taṇhādiṭṭhimamattena, sattā etthādhimucchitā;
::

::gathalast
Baddhā bhayena baddhāva, muttāva bhayamuttakā.
::

::hangnum
1712\.
::

::gatha1
Iti saṅkhāradhammesu, bhayuppattimudikkhato;
::

::gathalast
**Bhayañāṇa**nti bhāsanti, bhayamuttā mahesayo.
::

::hangnum
1713\.
::

::gatha1
Sabhayā puna saṅkhārā, sandissanti samantato;
::

::gathalast
Ahitāvahitāniccamādīnavaṃ nirantaraṃ.
::

::hangnum
1714\.
::

::gatha1
Gūthakūpaṃva kuthitaṃ, bhasmacchannova pāvako;
::

::gathalast
Sarakkhasaṃva salilaṃ, savisaṃ viya bhojanaṃ.
::

::hangnum
1715\.
::

::gatha1
Vanaṃ {pb:V:0.0156} vāḷamigākiṇṇaṃ, maggo coramahabbhayo;
::

::gathalast
Bhijjamānā mahānāvā, phalantā asanī yathā.
::

::hangnum
1716\.
::

::gatha1
Āvudhākulasannaddhā, yuddhabhūmipatiṭṭhitā;
::

::gathalast
Saṅgatāva mahāsenā, ghorānatthaniyāmitā.
::

::hangnum
1717\.
::

::gatha1
Rathaṃ cakkasamāruḷhaṃ, vuyhantaṃ vaḷavāmukhaṃ;
::

::gathalast
Kappuṭṭhānamahārambhaṃ, kappo pattantaro yathā.
::

::hangnum
1718\.
::

::gatha1
Tathā {pb:M:0.0148} lokā tayopete,
::

::gatha2
Mahopaddavasaṅkulā;
::

::gatha3
Ḍayhantekādasaggīhi,
::

::gathalast
Paripphandaparāyaṇā.
::

::hangnum
1719\.
::

::gatha1
Mahāraññamivādittaṃ, bhavayonigatiṭṭhiti-
::

::gathalast
Sattāvāsā samībhūtā, jalitaṅgārakāsukā.
::

::hangnum
1720\.
::

::gatha1
Āsīvisā mahābhūtā, vadhakā khandhapañcakā;
::

::gathalast
Cakkhādayo suññā gāmā, gocarā gāmaghātakā.
::

::hangnum
1721\.
::

::gatha1
Iccānayasamākiṇṇaṃ, bhavasāgaramaṇḍalaṃ;
::

::gathalast
Leṇaṃ tāṇaṃ patiṭṭhā vā, saraṇaṃ vā na vijjati.
::

::hangnum
1722\.
::

::gatha1
Etthābhirodhino bālā, vaṅkaghastāva mīnakā;
::

::gathalast
Mahāsakaṭupabbuḷhā, mahabbhayapatiṭṭhitā.
::

::hangnum
1723\.
::

::gatha1
Jāyamānāva jiyyantā, nānābyasanapīḷitā;
::

::gathalast
Vipattāvaṭṭapatitā, maraṇābaddhanicchayā.
::

::hangnum
1724\.
::

::gatha1
Mohandhakārapihitā, caturoghasamotthaṭā;
::

::gathalast
Vitunnā dukkhasallena, vihaññanti vighātino.
::

::hangnum
1725\.
::

::gatha1
Itthañca visapupphaṃva, nānānatthaphalāvahaṃ;
::

::gathalast
Dukkhānubandhasambādhaṃ, ābādhaṃva samuṭṭhitaṃ.
::

::hangnum
1726\.
::

::gatha1
Āsīvisaṃva {pb:V:0.0157} kupitaṃ, ghoraṃ bhayanibandhanaṃ;
::

::gathalast
Asisūnaṃva sārambhaṃ, dukkhāyūhanakaṃ padaṃ.
::

::hangnum
1727\.
::

::gatha1
Savidāhaparipphandapakkabandhamivodakaṃ;
::

::gathalast
Uppādañca pavattañca, nimittāyūhanaṃ tathā.
::

::hangnum
1728\.
::

::gatha1
Paṭisandhiñca passantaṃ, **ñāṇamādīnavaṃ** mataṃ;
::

::gathalast
Tebhūmakesu tenāyamavuddhiṃ paṭivijjhati.
::

::hangnum
1729\.
::

::gatha1
Bhayabheravapakkhante, bahvādīnavapaccaye;
::

::gathalast
Saṅkhāre samavekkhanto, nibbindati nirālayo.
::

::hangnum
1730\.
::

::gatha1
Visaṃ {pb:M:0.0149} jīvitukāmova, verike viya bhīruko;
::

::gathalast
Supaṇṇaṃ nāgarājāva, coraṃ viya mahaddhano.
::

::hangnum
1731\.
::

::gatha1
Dukkhānusayasambādhe, bādhamāne vibhāvayaṃ;
::

::gathalast
Saṃvejeti nirānande, paripanthabhayākule.
::

::hangnum
1732\.
::

::gatha1
Suddho muttakarīsaṃva, suhito vamitaṃ viya;
::

::gathalast
Suvilittova duggandhaṃ, sunhāto aṅgaṇaṃ viya.
::

::hangnum
1733\.
::

::gatha1
Rāgadosaparikliṭṭhe, caturāsavapūtike;
::

::gathalast
Hīnalokāmisāsāre, saṃklesavisadūsite.
::

::hangnum
1734\.
::

::gatha1
Saṅkhārepi jigucchanto, nābhinandati paṇḍito;
::

::gathalast
Tassetaṃ nandinissaṭṭhaṃ, **nibbidāñāṇa**mabravuṃ.
::

::hangnum
1735\.
::

::gatha1
Sabhayādīnave disvā, saṅkhāre puna paṇḍito;
::

::gathalast
Nibbindanto tato tehi, parimuccitumicchati.
::

::hangnum
1736\.
::

::gatha1
Mīnāva kumīne baddhā, pañjare viya pakkhino;
::

::gathalast
Coro cārakabaddhova, peḷāyantova pannago.
::

::hangnum
1737\.
::

::gatha1
Paṅke sanno mahānāgo, cando rāhumukhaṃ gato;
::

::gathalast
Migo yathā pāsagato, tathā saṃsāracārake.
::

::hangnum
1738\.
::

::gatha1
Avijjāpariyonaddhe{pb:V:0.0158}, khandhapañcakasanthare;
::

::gathalast
Diṭṭhijālapaṭicchanne, vipallāsaparikkhite.
::

::hangnum
1739\.
::

::gatha1
Pañcanīvaraṇābaddhe, mānatthambhasamussaye;
::

::gathalast
Icchāpapātagambhīre, vipattivinipātane.
::

::hangnum
1740\.
::

::gatha1
Jarābyādhisamuppāde, dhūmaketupapattike;
::

::gathalast
Kodhūpanāhadahane, sokopāyāsadhūpite.
::

::hangnum
1741\.
::

::gatha1
Madappamādāvarodhe, bhavataṇhāvakaḍḍhane;
::

::gathalast
Vippayogasamuttāse, niccāpāyabhayākule.
::

::hangnum
1742\.
::

::gatha1
Chālambābhihate {pb:M:0.0150} niccaṃ, phassadvārādhikuṭṭane;
::

::gathalast
Sañcetanākāraṇike, vedanākammakāraṇe.
::

::hangnum
1743\.
::

::gatha1
Anatthālāpanigghose, klesarakkhasalālite;
::

::gathalast
Maraṇārambhaniṭṭhāne, baddho muttiṃ gavesati.
::

::hangnum
1744\.
::

::gatha1
Aggiṃ viya ca samphuṭṭha-masuciṃ gahitaṃ viya;
::

::gathalast
Petaṃ khāditukāmaṃva, vikkantentamivāvudhaṃ.
::

::hangnum
1745\.
::

::gatha1
Mahābyasanupassaṭṭhe, saṅkhāre mottumicchato;
::

::gathalast
**Muccitukamyatāñāṇa**muppannanti pavuccati.
::

::hangnum
1746\.
::

::gatha1
Dujjahe palibajjhante, ganthānusayasaṅgame;
::

::gathalast
Taṇhupādānagahaṇe, nandirāgānubandhane.
::

::hangnum
1747\.
::

::gatha1
Diṭṭhimānamadatthaddhe, lobhapāsanirantare;
::

::gathalast
Saṃyojanamahādugge, cirakālappapañcite.
::

::hangnum
1748\.
::

::gatha1
Saṅkhāre muñcataccantaṃ, āvijjhitvāva pannagaṃ;
::

::gathalast
Lakkhaṇānupanijjhāya, sukhumaṃ pana yoniso.
::

::hangnum
1749\.
::

::gatha1
Majjhattagahaṇo tasmā, nirapekkhavimuttiyā;
::

::gathalast
Vaggulīvāphalaṃ rukkhaṃ, vīmaṃsati visesato.
::

::hangnum
1750\.
::

::gatha1
Vihataṃ {pb:V:0.0159} viya kappāsaṃ, vihananto punappunaṃ;
::

::gathalast
Gandhaṃ viya ca pisento, pisitaṃyeva sādhukaṃ.
::

::hangnum
1751\.
::

::gatha1
Aniccā dukkhānattāti, satimā susamāhito;
::

::gathalast
Āhacca paṭivijjhanto, lakkhaṇāni vipassati.
::

::hangnum
1752\.
::

::gatha1
Vipassantassa tassevaṃ, **paṭisaṅkhānupassanā-**
::

::gathalast
**Ñāṇa**miccāhu nipuṇaṃ, vicinantaṃ visāradā.
::

::hangnum
1753\.
::

::gatha1
Iti sammā vipassanto, sacchikatvā tilakkhaṇaṃ;
::

::gathalast
Yathābhūtasabhāvena, tatthevamanupassati.
::

::hangnum
1754\.
::

::gatha1
Aniccā {pb:M:0.0151} vata saṅkhārā, niccāti gahitā pure;
::

::gathalast
Dukkhāva sukhato diṭṭhā, anattāva panattato.
::

::hangnum
1755\.
::

::gatha1
Aniccā dukkhānattā ca, saṅkhatā puna sabbathā;
::

::gathalast
Alabbhaneyyadhammā ca, tathevākāmakāriyā.
::

::hangnum
1756\.
::

::gatha1
Dhātumattā parādhīnā, attādheyyavivajjitā;
::

::gathalast
Maccudheyyavasānītā, upadhihatagocarā.
::

::hangnum
1757\.
::

::gatha1
Ahaṃ mamanti vohāro, paro vātha parassa vā;
::

::gathalast
Attā vā attanīyaṃ vā, vatthuto natthi katthaci.
::

::hangnum
1758\.
::

::gatha1
Yathāpi aṅgasambhārā, hoti saddo ratho iti;
::

::gathalast
Evaṃ khandhesu santesu, hoti sattoti sammuti.
::

::hangnum
1759\.
::

::gatha1
Tattha kappenti attānaṃ, bālā dummedhino janā;
::

::gathalast
Ajjhattaṃ vā bahiddhā vā, passato natthi kiñcanaṃ.
::

::hangnum
1760\.
::

::gatha1
Sukhito dukkhito vātha, puggalo nāma katthaci;
::

::gathalast
Vatthuto natthi sabbattha, saṅkhārā taṃsabhāvino.
::

::hangnum
1761\.
::

::gatha1
Jāyamānā ca jiyyantā, miyyamānā ca saṅkhatā;
::

::gathalast
Attāva dukkhitā hete, na tu dukkhāya kassaci.
::

::hangnum
1762\.
::

::gatha1
Dukkhameva {pb:V:0.0160} hi sambhoti, dukkhaṃ tiṭṭhati veti ca;
::

::gathalast
Nāññatra dukkhā sambhoti, nāññaṃ dukkhā nirujjhati.
::

::hangnum
1763\.
::

::gatha1
Ettha gayhūpagaṃ natthi, palāsetaṃ papañcitaṃ;
::

::gathalast
Niruddhassa samāyūhā, niratthakasamubbhavā.
::

::hangnum
1764\.
::

::gatha1
Aniccā hontu saṅkhārā, dukkhitā vā mamettha kiṃ;
::

::gathalast
Anattā vāti? **Saṅkhārupekkhāñāṇaṃ** pavattati.
::

::hangnum
1765\.
::

::gatha1
Iti disvā yathābhūtaṃ, yāva bhaṅgā tato paraṃ;
::

::gathalast
Gaṇhantī bhāvanāgabbhaṃ, paripakkā vipassanā.
::

::hangnum
1766\.
::

::gatha1
Avassaṃ bhaṅganiṭṭhāne, bhayādīnavanicchite;
::

::gathalast
Nibbinditvā virajjanto, paṭisaṅkhāyupekkhati.
::

::hangnum
1767\.
::

::gatha1
Tattha {pb:M:0.0152} muttakarīsaṃva, kheḷapiṇḍaṃva ujjhitaṃ;
::

::gathalast
Vissaṭṭhaparaputtaṃva, vissaṭṭhabhariyaṃ viya.
::

::hangnum
1768\.
::

::gatha1
Pavattañca nimittañca, paṭisaṅkhāyupekkhato;
::

::gathalast
Sabbasaṅkhāradhammesu, gatiyonibhavesu vā.
::

::hangnum
1769\.
::

::gatha1
Vāri pokkharapatteva, sūcikaggeva sāsapo;
::

::gathalast
Khittaṃ kukkuṭapattaṃva, daddulaṃva hutāvahe.
::

::hangnum
1770\.
::

::gatha1
Na pasārīyatī cittaṃ, na tu sajjati bajjhati;
::

::gathalast
Ālayā patilīyanti, parivattati vaṭṭato.
::

::hangnum
1771\.
::

::gatha1
Sītaṃ ghammābhitattova,
::

::gatha2
Chātajjhattova bhojanaṃ;
::

::gatha3
Pipāsitova pānīyaṃ,
::

::gathalast
Byādhitova mahosadhaṃ.
::

::hangnum
1772\.
::

::gatha1
Bhīto khemantabhūmiṃva, duggatova mahānidhiṃ;
::

::gathalast
Añjasaṃ maggamuḷhova, dīpaṃ viya ca aṇṇave.
::

::hangnum
1773\.
::

::gatha1
Ajarāmaramaccantaṃ{pb:V:0.0161}, asaṅkhāramanāsavaṃ;
::

::gathalast
Sabbadukkhakkhayaṃ ṭhānaṃ, nibbānamabhikaṅkhati.
::

::hangnum
1774\.
::

::gatha1
Vuṭṭhānagāminī cāyaṃ, sikhappattā vipassanā;
::

::gathalast
Sakuṇī tīradassīva, **sānulomā** pavattati.
::

::hangnum
1775\.
::

::gatha1
Appavattamanimittaṃ, passanto pana santato;
::

::gathalast
Pakkhīva nipphalaṃ rukkhaṃ, hitvā vuṭṭhāti saṅkhatā.
::

::hangnum
1776\.
::

::gatha1
Upacārasamādhīti, kāmāvacarabhāvanā;
::

::gathalast
Muttoyaṃ lokiyo maggo, pubbabhāgavipassanā.
::

::hangnum
1777\.
::

::gatha1
Paripakkā kamenevaṃ, paribhāvitabhāvanā;
::

::gathalast
Pariccajantī saṅkhāre, pakkhandantī asaṅkhate.
::

::hangnum
1778\.
::

::gatha1
Janetānuttaraṃ {pb:M:0.0153} magga-māsevanavisesato;
::

::gathalast
Kaṭṭhasaṅghaṭṭanā jātā, accidhūmāva bhāsuraṃ.
::

::hangnum
1779\.
::

::gatha1
Uggacchati yathādicco, purakkhatvāruṇaṃ tathā;
::

::gathalast
Vipassanaṃ purakkhatvā, maggadhammo pavattati.
::

::hangnum
1780\.
::

::gatha1
Tathā pavattamāno ca, nibbānapadagocaro;
::

::gathalast
Vimokkhattayanāmena, yathārahamasesato.
::

::hangnum
1781\.
::

::gatha1
Klesadūsitasantāne, abhihantvā vigacchati;
::

::gathalast
Ekacittakkhaṇuppādo, asanī viya pabbataṃ.
::

::hangnum
1782\.
::

::gatha1
Pubbe vuttanayeneva, appanānayamīraye;
::

::gathalast
Pādakajjhānabhedena, jhānaṅganiyamo bhave.
::

::hangnum
1783\.
::

::gatha1
Parikammopacārānu-lomasaṅkhātagocarā;
::

::gathalast
Yaṃ kiñci lakkhaṇākāraṃ, vipassantā pavattare.
::

::hangnum
1784\.
::

::gatha1
Tato gotrabhu nibbāna-mālambitvāna jāyati;
::

::gathalast
Bahiddhā khandhato tasmā, vuṭṭhānanti pavuccati.
::

::hangnum
1785\.
::

::gatha1
Tato {pb:V:0.0162} **maggo** kilesamhā, vimuccanto pavattati;
::

::gathalast
Vuṭṭhānaṃ ubhato tasmā, khandhato ca kilesato.
::

::hangnum
1786\.
::

::gatha1
Dve tathā tīṇi vā honti, **phalāni** ca tato paraṃ;
::

::gathalast
Bhavaṅgapāto taṃ chetvā, jāyate paccavekkhaṇā.
::

::hangnum
1787\.
::

::gatha1
Maggaṃ phalañca nibbānaṃ, paccavekkhati paṇḍito;
::

::gathalast
Hīne kilese sese ca, paccavekkhati vā na vā.
::

::hangnum
1788\.
::

::gatha1
Bhāvetvā paṭhamaṃ magga-mitthamādiphale ṭhito;
::

::gathalast
Tato paraṃ pariggayha, nāmarūpaṃ yathā pure.
::

::hangnum
1789\.
::

::gatha1
Kamena ca vipassanto, punadeva yathārahaṃ;
::

::gathalast
Yathānukkamamappeti, sakadāgāmiādayo.
::

::hangnum
1790\.
::

::gatha1
Itthaṃ {pb:M:0.0154} vibhattaparipākavibhāvanāyaṃ,
::

::gatha2
Buddhānubuddhaparibhāvitabhāvanāyaṃ;
::

::gatha3
Paccuddhareti bhavasāgarapāragāmī,
::

::gathalast
Maggo mahesi guṇasāgarapāragāmī.
::

::hangnum
1791\.
::

::gatha1
Iccetaṃ dasavidha bhāvanāvibhāgaṃ,
::

::gatha2
Bhāvetvā paramahitāvahaṃ kamena;
::

::gatha3
Papponti padamajarāmaraṃ cirāya,
::

::gathalast
Saṃklesaṃ sakalamavassajanti dhīrā.
::

::centre
Iti nāmarūpaparicchede dasāvatthāvibhāgo nāma
::

::centre
Dvādasamo paricchedo.
::

### 13. Terasamo paricchedo

#### Nissandaphalavibhāgo

::hangnum
1792\.
::

::gatha1
Vipassanāya {pb:V:0.0163} nissandamiti vuttamito paraṃ;
::

::gathalast
Saccānaṃ paṭivedhādiṃ, pavakkhāmi yathākkamaṃ.
::

::hangnum
1793\.
::

::gatha1
Pariññā ca pahānañca, sacchikiriyā ca bhāvanā;
::

::gathalast
Iti dukkhādisaccesu, **kicca**māhu catubbidhaṃ.
::

::hangnum
1794\.
::

::gatha1
Taṃ sabbaṃ maggakālamhi, karissati tato paraṃ;
::

::gathalast
Paṭipassaddhakiccattā, kataṃ hoti phale kathaṃ.
::

::hangnum
1795\.
::

::gatha1
Chinnatālo phalasseva, chinnānusayamūlakā;
::

::gathalast
Khandhā nālamadhiṭṭhānaṃ, vipallāsapavattiyā.
::

::hangnum
1796\.
::

::gatha1
Accantapaṭipakkhattā, catumaggapavattiyā;
::

::gathalast
Paraṃ klesā na jāyanti, daḍḍhabījaṅkuraṃ yathā.
::

::hangnum
1797\.
::

::gatha1
Niyyānaṭṭhavisesena, aññamaññassa paccayo;
::

::gathalast
Maggova maggaṃ bhāveti, jāyamānotha vā puna.
::

::hangnum
1798\.
::

::gatha1
Maggappavattisantāne{pb:M:0.0155}, bhāvanāti pavuccati;
::

::gathalast
Vattamānena taṃ kiccaṃ, nipphāditamasesato.
::

::hangnum
1799\.
::

::gatha1
Iti tīṇipi saccāni, kiccato paṭivijjhati;
::

::gathalast
Nibbānaṃ sacchikubbanto, maggo ekakkhaṇe saha.
::

::hangnum
1800\.
::

::gatha1
Kiccappavattito cettha, **paṭivedho**ti vuccati;
::

::gathalast
Tañca sādheti maggoyaṃ, niyyanto santigocaro.
::

::hangnum
1801\.
::

::gatha1
Pariccajitvā saṅkhāre, maggassārabbha nibbutiṃ,
::

::gathalast
Niyyānameva saccesu, kiccasādhanamīritaṃ.
::

::hangnum
1802\.
::

::gatha1
Maggo {pb:V:0.0164} eva hi niyyāti, sesā tassopakārakā;
::

::gathalast
Appentā jhānadhammā ca, bujjhantā bodhipakkhiyā.
::

::hangnum
1803\.
::

::gatha1
Tasmā tasseva vuṭṭhānaṃ, pakāsenti visesato;
::

::gathalast
Khandhehi ca kilesehi, vimokkhattayato kathaṃ.
::

::hangnum
1804\.
::

::gatha1
Katvānābhinivesaṃ tu, yattha tattha yathā tathā;
::

::gathalast
Bhūmidhammaṃ pariggayha, vipassitvā tato paraṃ.
::

::hangnum
1805\.
::

::gatha1
Yato kutoci vuṭṭhānaṃ, yadi hoti aniccato;
::

::gathalast
Hutvādhimokkhabahulo, saddhindriyavisesato.
::

::hangnum
1806\.
::

::gatha1
Animittavimokkhena, niyyanto sattapuggalo;
::

::gathalast
Saddhānusārī paṭhame, majjhe saddhāvimuttako.
::

::hangnum
1807\.
::

::gatha1
Ante paññāvimuttoti, tamīrenti tathāgatā;
::

::gathalast
Saṅkhāre dukkhato disvā, vuṭṭhahanto sa puggalo.
::

::hangnum
1808\.
::

::gatha1
Passaddhibahulo hutvā, samādhindriyalābhato;
::

::gathalast
Tathevāppaṇihitena, niyyanto tividho bhave.
::

::hangnum
1809\.
::

::gatha1
Anattato vuṭṭhahitvā, vedabāhulyayogato;
::

::gathalast
Suññatenātha niyyanto, paññindriyavisesato.
::

::hangnum
1810\.
::

::gatha1
Dhammānusārī paṭhame, diṭṭhippatto tato paraṃ;
::

::gathalast
Ante paññāvimuttoti, tampi dīpenti paṇḍitā.
::

::hangnum
1811\.
::

::gatha1
Āneñjapādakajjhāna-nāmakāyavisesato{pb:M:0.0156};
::

::gathalast
Sacchikatvāna nibbānaṃ, majjhe cha kāyasakkhino.
::

::hangnum
1812\.
::

::gatha1
Arūpato ca maggena, āneñjena ca rūpato;
::

::gathalast
Vimutto ubhatobhāga-vimutto arahā bhave.
::

::hangnum
1813\.
::

::gatha1
Tivimokkhamukhībhūtā, iti vuṭṭhānasādhikā;
::

::gathalast
**Sattapuggalabhedañca,** sampādeti vipassanā.
::

::hangnum
1814\.
::

::gatha1
Adhimuccati {pb:V:0.0165} saddhā ca, yathāvatthusabhāvato;
::

::gathalast
Ñeyyadhammesu sabbattha, paññā ca paṭivijjhati.
::

::hangnum
1815\.
::

::gatha1
Tasmā saddhā ca paññā ca, vatthunicchayalakkhaṇā;
::

::gathalast
Vatthuppatiṭṭhitā cāyaṃ, tilakkhaṇavipassanā.
::

::hangnum
1816\.
::

::gatha1
Tasmā saddhādhuro yogī, disvoḷārikalakkhaṇaṃ;
::

::gathalast
Tato paramanattāti, sukhume adhimuccati.
::

::hangnum
1817\.
::

::gatha1
Tassevamadhimuttassa, saddhā vā pana kevalā;
::

::gathalast
Samādhindriyādhikā ca, vuṭṭhānaghaṭikā bhave.
::

::hangnum
1818\.
::

::gatha1
Thūlalakkhaṇamohāya, paññādhure vipassato;
::

::gathalast
Dhammasabhāvamāhacca, sukhumaṃ paṭivijjhati.
::

::hangnum
1819\.
::

::gatha1
Tasmā saddhādhurasseva, vuṭṭhānadvayamādito;
::

::gathalast
Ante saddhānugatassa, paññā suparipūrati.
::

::hangnum
1820\.
::

::gatha1
Paññādhurassa sesanti, keci ācariyā pana;
::

::gathalast
Dhurasaṃsandanaṃ nāma, vuṭṭhānesu vibhāvayuṃ.
::

::hangnum
1821\.
::

::gatha1
Sattakkhattuparamo ca,
::

::gatha2
Kolaṃkolo tathāparo;
::

::gatha3
Ekabījīti tividho,
::

::gathalast
**Sotāpanno** pavuccati.
::

::hangnum
1822\.
::

::gatha1
Sakiṃdeva imaṃ lokaṃ, āgantvā puna puggalo;
::

::gathalast
**Sakadāgāmi**nāmena, dutiyopi pakāsito.
::

::hangnum
1823\.
::

::gatha1
Antarāparinibbāyī{pb:M:0.0157}, upahaccāparo tathā;
::

::gathalast
Asaṅkhāraṃ sasaṅkhāraṃ, uddhaṃsototi pañcadhā.
::

::hangnum
1824\.
::

::gatha1
**Anāgāmī** ca tatiyo, catuttho **arahā**ti ca;
::

::gathalast
Itthaṃ phalaṭṭhā cattāro, **maggaṭṭhā** ca tatopare.
::

::hangnum
1825\.
::

::gatha1
Bhāvanāpariyāyena{pb:V:0.0166}, paṭivedhānurūpato;
::

::gathalast
Cattāro ca yugā honti, **aṭṭha cāriyapuggalā**.
::

::hangnum
1826\.
::

::gatha1
Diṭṭhikaṅkhā pahīyanti, ādimaggena sabbathā;
::

::gathalast
Apāyagamanīyampi, pāpamaññaṃ pahīyati.
::

::hangnum
1827\.
::

::gatha1
Sakadāgāmimaggena, khīyantoḷārikā tathā;
::

::gathalast
Anāgāmikamaggena, kāmadosāva sabbathā.
::

::hangnum
1828\.
::

::gatha1
Arahattena sabbepi, klesā khīyanti sabbathā;
::

::gathalast
**Klesahāni** yathāyoga-miti ñeyyā vibhāvinā.
::

::hangnum
1829\.
::

::gatha1
**Paṭisambhidā catasso,** atthe dhamme niruttiyaṃ;
::

::gathalast
Paṭibhāne ca bhāsanti, ñāṇaṃ bhedagataṃ budhā.
::

::hangnum
1830\.
::

::gatha1
Hetupphalañca nibbānaṃ, bhāsitattho tathāparo;
::

::gathalast
Pākākriyāti pañcete, **attha**nāmena bhāsitā.
::

::hangnum
1831\.
::

::gatha1
Hetu cāriyamaggo ca, bhāsitañca tathāparaṃ;
::

::gathalast
Kusalākusalañceti, pañca **dhammo** pakāsito.
::

::hangnum
1832\.
::

::gatha1
Tatthevaṃ dasadhā bhede, atthadhamme yathārahaṃ;
::

::gathalast
Yo vohāro sabhāvena, sā **niruttī**ti sammatā.
::

::hangnum
1833\.
::

::gatha1
Taṃtaṃgocarakiccādi-bhedabhinnaṃ tahiṃ tahiṃ;
::

::gathalast
Pavattamānaṃ yaṃ ñāṇaṃ, **paṭibhānaṃ** tamīritaṃ.
::

::hangnum
1834\.
::

::gatha1
Pubbayogo bāhussaccaṃ,
::

::gatha2
Desabhāsā tathāgamo;
::

::gatha3
Paripucchā cādhigamo,
::

::gathalast
Nissayo mittasampadā.
::

::hangnum
1835\.
::

::gatha1
Iccūpanissayaṃ {pb:M:0.0158} laddhā, bhijjati paṭisambhidā;
::

::gathalast
Asekkhabhūmiyaṃ vātha, sekkhabhūmiyameva vā.
::

::hangnum
1836\.
::

::gatha1
Sarassato {pb:V:0.0167} āgamato, tathālambaṇatopi ca;
::

::gathalast
Nāmuppattiṃ pakāsenti, phalassa tividhaṃ budhā.
::

::hangnum
1837\.
::

::gatha1
Tidhā tato **samāpatti,** sotāpattiphalādikā;
::

::gathalast
Suññatā cānimittā ca, tathāppaṇihitāti ca.
::

::hangnum
1838\.
::

::gatha1
Tañca vuttanayeneva, samāpajjitumicchato;
::

::gathalast
Vipassantassa saṅkhāre, phalamappeti attano.
::

::hangnum
1839\.
::

::gatha1
Nirodhaṃ tu samāpattiṃ, rūpārūpassa lābhako;
::

::gathalast
Samāpajjatānāgāmī, arahā ca yathā tathā.
::

::hangnum
1840\.
::

::gatha1
Rūpārūpasamāpattiṃ, samāpajja yathākkamaṃ;
::

::gathalast
Vuṭṭhahitvā vipassanto, tattha tattheva saṅkhate.
::

::hangnum
1841\.
::

::gatha1
Yuganandhaṃ pavattetvā, samathañca vipassanaṃ;
::

::gathalast
Yāvākiñcaññāyatana-mitthaṃ patvā tato paraṃ.
::

::hangnum
1842\.
::

::gatha1
Adhiṭṭheyyamadhiṭṭhāya, katvābhogaṃ yathārahaṃ;
::

::gathalast
Maggārūpasamāpattiṃ, samāpajjati paṇḍito.
::

::hangnum
1843\.
::

::gatha1
Tato nirodhaṃ phusati, cittuppādadvayā paraṃ;
::

::gathalast
Tassevaṃ manasābhāvo, **nirodho**ti pavuccati.
::

::hangnum
1844\.
::

::gatha1
Phalacittasamuppādā, vuṭṭhānaṃ tassa dīpitaṃ;
::

::gathalast
Tato bhavaṅgaṃ chetvāna, paccavekkhati buddhimā.
::

::hangnum
1845\.
::

::gatha1
Iccānekaguṇādhāraṃ, paññābhāvanamuttamaṃ;
::

::gathalast
Bhāveyya matimā yogī, patthento hitamattano.
::

::hangnum
1846\.
::

::gatha1
Itthaṃ susampāditasīlacitta-
::

::gatha2
Paññāvisuddhī paṭipādayantā;
::

::gatha3
Patvāna sambodhimapetasokā,
::

::gathalast
Pālenti sotthiṃ paramaṃ cirāya.
::

::hangnum
1847\.
::

::gatha1
Te {pb:M:0.0159}{pb:V:0.0168} pattipattā paramappatītā,
::

::gathalast
Pakkhālitaklesamalā mahesī;
::

::gatha3
Accantavodātaguṇoditattā,
::

::gathalast
Lokassa hontuttamadakkhiṇeyyā.
::

::centre
Iti nāmarūpaparicchede nissandaphalavibhāgo nāma
::

::centre
Terasamo paricchedo.
::

::centre
Niṭṭhito ca sabbathāpi vipassanāvibhāgo.
::

#### Nigamanakathā

::hangnum
1848\.
::

::gatha1
Ettāvatā paṭiññāto, pavakkhāmīti ādito;
::

::gathalast
**Nāmarūpaparicchedo,** pariniṭṭhāpito mayā.
::

::hangnum
1849\.
::

::gatha1
Teraseva paricchedā, vibhattā satta sādhikā;
::

::gathalast
Nāmarūpaparicchede, bhāṇavārā pakāsitā.
::

::hangnum
1850\.
::

::gatha1
Abhidhammaparamatthā, samatho ca vipassanā;
::

::gathalast
Visuṃ visuṃ vibhattāti, vibhāgettha tidhā matā.
::

::hangnum
1851\.
::

::gatha1
Soyaṃ vijjāvimokkhā ca, hadayesu vibhāvinaṃ;
::

::gathalast
Vallabhattamadhiṭṭhāya, sāsanettha gavesinaṃ.
::

::hangnum
1852\.
::

::gatha1
Manogatatamuddhaṃsī, raviraṃsīva paṇḍito;
::

::gathalast
Dassetu ciramālokaṃ, saddhammaratanālaye.
::

::hangnum
1853\.
::

::gatha1
Paṇḍiccaṃ {pb:V:0.0169} paramatthesu, pāṭavaṃ paṭipattiyaṃ;
::

::gathalast
Patthayantena bhikkhūna-mitthaṃ sugatasāsane.
::

::hangnum
1854\.
::

::gatha1
Nāmarūpapariccheda-masaṃkiṇṇamanākulaṃ;
::

::gathalast
Kubbatā hitakāmena, sukatena katena me.
::

::hangnum
1855\.
::

::gatha1
Mahāmerunibhaṃ {pb:M:0.0160} gehaṃ, mahācetiyabhūsitaṃ;
::

::gathalast
Mahāvihāramāruḷha-mahābodhimahussavaṃ.
::

::hangnum
1856\.
::

::gatha1
Alaṅkātuṃ pahontālaṃ, cirakālaṃ tapodhanā;
::

::gathalast
Laṅkādīpassalaṅkāraṃ, kalaṅkāpagatālayaṃ.
::

::hangnum
1857\.
::

::gatha1
Nāmarūpaparicchedo,
::

::gatha2
Antarāyaṃ vinā yathā;
::

::gatha3
Niṭṭhitoyaṃ tathā loke,
::

::gathalast
Niṭṭhantajjhāsayā subhā.
::

::centre
Iti anuruddhācariyena viracitaṃ
::

::centre
Nāmarūpaparicchedapakaraṇaṃ niṭṭhitaṃ.
::

::centre
Namo tassa bhagavato arahato sammāsambuddhassa
::

### Paramatthavinicchayo

### Ganthārambhakathā

::hangnum
1\.
::

::gatha1
Vanditvā {pb:M:0.0001}{pb:V:0.0001} vandaneyyānaṃ, uttamaṃ ratanattayaṃ;
::

::gathalast
Pavakkhāmi samāsena, paramatthavinicchayaṃ.
::

### Paṭhamo paricchedo

#### 1. Cittavibhāgo

#### 1. Sarūpasaṅgahakathā

::hangnum
2\.
::

::gatha1
Cittaṃ {pb:V:0.0002} cetasikaṃ rūpaṃ, nibbānanti niruttaro;
::

::gathalast
Catudhā desayī dhamme, catusaccappakāsano.
::

::hangnum
3\.
::

::gatha1
Cittamekūnanavutividhaṃ tattha vibhāvaye;
::

::gathalast
Ekanavutividhaṃ vā, ekavīsasatampi vā.
::

::hangnum
4\.
::

::gatha1
Dvepaññāsa sarūpena, dhammā cetasikā matā;
::

::gathalast
Cittuppādavasā bhinnā, sampayogānusārato.
::

::hangnum
5\.
::

::gatha1
Aṭṭhavīsavidhaṃ rūpaṃ, bhūtopādāyabhedato;
::

::gathalast
Duvidhaṃ rūparūpaṃ tu, aṭṭhārasavidhaṃ bhave.
::

::hangnum
6\.
::

::gatha1
Nibbānaṃ pana dīpenti, asaṅkhatamanuttaraṃ;
::

::gathalast
Atthanāmavasā dvedhā, paññattīti pavuccati.
::

::hangnum
7\.
::

::gatha1
Tesaṃ dāni pavakkhāmi, vibhāgaṃ tu yathākkamaṃ;
::

::gathalast
Catudhā paramatthānaṃ, dvidhā paññattiyā kathaṃ.
::

::hangnum
8\.
::

::gatha1
Kusalādivibhāgena{pb:M:0.0002}, tattha cittaṃ catubbidhaṃ;
::

::gathalast
Tathā bhūmivibhāgena, kāmabhūmādito kathaṃ.
::

::hangnum
9\.
::

::gatha1
Somanassasahagataṃ, upekkhāsahitaṃ tathā;
::

::gathalast
Ñāṇena sampayuttañca, vippayuttanti bheditaṃ.
::

::hangnum
10\.
::

::gatha1
Asaṅkhāraṃ sasaṅkhāramiti bhinnaṃ punaṭṭhadhā;
::

::gathalast
**Kāmāvacarakusalaṃ,** kāme sugatisādhakaṃ.
::

::hangnum
11\.
::

::gatha1
Takkacārapītisukha-cittassekaggatāyutaṃ{pb:V:0.0003};
::

::gathalast
Paṭhamajjhānakusalaṃ, pañcaṅgikamudāhaṭaṃ.
::

::hangnum
12\.
::

::gatha1
Vitakkahīnaṃ dutiyaṃ, jhānaṃ tu caturaṅgikaṃ;
::

::gathalast
Vicārahīnaṃ tatiyaṃ, jhānaṃ pana tivaṅgikaṃ.
::

::hangnum
13\.
::

::gatha1
Pītihīnaṃ catutthañca, upekkhekaggatāyutaṃ;
::

::gathalast
Pañcamañca pakāsenti, ubhayampi duvaṅgikaṃ.
::

::hangnum
14\.
::

::gatha1
Evaṃ jhānaṅgabhedena, cittaṃ pañcavidhaṃ bhave;
::

::gathalast
**Rūpāvacarakusalaṃ,** rūpabhūmipavattakaṃ.
::

::hangnum
15\.
::

::gatha1
Ākāsānañcāyatanaṃ, kusalaṃ paṭhamaṃ bhave;
::

::gathalast
Viññāṇañcāyatananti, dutiyaṃ tatiyaṃ tathā.
::

::hangnum
16\.
::

::gatha1
Ākiñcaññāyatanaṃ tu, catutthaṃ pana mānasaṃ;
::

::gathalast
Nevasaññānāsaññāya-tanañceti catubbidhaṃ.
::

::hangnum
17\.
::

::gatha1
**Āruppakusalaṃ** nāma, upekkhekaggatāyutaṃ;
::

::gathalast
Duvaṅgikamidaṃ sabbaṃ, āruppabhavasādhakaṃ.
::

::hangnum
18\.
::

::gatha1
Sotāpattimaggacittaṃ, paṭhamānuttaraṃ tathā;
::

::gathalast
Sakadāgāmi anāgāmi, arahattanti sabbathā.
::

::hangnum
19\.
::

::gatha1
Catudhā maggabhedena, jhānabhedena pañcadhā;
::

::gathalast
Vīsatā**pariyāpannakusalaṃ** dvayamissitaṃ.
::

::hangnum
20\.
::

::gatha1
Itthaṃ bhūmivibhāgena, **kusalaṃ** tu catubbidhaṃ;
::

::gathalast
Ekavīsāpi bāvīsaṃ, sattatiṃsavidhampi vā.
::

::hangnum
21\.
::

::gatha1
Somanassasahagataṃ{pb:M:0.0003}, upekkhāsahitaṃ tathā;
::

::gathalast
Diṭṭhigatasampayuttaṃ, vippayuttanti bheditaṃ.
::

::hangnum
22\.
::

::gatha1
Asaṅkhāraṃ sasaṅkhāramiti bhinnaṃ punaṭṭhadhā;
::

::gathalast
**Lobhamūlaṃ** pakāsenti, lobhamohadvihetukaṃ.
::

::hangnum
23\.
::

::gatha1
Domanassasahagataṃ{pb:V:0.0004}, paṭighena samāyutaṃ;
::

::gathalast
Asaṅkhāraṃ sasaṅkhāramiti bhinnaṃ dvidhā pana.
::

::hangnum
24\.
::

::gatha1
**Dosamūlaṃ** pakāsenti, dosamohadvihetukaṃ;
::

::gathalast
Vicikicchāsahagataṃ, uddhaccasahitanti ca.
::

::hangnum
25\.
::

::gatha1
Upekkhāvedanāyuttaṃ, momūhaṃ duvidhaṃ pana;
::

::gathalast
**Mohamūlaṃ** pakāsenti, mohenevekahetukaṃ.
::

::hangnum
26\.
::

::gatha1
**Dvādasākusalā** nāma, caturāpāyasādhakā;
::

::gathalast
Ete sugatiyañcāpi, vipattiphaladāyakā.
::

::hangnum
27\.
::

::gatha1
Cakkhusotaghānajivhā-kāyaviññāṇanāmakā;
::

::gathalast
Pañcaviññāṇayugaḷā, yugaḷaṃ sampaṭicchanaṃ.
::

::hangnum
28\.
::

::gatha1
Santīraṇadvayañceva, upekkhāsahitaṃ tathā;
::

::gathalast
Puññāpuññavaseneva, vipākā duvidhā ṭhitā.
::

::hangnum
29\.
::

::gatha1
Upekkhāsahitā tattha, mānasā dvādaseritā;
::

::gathalast
Kāyaviññāṇayugaḷaṃ, sukhadukkhayutaṃ kamā.
::

::hangnum
30\.
::

::gatha1
Somanassasahagataṃ, yaṃ santīraṇamānasaṃ;
::

::gathalast
Taṃ **puññapāka**mevāhu, **pāpapākaṃ** na vijjati.
::

::hangnum
31\.
::

::gatha1
Pañcadvāramanodvāra-vasena duvidhaṃ pana;
::

::gathalast
Upekkhāvedanāyuttaṃ, kriyāvajjananāmakaṃ.
::

::hangnum
32\.
::

::gatha1
Somanassasahagataṃ, hasituppādamānasaṃ;
::

::gathalast
Kriyājavanamiccevaṃ, tividhā**hetukakriyā**.
::

::hangnum
33\.
::

::gatha1
Aṭṭheva puññapākāni, pāpapākāni sattadhā;
::

::gathalast
Kriyacittāni tīṇīti, **aṭṭhārasa ahetukā**.
::

::hangnum
34\.
::

::gatha1
Sapuññehi {pb:M:0.0004} samānā ca, mahāpākamahākriyā;
::

::gathalast
Mahaggatakriyā pākā, phalacittāni ca kamā.
::

::hangnum
35\.
::

::gatha1
Itthamekūnanavuti-vidhaṃ {pb:V:0.0005} cittaṃ bhave tathā;
::

::gathalast
Ekanavutividhaṃ vā, ekavīsasatampi vā.
::

::hangnum
36\.
::

::gatha1
Takkacārapītisukhacittassekaggatāyutaṃ;
::

::gathalast
Sotāpattimaggacittaṃ, paṭhamajjhānikaṃ mataṃ.
::

::hangnum
37\.
::

::gatha1
Dutiyaṃ takkato hīnaṃ, tatiyaṃ tu vicārato;
::

::gathalast
Catutthaṃ pītito hīnaṃ, upekkhekaggatāyutaṃ.
::

::hangnum
38\.
::

::gatha1
Pañcamanti ca pañcete, paṭhamānuttarā matā;
::

::gathalast
Diṭṭhikaṅkhāsīlabbataparāmāsappahāyino.
::

::hangnum
39\.
::

::gatha1
Tatheva sakadāgāmimaggacittañca pañcadhā;
::

::gathalast
Rāgadosamohattayatanuttakaramīritaṃ.
::

::hangnum
40\.
::

::gatha1
Kāmadosasamugghātakaraṃ niravasesato;
::

::gathalast
Tatiyānuttarañcāpi, kusalaṃ pañcadhā tathā.
::

::hangnum
41\.
::

::gatha1
Rūparāgārūparāgamānuddhaccāpi cāparā;
::

::gathalast
Avijjā ceti pañcuddhaṃbhāgiyānamasesato.
::

::hangnum
42\.
::

::gatha1
Saṃyojanānaṃ sesānaṃ, samugghātakaraṃ paraṃ;
::

::gathalast
Catutthānuttaraṃ maggacittaṃ pañcavidhanti ca.
::

::hangnum
43\.
::

::gatha1
Cattāri pañcakāneva, maggesu ca phalesu ca;
::

::gathalast
Sesāni cekāsītīti, ekavīsasataṃ bhave.
::

::hangnum
44\.
::

::gatha1
Lokuttarānaṃ aṭṭhannaṃ, iccevaṃ pañcadhā puna;
::

::gathalast
Jhānaṅgamaggabojjhaṅga-vibhāgāya yathārahaṃ.
::

::hangnum
45\.
::

::gatha1
Pādakajjhānamāmaṭṭhajhānaṃ ajjhāsayo tathā;
::

::gathalast
Vuṭṭhānagāminī ceva, niyāmeti vipassanāti.
::

::centre
Iti cittavibhāge sarūpasaṅgahakathā niṭṭhitā.
::

::centre
Paṭhamo paricchedo.
::

### Dutiyo paricchedo

#### 2. Pakiṇṇakakathā

::hangnum
46\.
::

::gatha1
Kusalānekavīseva{pb:M:0.0005}{pb:V:0.0006}, dvādasākusalāni ca;
::

::gathalast
Chattiṃsati vipākāni, kriyācittāni vīsati.
::

::hangnum
47\.
::

::gatha1
Kāmesu catupaññāsa, rūpesu dasa pañca ca;
::

::gathalast
Dvādasāruppacittāni, aṭṭhānuttaramānasā.
::

::hangnum
48\.
::

::gatha1
Kāme tevīsa pākāni, puññāpuññāni vīsati;
::

::gathalast
Ekādasa kriyā ceti, catupaññāsa sabbathā.
::

::hangnum
49\.
::

::gatha1
Puññapākakriyābhedā, tayo rūpesu pañcakā;
::

::gathalast
Āruppeti catukkāni, sattavīsa mahaggatā.
::

::hangnum
50\.
::

::gatha1
Catumaggaphalānaṃ tu, vasenaṭṭhapi jhānato;
::

::gathalast
Dasobhayampi missetvā, tālīsānuttarā siyuṃ.
::

::hangnum
51\.
::

::gatha1
Puññapākakriyāpāpā, santi kāme mahaggate;
::

::gathalast
Pāpaṃ natthi kriyāpāpā, na vijjanti anuttare.
::

::hangnum
52\.
::

::gatha1
Pāpāhetukamuttāni, anavajjāni sabbathā;
::

::gathalast
Ekūnasaṭṭhi cittāni, puññapākakriyāvasā.
::

::hangnum
53\.
::

::gatha1
Kammacittāni tettiṃsa, puññāpuññāni sabbathā;
::

::gathalast
Chattiṃsa tesaṃ pākāni, kriyā vīsa na cobhayaṃ.
::

::hangnum
54\.
::

::gatha1
Cakkhuviññāṇadhātādi, pañcaviññāṇanāmakā;
::

::gathalast
Pañcadvārāvajjanañca, duvidhaṃ sampaṭicchanaṃ.
::

::hangnum
55\.
::

::gatha1
Manodhātuttayaṃ nāma, chasattati tato pare;
::

::gathalast
Manoviññāṇadhātūti, sattadhā dhātubhedato.
::

::hangnum
56\.
::

::gatha1
Manoviññāṇadhātuñca{pb:V:0.0007}, manodhātuttayaṃ tathā;
::

::gathalast
Katvā manoviññāṇanti, cha viññāṇā pakittitā.
::

::hangnum
57\.
::

::gatha1
Āvajjanaṃ dassanañca, savanaṃ ghāyanaṃ tathā;
::

::gathalast
Sāyanaṃ phusanañceva, sampaṭicchanatīraṇaṃ.
::

::hangnum
58\.
::

::gatha1
Voṭṭhabbanañca {pb:M:0.0006} javanaṃ, tadārammaṇanāmakaṃ;
::

::gathalast
Bhavaṅgaṃ cuti sandhīti, cittaṃ cuddasadhā ṭhitaṃ.
::

::hangnum
59\.
::

::gatha1
Āvajjanādayo dve dve, yugā satta yathākkamaṃ;
::

::gathalast
Tīṇi tīraṇacittāni, ekaṃ voṭṭhabbanaṃ mataṃ.
::

::hangnum
60\.
::

::gatha1
Kusalākusalā sabbe, phalā cāvajjanaṃ vinā;
::

::gathalast
Kriyā ca pañcapaññāsa, javananti pavuccare.
::

::hangnum
61\.
::

::gatha1
Santīraṇamahāpākā, tadārammaṇanāmakā;
::

::gathalast
Ekādasa pavattanti, javanārammaṇe yato.
::

::hangnum
62\.
::

::gatha1
Mahaggatamahāpākā, upekkhātīraṇadvayaṃ;
::

::gathalast
Cutisandhibhavaṅgāni, cittānekūnavīsati.
::

::hangnum
63\.
::

::gatha1
Javanāvajjanādīni, voṭṭhabbasukhatīraṇā;
::

::gathalast
Mahaggatamahāpākā, upekkhātīraṇāti ca.
::

::hangnum
64\.
::

::gatha1
Aṭṭhasaṭṭhi tathā dve ca, navaṭṭha dve yathākkamaṃ;
::

::gathalast
Ekadviticatuppañcakiccaṭṭhānāni niddise.
::

::hangnum
65\.
::

::gatha1
Rūpapākā mahāpākā, manodhātu ca tīraṇaṃ;
::

::gathalast
Rūpaṃ janenti ekūnavīsati netaradvayaṃ.
::

::hangnum
66\.
::

::gatha1
Abhiññāvajjitā sabbe, appanājavanā pana;
::

::gathalast
Rūpaṃ janenti chabbīsa, paṇāmentiriyāpathaṃ.
::

::hangnum
67\.
::

::gatha1
Abhiññādvayavoṭṭhabbaparittajavanā pana;
::

::gathalast
Dvattiṃsa rūpaviññattiiriyāpathasādhakā.
::

::hangnum
68\.
::

::gatha1
Pañcaviññāṇamāruppa-vipākā {pb:V:0.0008} sabbasandhiyo;
::

::gathalast
Cuti khīṇāsavasseti, soḷasete na kiñcipi.
::

::hangnum
69\.
::

::gatha1
Rūpaṃ janenti cittāni, sattasattati sabbathā;
::

::gathalast
Aṭṭhapaññāsa cittāni, paṇāmentiriyāpathaṃ.
::

::hangnum
70\.
::

::gatha1
Dvattiṃsa {pb:M:0.0007} catuviññattiṃ, samuṭṭhāpenti mānasā;
::

::gathalast
Na janenti tassampekaṃ, yathāvuttāni soḷasa.
::

::hangnum
71\.
::

::gatha1
Somanassasahagatā, parittajavanā pana;
::

::gathalast
Hasanampi janentīti, catukiccāni terasa.
::

::hangnum
72\.
::

::gatha1
Sabbampi pañcavokāre, kiccametaṃ pakāsitaṃ;
::

::gathalast
Āruppe pana sabbampi, rūpāyattaṃ na vijjati.
::

::hangnum
73\.
::

::gatha1
Asaññīnaṃ tu sabbāni, cittāneva na labbhare;
::

::gathalast
Rūpakkhandhova tesaṃ tu, attabhāvoti vuccati.
::

::hangnum
74\.
::

::gatha1
Pāṇātipātatheyyādivasenopacitaṃ pana;
::

::gathalast
Uddhaccarahitāpuññaṃ, caturāpāyabhūmiyaṃ.
::

::hangnum
75\.
::

::gatha1
Datvā sandhiṃ pavatte tu, pañcavokārabhūmiyaṃ;
::

::gathalast
Uddhaccasahitañcāpi, satta pākāni paccati.
::

::hangnum
76\.
::

::gatha1
Dānasīlādibhedena, pavattaṃ kusalaṃ pana;
::

::gathalast
Kāme mānasamukkaṭṭhaṃ, catukkaṃ tu tihetukaṃ.
::

::hangnum
77\.
::

::gatha1
Datvā tihetukaṃ sandhiṃ, kāme sugatiyaṃ pana;
::

::gathalast
Soḷasa puññapākāni, pavatte tu vipaccati.
::

::hangnum
78\.
::

::gatha1
Tihetukomakaṃ puññaṃ, ukkaṭṭhañca dvihetukaṃ;
::

::gathalast
Datvā dvihetukaṃ sandhiṃ, kāme sugatiyaṃ tathā.
::

::hangnum
79\.
::

::gatha1
Pavatte pana ñāṇena, sampayuttaṃ vivajjiya;
::

::gathalast
Dvādasa puññapākāni, vipaccati yathārahaṃ.
::

::hangnum
80\.
::

::gatha1
Dvihetukomakaṃ {pb:V:0.0009} puññaṃ, paṭisandhimahetukaṃ;
::

::gathalast
Deti mānusake ceva, vinipātāsure tathā.
::

::hangnum
81\.
::

::gatha1
Aṭṭhāhetukapākāni, pavatte tu vipaccare;
::

::gathalast
Cattāripi catukkāni, pañcavokārabhūmiyaṃ.
::

::hangnum
82\.
::

::gatha1
Bhāvanāmayapuññaṃ {pb:M:0.0008} tu, mahaggatamanuttaraṃ;
::

::gathalast
Yathābhūminiyāmena, deti pākaṃ yathāsakaṃ.
::

::hangnum
83\.
::

::gatha1
Kaṭattārūpapākāni, pañcavokārabhūmiyaṃ;
::

::gathalast
Āruppānuttare pākaṃ, tathā rūpamasaññisu.
::

::hangnum
84\.
::

::gatha1
Puññāpuññāni kammāni, tettiṃsāpi ca yabbathā;
::

::gathalast
Sañjanenti yathāyogaṃ, paṭisandhipavattiyaṃ.
::

::centre
Iti cittavibhāge pakiṇṇakakathā niṭṭhitā.
::

::centre
Dutiyo paricchedo.
::

### Tatiyo paricchedo

#### 3. Vīthisaṅgahakathā

::hangnum
85\.
::

::gatha1
Cakkhusotaghānajivhā-kāyāyatana pañcadhā;
::

::gathalast
Pasādā hadayañceti, cha vatthūni viniddise.
::

::hangnum
86\.
::

::gatha1
Cakkhusotaghānajivhā-kāyadvārā ca pañcadhā;
::

::gathalast
Manodvāraṃ bhavaṅganti, cha dvārā cittavīthiyā.
::

::hangnum
87\.
::

::gatha1
Rūpasaddagandharasa-phoṭṭhabbā pañca gocarā;
::

::gathalast
Dhammārammaṇapaññatti, cha dvārārammaṇakkamā.
::

::hangnum
88\.
::

::gatha1
Nimittagatikammāni{pb:V:0.0010}, kammamevātha gocarā;
::

::gathalast
Paṭisandhibhavaṅgānaṃ, cutiyā ca yathārahaṃ.
::

::hangnum
89\.
::

::gatha1
Maraṇāsannasattassa, yathopaṭṭhitagocaraṃ;
::

::gathalast
Chadvāresu tamārabbha, paṭisandhi bhavantare.
::

::hangnum
90\.
::

::gatha1
Ekacittakkhaṇā hoti, yāvajīvaṃ tato paraṃ;
::

::gathalast
Bhavaṅgaṃ pariyosāne, cuti cekakkhaṇā bhave.
::

::hangnum
91\.
::

::gatha1
Duhetāhetucutiyā, kāmāvacarasandhiyo;
::

::gathalast
Tihetukāmacutiyā, sabbāpi paṭisandhiyo.
::

::hangnum
92\.
::

::gatha1
Rūpāvacaracutiyā{pb:M:0.0009}, sahetupaṭisandhiyo;
::

::gathalast
Āruppatopari kāme, tattha vāpi tihetukā.
::

::hangnum
93\.
::

::gatha1
Paṭisandhi bhavaṅgañca, ekamevekajātiyaṃ;
::

::gathalast
Cuti cārammaṇañcassa, evameva yathārahaṃ.
::

::hangnum
94\.
::

::gatha1
Rūpādārammaṇe cakkhu-ppasādādimhi ghaṭṭite;
::

::gathalast
Majjhe bhavaṅgaṃ chinditvā, vīthi nāma pavattati.
::

::hangnum
95\.
::

::gatha1
Āvajjapañcaviññāṇasampaṭicchanatīraṇā;
::

::gathalast
Voṭṭhabbakāmajavanatadārammaṇanāmakā.
::

::hangnum
96\.
::

::gatha1
Satteva ṭhānasaṅkhepā, pañcadvārikamānasā;
::

::gathalast
Catupaññāsa sabbepi, vitthārena sarūpato.
::

::hangnum
97\.
::

::gatha1
Āvajjasabbajavanatadārammaṇanāmakā;
::

::gathalast
Sattasaṭṭhi sarūpena, manodvārikamānasā.
::

::hangnum
98\.
::

::gatha1
Iṭṭhe ārammaṇe honti, puññapākāni sabbathā;
::

::gathalast
Aniṭṭhe pāpapākāni, niyamoyaṃ pakāsito.
::

::hangnum
99\.
::

::gatha1
Tatthāpi atiiṭṭhamhi, tadārammaṇatīraṇaṃ;
::

::gathalast
Somanassayutaṃ iṭṭhamajjhattamhi upekkhitaṃ.
::

::hangnum
100\.
::

::gatha1
Gocaretiparittamhi{pb:V:0.0011}, atiappāyuke pana;
::

::gathalast
Bhavaṅgameva calati, moghavāroti so kato.
::

::hangnum
101\.
::

::gatha1
Voṭṭhabbanaṃ parittamhi, dvattikkhattuṃ pavattati;
::

::gathalast
Tato bhavaṅgapātova, sopi moghoti vuccati.
::

::hangnum
102\.
::

::gatha1
Javanañca mahantamhi, javitvāna tato paraṃ;
::

::gathalast
Na sambhoti tadālambaṃ, sopi moghoti vuccati.
::

::hangnum
103\.
::

::gatha1
Gocaretimahantamhi, atidīghāyuke pana;
::

::gathalast
Sambhoti ca tadālambaṃ, sampuṇṇoti pavuccati.
::

::hangnum
104\.
::

::gatha1
Gocaretimahantamhi, tadārammaṇasambhavo;
::

::gathalast
Pañcadvāre manodvāre, vibhūte pana gocare.
::

::hangnum
105\.
::

::gatha1
Kāmāvacarasattānaṃ{pb:M:0.0010}, kāmāvacaragocare;
::

::gathalast
Parittajavanesveva, tadārammaṇamuddise.
::

::hangnum
106\.
::

::gatha1
Nātitikkhe nātisīghe, nātitejussade jave;
::

::gathalast
Samamandappavattamhi, tadārammaṇamicchitaṃ.
::

::hangnum
107\.
::

::gatha1
Sukhopetaṃ tadālambaṃ, upekkhākriyato paraṃ;
::

::gathalast
Na hotupekkhāsahitaṃ, sukhitakriyato tathā.
::

::hangnum
108\.
::

::gatha1
Na hoti domanassamhā, somanassikamānasaṃ;
::

::gathalast
Tadārammaṇamaññañca, bhavaṅgaṃ cuti vā tathā.
::

::hangnum
109\.
::

::gatha1
Rajjanādivasenettha, javanākusalaṃ bhave;
::

::gathalast
Kusalaṃ pana sambhoti, saddhāpaññādisambhave.
::

::hangnum
110\.
::

::gatha1
Tadeva vītarāgānaṃ, kriyā nāma pavuccati;
::

::gathalast
Avipākatamāpannaṃ, vaṭṭamūlaparikkhayā.
::

::hangnum
111\.
::

::gatha1
Appanājavanaṃ sesaṃ, mahaggatamanuttaraṃ;
::

::gathalast
Chabbīsati yathāyogaṃ, appanāvīthiyaṃ bhave.
::

::hangnum
112\.
::

::gatha1
Parikammaṃ {pb:V:0.0012} karontassa, kasiṇādikagocare;
::

::gathalast
Susamāhitacittassa, upacārasamādhinā.
::

::hangnum
113\.
::

::gatha1
Parikammopacārānulomagotrabhuto paraṃ;
::

::gathalast
Pañcamaṃ vā catutthaṃ vā, javanaṃ hoti appanā.
::

::hangnum
114\.
::

::gatha1
Puthujjanāna sekkhānaṃ, kāmapuññatihetuto;
::

::gathalast
Tihetukāmakriyato, vītarāgānamappanā.
::

::hangnum
115\.
::

::gatha1
Tatrāpi sukhitajavaṃ, sukhitadvayato paraṃ;
::

::gathalast
Upekkhitamhā sambhoti, upekkhekaggatāyutaṃ.
::

::hangnum
116\.
::

::gatha1
Pañca vāre cha vā satta, parittajavanaṃ bhave;
::

::gathalast
Sakiṃ dve vā tadālambaṃ, sakimāvajjanādayo.
::

::hangnum
117\.
::

::gatha1
Appanājavanañcekaṃ, paṭhamuppattiyaṃ pana;
::

::gathalast
Tato paraṃ vasībhūtaṃ, ahorattaṃ pavattati.
::

::hangnum
118\.
::

::gatha1
Sakiṃ {pb:M:0.0011} dve vā nirodhassa, samāpattikkhaṇe pana;
::

::gathalast
Catutthāruppajavanaṃ, tato cittaṃ nirujjhati.
::

::hangnum
119\.
::

::gatha1
Nirodhā vuṭṭhahantassa, upariṭṭhaphaladvayaṃ;
::

::gathalast
Pañcābhiññā tathā maggā, ekacittakkhaṇā matā.
::

::hangnum
120\.
::

::gatha1
Phalamekadvayaṃ tathā, tisso vā maggavīthiyaṃ;
::

::gathalast
Samāpattikkhaṇe tampi, ahorattaṃ pavattati.
::

::hangnum
121\.
::

::gatha1
Pañcadvāre na labbhanti, lokuttaramahaggatā;
::

::gathalast
Vīthimuttamanodhātu, pañca cittāni antime.
::

::hangnum
122\.
::

::gatha1
Parittāneva sabbāni, pañcadvāresu sambhavā;
::

::gathalast
Manodvāramhi voṭṭhabba-tadālambajavā siyuṃ.
::

::hangnum
123\.
::

::gatha1
Ghānajivhākāyavīthi, tadārammaṇameva ca;
::

::gathalast
Rūpe natthi tathārūpe, cakkhusotāpi vīthiyo.
::

::hangnum
124\.
::

::gatha1
Sabbāpi {pb:V:0.0013} vīthiyo kāme,
::

::gatha2
Rūpe tisso pakāsitā;
::

::gatha3
Ekā vīthi panārūpe,
::

::gathalast
Natthāsaññīsu kācipi.
::

::hangnum
125\.
::

::gatha1
Sattāpi vīthicittāni, kāme rūpe cha sambhavā;
::

::gathalast
Arūpe dve manodvārā-vajjanaṃ javananti cāti.
::

::centre
Iti cittavibhāge vīthisaṅgahakathā niṭṭhitā.
::

::centre
Tatiyo paricchedo.
::

### Catuttho paricchedo

#### 4. Vīthiparikammakathā

::hangnum
126\.
::

::gatha1
Paṭhamāvajjanaṃ pañca-dasannaṃ parato bhave;
::

::gathalast
Dutiyāvajjanaṃ hoti, ekavīsatito paraṃ.
::

::hangnum
127\.
::

::gatha1
Ekamhā {pb:M:0.0012} pañcaviññāṇaṃ, pañcamhā sampaṭicchanaṃ;
::

::gathalast
Sukhasantīraṇaṃ hoti, pañcavīsatito paraṃ.
::

::hangnum
128\.
::

::gatha1
Sattatiṃsatito hoti, upekkhātīraṇadvayaṃ;
::

::gathalast
Voṭṭhabbanasarūpānaṃ, dvinnaṃ kāmajavā paraṃ.
::

::hangnum
129\.
::

::gatha1
Maggābhiññā paraṃ dvinnaṃ, tiṇṇannaṃ lokiyappanā;
::

::gathalast
Phalā catunnaṃ pañcannaṃ, upariṭṭhaphaladvayaṃ.
::

::hangnum
130\.
::

::gatha1
Bhavanti cattālīsamhā, sukhapākā dvihetukā;
::

::gathalast
Tathekacattālīsamhā, upekkhāya samāyutā.
::

::hangnum
131\.
::

::gatha1
Honti {pb:V:0.0014} sattatito kāme, sukhapākā tihetukā;
::

::gatha2
Dvāsattatimhā jāyanti, upekkhāsahitā pana.
::

::hangnum
132\.
::

::gatha1
Ekūnasaṭṭhito rūpa-pākā pākā arūpino;
::

::gathalast
Kamāṭṭhacattālīsamhā, tathekadvitihīnato.
::

::hangnum
133\.
::

::gatha1
Pubbasaṅgahamiccevaṃ, vigaṇetvā vicakkhaṇo;
::

::gathalast
Parasaṅgahasaṅkhyādiṃ, vibhāveyya visārado.
::

::hangnum
134\.
::

::gatha1
Pañcadvārāvajjanato, dasa cittāni dīpaye;
::

::gathalast
Sesāvajjanato pañcacattālīsanti bhāsitaṃ.
::

::hangnum
135\.
::

::gatha1
Pañcaviññāṇato pāpavipākā sampaṭicchanā;
::

::gathalast
Paramekaṃ dvayaṃ puññavipākā sampaṭicchanā.
::

::hangnum
136\.
::

::gatha1
Santīraṇā dvihetumhā, pākā dvādasa jāyare;
::

::gathalast
Tihetukāmapākamhā, ekavīsati labbhare.
::

::hangnum
137\.
::

::gatha1
Rūpāvacarapākamhā, paramekūnavīsati;
::

::gathalast
Navaṭṭhārūpapākamhā, satta chāpi yathākkamaṃ.
::

::hangnum
138\.
::

::gatha1
Paṭighamhā tu satteva, sitamhā teraseritā;
::

::gathalast
Pāpapuññadvihetumhā, ekavīsati bhāvaye.
::

::hangnum
139\.
::

::gatha1
Dvihetukāmakriyato{pb:M:0.0013}, aṭṭhārasa upekkhakā;
::

::gathalast
Sattarasa sukhopetā, vibhāveyya vicakkhaṇo.
::

::hangnum
140\.
::

::gatha1
Kāmapuññatihetumhā, tettiṃseva upekkhakā;
::

::gathalast
Tepaññāsa sukhopetā, bhavantīti pakāsitaṃ.
::

::hangnum
141\.
::

::gatha1
Tihetukāmakriyato, catuvīsatipekkhakā;
::

::gathalast
Sukhitamhā tu dīpeyya, pañcavīsati paṇḍito.
::

::hangnum
142\.
::

::gatha1
Dasarūpajavamhekā-dasadvādasa {pb:V:0.0015} terasa;
::

::gathalast
Yathākkamaṃ pañcadasa, āruppā paridīpaye.
::

::hangnum
143\.
::

::gatha1
Phalamhā cuddasevāhu, maggamhā tu sakaṃ phalaṃ;
::

::gathalast
Paraṃ saṅgahamiccevaṃ, vigaṇeyya visārado.
::

::hangnum
144\.
::

::gatha1
Pubbāparasamodhāna-miti ñatvā tato paraṃ;
::

::gathalast
Vatthuvīthisamodhānaṃ, yathāsambhavamuddise.
::

::hangnum
145\.
::

::gatha1
Pañca vatthūni nissāya, kamato pañcamānasā;
::

::gathalast
Tettiṃsa pana nissāya, hadayaṃ mānasā siyuṃ.
::

::hangnum
146\.
::

::gatha1
Kāmapākamanodhātu-hasituppādamānasā;
::

::gathalast
Dosamūlāni maggo ca, rūpajjhānāva sabbathā.
::

::hangnum
147\.
::

::gatha1
Dasāvasesāpuññāni, kāmapuññamahākriyā;
::

::gathalast
Voṭṭhabbārūpajavanaṃ, satta lokuttarāni ca.
::

::hangnum
148\.
::

::gatha1
Dvecattālīsa cittāni, pañcavokārabhūmiyaṃ;
::

::gathalast
Nissāya hadayaṃ honti, arūpe nissayaṃ vinā.
::

::hangnum
149\.
::

::gatha1
Āruppapākā cattāro, anissāyeti sabbathā;
::

::gathalast
Vitthārenaṭṭhadhā bhinnaṃ, saṅkhepā tividhaṃ bhave.
::

::hangnum
150\.
::

::gatha1
Tecattālīsa nissāya, anissāya catubbidhaṃ;
::

::gathalast
Nissitānissitā sesā, dvecattālīsa mānasā.
::

::hangnum
151\.
::

::gatha1
Pañca cittappanā honti, kamenekekavīthiyaṃ;
::

::gathalast
Manodhātuttikaṃ nāma, pañcadvārikamīritaṃ.
::

::hangnum
152\.
::

::gatha1
Sukhatīraṇavoṭṭhabba-parittajavanā {pb:M:0.0014} pana;
::

::gathalast
Ekatiṃsāpi jāyante, chasu vīthīsu sambhavā.
::

::hangnum
153\.
::

::gatha1
Mahāpākā panaṭṭhāpi, upekkhātīraṇadvayaṃ;
::

::gathalast
Chasu dvāresu jāyanti, dasa muttā ca vīthiyā.
::

::hangnum
154\.
::

::gatha1
Cutisandhibhavaṅgānaṃ, vasā pākā mahaggatā;
::

::gathalast
Nava vīthivimuttāti, dasadhā vīthisaṅgaho.
::

::hangnum
155\.
::

::gatha1
Ekadvārikacittāni{pb:V:0.0016}, pañcachadvārikā tathā;
::

::gathalast
Chadvārikavimuttā ca, vimuttāti ca sabbathā.
::

::hangnum
156\.
::

::gatha1
Chattiṃsa tayekatiṃsa, dasa ceva naveti ca;
::

::gathalast
Ñatvā vīthisamodhānaṃ, gocarañca samuddise.
::

::hangnum
157\.
::

::gatha1
Kamato pañcaviññāṇā, lokuttaramahaggatā;
::

::gathalast
Abhiññāvajjitā sabbā, pañcatālīsa mānasā.
::

::hangnum
158\.
::

::gatha1
Yathāsambhavato honti, rūpādekekagocarā;
::

::gathalast
Pañcagocaramīrenti, manodhātuttikaṃ pana.
::

::hangnum
159\.
::

::gatha1
Santīraṇamahāpākā, parittajavanāni ca;
::

::gathalast
Voṭṭhabbanamabhiññā ca, tecattālīsa sambhavā.
::

::hangnum
160\.
::

::gatha1
Chārammaṇesu hontīti, aṭṭhadhā tividhā puna;
::

::gathalast
Ekārammaṇacittāni, pañcachārammaṇāni ca.
::

::hangnum
161\.
::

::gatha1
Saṅkhepā mānasā pañca-cattālīsa tayo tathā;
::

::gathalast
Tecattālīsa ceveti, sattadhāpi siyuṃ kathaṃ.
::

::hangnum
162\.
::

::gatha1
Kāmapākamanodhātu-hasituppādamānasā;
::

::gathalast
Pañcavīsa yathāyogaṃ, parittārammaṇā matā.
::

::hangnum
163\.
::

::gatha1
Kasiṇugghāṭimākāsaṃ, paṭhamāruppamānasaṃ;
::

::gathalast
Tasseva natthibhāvaṃ tu, tatiyāruppakaṃ tathā.
::

::hangnum
164\.
::

::gatha1
Ālambitvā pavattanti, āruppā kamato tato;
::

::gathalast
Dutiyañca catutthañca, cha mahaggatagocarā.
::

::hangnum
165\.
::

::gatha1
Appamāṇasamaññā {pb:M:0.0015} te, nibbāne pana gocare;
::

::gathalast
Aṭṭha lokuttarā dhammā, niyamena vavatthitā.
::

::hangnum
166\.
::

::gatha1
Kasiṇāsubhakoṭṭhāse,
::

::gatha2
Ānāpāne ca yogino;
::

::gatha3
Paṭibhāganimittamhi{pb:V:0.0017},
::

::gathalast
Appamaññānuyuñjato.
::

::hangnum
167\.
::

::gatha1
Sattapaṇṇattiyañceva, rūpajjhānaṃ pavattati;
::

::gathalast
Yathāvuttanimittamhi, sesamāruppakanti ca.
::

::hangnum
168\.
::

::gatha1
Abhiññāvajjitā ekavīsa mahaggatā sabbā;
::

::gathalast
Sabbe paṇṇattisaṅkhāte, navattabbe pavattare.
::

::hangnum
169\.
::

::gatha1
Jāyantākusalā ñāṇavippayuttajavā tathā;
::

::gathalast
Appamāṇaṃ vinā vīsa, parittādīsu tīsupi.
::

::hangnum
170\.
::

::gatha1
Tihetukāmapuññāni, puññābhiññā ca pañcime;
::

::gathalast
Catūsupi pavattanti, arahattadvayaṃ vinā.
::

::hangnum
171\.
::

::gatha1
Kriyābhiññā ca voṭṭhabbaṃ, kriyākāme tihetukā;
::

::gathalast
Cha sabbatthāpi hontīti, sattadhā mānasā ṭhitā.
::

::hangnum
172\.
::

::gatha1
Ekaticcatukoṭṭhāsagocarā tividhā pana;
::

::gathalast
Samasaṭṭhi tathā vīsa, kamenekādaseti ca.
::

::hangnum
173\.
::

::gatha1
Pañcadvāresu pañcāpi, paccuppannāva gocarā;
::

::gathalast
Tekālikā navattabbā, manodvāre yathārahaṃ.
::

::hangnum
174\.
::

::gatha1
Ajjhattā ca bahiddhā ca, pañcadvāresu gocarā;
::

::gathalast
Manodvāre navattabbo, natthibhāvopi labbhati.
::

::hangnum
175\.
::

::gatha1
Pañcadvāresu pañcanna-mekameko ca gocaro;
::

::gathalast
Chāpi ārammaṇā honti, manodvāramhi sabbathā.
::

::hangnum
176\.
::

::gatha1
Pañcadvāresu gahitaṃ, tadaññampi ca gocaraṃ;
::

::gathalast
Manodvāre vavatthānaṃ, gacchatīti hi desitaṃ.
::

::hangnum
177\.
::

::gatha1
Atītā {pb:M:0.0016} vattamānā ca, sambhavā kāmasandhiyā;
::

::gathalast
Chadvāragahitā honti, tividhā tepi gocarā.
::

::hangnum
178\.
::

::gatha1
Kammanimittamevekaṃ{pb:V:0.0018}, manodvāre upaṭṭhitaṃ;
::

::gathalast
Navattabbamatītañca, dhammārammaṇasaṅgahaṃ.
::

::hangnum
179\.
::

::gatha1
Ālambitvā yathāyogaṃ, paṭisandhimahaggatā;
::

::gathalast
Ante cuti bhave majjhe, bhavaṅgampi pavattatīti.
::

::centre
Iti cittavibhāge vīthiparikammakathā niṭṭhitā.
::

::centre
Catuttho paricchedo.
::

### Pañcamo paricchedo

#### 5. Bhūmipuggalakathā

::hangnum
180\.
::

::gatha1
Ito paraṃ pavakkhāmi, bhūmipuggalabhedato;
::

::gathalast
Cittānaṃ pana sabbesaṃ, kamato saṅgahaṃ kathaṃ.
::

::hangnum
181\.
::

::gatha1
Nirayañca tiracchānayoni petāsurā tathā;
::

::gathalast
Caturāpāyabhūmīti, kāme duggatiyo matā.
::

::hangnum
182\.
::

::gatha1
Cātumahārājikā ca, tāvatiṃsā ca yāmakā;
::

::gathalast
Tusitā ceva nimmānaratino vasavattino.
::

::hangnum
183\.
::

::gatha1
Chaḷete devalokā ca, mānavāti ca sattadhā;
::

::gathalast
Kāmasugatiyo cekādasadhā **kāmabhūmiyo**.
::

::hangnum
184\.
::

::gatha1
Brahmānaṃ pārisajjā ca, tathā brahmapurohitā;
::

::gathalast
Mahābrahmā ca tividhā, **paṭhamajjhānabhūmiyo**.
::

::hangnum
185\.
::

::gatha1
Parittābhāppamāṇābhā, tathevābhassarāti ca;
::

::gathalast
**Dutiyajjhānabhūmi** ca, tividhāva pakāsitā.
::

::hangnum
186\.
::

::gatha1
Parittasubhāppamāṇāsubhā ca subhakiṇhakā;
::

::gathalast
Tividhāpi pavuccanti, **tatiyajjhānabhūmiyo**.
::

::hangnum
187\.
::

::gatha1
Vehapphalā {pb:M:0.0017}{pb:V:0.0019} asaññī ca, suddhāvāsā ca pañcadhā;
::

::gathalast
Iccetā pana sattāpi, **catutthajjhānabhūmiyo**.
::

::hangnum
188\.
::

::gatha1
Avihā ca atappā ca, sudassā ca sudassino;
::

::gathalast
Akaniṭṭhāti pañcete, **suddhāvāsā** pakāsitā.
::

::hangnum
189\.
::

::gatha1
Iti soḷasadhā bhinnā, brahmalokā pavuccare;
::

::gathalast
Rūpibrahmānamāvāsā, **rūpāvacarabhūmiyo**.
::

::hangnum
190\.
::

::gatha1
Ākāsānañcāyatananāmādīhi pakāsitā;
::

::gathalast
Arūpibrahmalokā ca, catudhā**rūpabhūmiyo**.
::

::hangnum
191\.
::

::gatha1
Sotāpannādibhedena, catudhā**nuttarā** matā;
::

::gathalast
Pañcatiṃsa paniccevaṃ, sabbathāpi ca bhūmiyo.
::

::hangnum
192\.
::

::gatha1
Jāyanti caturāpāye, pāpapākāya sandhiyā;
::

::gathalast
Kāmāvacaradevesu, mahāpākehi jāyare.
::

::hangnum
193\.
::

::gatha1
Ahetukā puññapākāhetukena tu jāyare;
::

::gathalast
Bhummadevamanussesu, mahāpākehi cetare.
::

::hangnum
194\.
::

::gatha1
Vipākaṃ paṭhamajjhānaṃ, paṭhamajjhānabhūmiyaṃ;
::

::gathalast
Dutiyaṃ tatiyañceva, dutiyajjhānabhūmiyaṃ.
::

::hangnum
195\.
::

::gatha1
Tatiyamhi catutthaṃ tu, catutthamhi ca pañcamaṃ;
::

::gathalast
Āruppā ca kameneva, āruppe honti sandhiyo.
::

::hangnum
196\.
::

::gatha1
Kāyavācāmanodvāre, kammaṃ pāṇavadhādikaṃ;
::

::gathalast
Katvā pāpakacittehi, jāyantāpāyabhūmiyaṃ.
::

::hangnum
197\.
::

::gatha1
Kāyavācāmanodvāre, dānaṃ sīlañca bhāvanaṃ;
::

::gathalast
Kāmapuññehi katvāna, kāmasugatiyaṃ siyuṃ.
::

::hangnum
198\.
::

::gatha1
Parittaṃ majjhimaṃ jhānaṃ, paṇītañca yathākkamaṃ;
::

::gathalast
Bhāvetvā tividhā honti, tīsu bhūmīsu yogino.
::

::hangnum
199\.
::

::gatha1
Vehapphalesu {pb:V:0.0020} jāyanti, bhāvetvā pañcamaṃ tathā;
::

::gathalast
Saññāvirāgatañceva, bhāvetvāsaññibhūmiyaṃ.
::

::hangnum
200\.
::

::gatha1
Suddhāvāsesu {pb:M:0.0018} jāyanti, anāgāmikapuggalā;
::

::gathalast
Āruppāni ca bhāvetvā, arūpesu yathākkamaṃ.
::

::hangnum
201\.
::

::gatha1
Lokuttaraṃ tu bhāvetvā, yathāsakamanantaraṃ;
::

::gathalast
Samāpattikkhaṇe ceva, appeti phalamānasaṃ.
::

::hangnum
202\.
::

::gatha1
Apāyamhā cutā sattā, kāmadhātumhi jāyare;
::

::gathalast
Sabbaṭṭhānesu jāyanti, kāmasugatito cutā.
::

::hangnum
203\.
::

::gatha1
Cutā jāyanti rūpamhā, sabbatthāpāyavajjite;
::

::gathalast
Kāmasugatiyaṃ honti, arūpāsaññato cutā.
::

::hangnum
204\.
::

::gatha1
Tathārūpacutā honti, tatthevoparimeva ca;
::

::gathalast
Vaṭṭamūlasamucchedā, nibbāyanti anāsavā.
::

::hangnum
205\.
::

::gatha1
Suddhāvāsesvanāgāmi-puggalāvopapajjare;
::

::gathalast
Kāmadhātumhi jāyanti, anāgāmivivajjitā.
::

::hangnum
206\.
::

::gatha1
Heṭṭhupapattibrahmānaṃ, ariyānaṃ na katthaci;
::

::gathalast
Asaññasattāpāyesu, natthevāriyapuggalā.
::

::hangnum
207\.
::

::gatha1
Vehapphale akaniṭṭhe, bhavagge ca patiṭṭhitā;
::

::gathalast
Na punāññattha jāyanti, sabbe ariyapuggalā.
::

::hangnum
208\.
::

::gatha1
Chasu devesvanāgāmī, vītarāgā na tiṭṭhare;
::

::gathalast
Na ciraṭṭhāyino tattha, lokiyāpi ca yogino.
::

::hangnum
209\.
::

::gatha1
Gihiliṅge na tiṭṭhanti, manussesu anāsavā;
::

::gathalast
Pabbajjāyañca bhumme ca, brahmattepi ca tiṭṭhare.
::

::hangnum
210\.
::

::gatha1
Yāni paññāsa vassāni,
::

::gatha2
Manussānaṃ sa piṇḍito;
::

::gatha3
Eko {pb:V:0.0021} rattidivo tena,
::

::gathalast
Māseko tiṃsa rattiyo.
::

::hangnum
211\.
::

::gatha1
Dvādasamāsiyo vasso, tena pañcasataṃ bhave;
::

::gathalast
**Cātumahārājikānaṃ,** pamāṇamidamāyuno.
::

::hangnum
212\.
::

::gatha1
Taṃ {pb:M:0.0019} navutivassasata-sahassaṃ pana piṇḍitaṃ;
::

::gathalast
Gaṇanāya manussānaṃ, catubhāgūparūpari.
::

::hangnum
213\.
::

::gatha1
Yaṃ manussavassasataṃ, tadeko divaso kato;
::

::gathalast
Tena vassasahassāyu, tāvatiṃsesu desito.
::

::hangnum
214\.
::

::gatha1
Koṭittayaṃ saṭṭhisatasahassañcādhikaṃ bhave;
::

::gathalast
Gaṇanāya manussānaṃ, **tāvatiṃsesu** piṇḍitaṃ.
::

::hangnum
215\.
::

::gatha1
Āyuppamāṇamiccevaṃ, devānamuparūpari;
::

::gathalast
Dvikkhattuṃ dviguṇaṃ katvā, catubhāgamudāhaṭaṃ.
::

::hangnum
216\.
::

::gatha1
Gaṇanāya manussānaṃ, tattha cuddasa koṭiyo;
::

::gathalast
Cattālīsasatasahassādhikā **yāmabhūmiyaṃ**.
::

::hangnum
217\.
::

::gatha1
**Tusitānaṃ** pakāsenti, sattapaññāsa koṭiyo;
::

::gathalast
Saṭṭhisatasahassāni, vassāni adhikāni ca.
::

::hangnum
218\.
::

::gatha1
**Nimmānarati**devānaṃ, dvisataṃ tiṃsa koṭiyo;
::

::gathalast
Cattālīsavassasatasahassāni ca sabbathā.
::

::hangnum
219\.
::

::gatha1
Navakoṭisatañcekavīsativassakoṭiyo;
::

::gathalast
Saṭṭhivassasatasahassādhikā **vasavattisu**.
::

::hangnum
220\.
::

::gatha1
Kappassa tatiyo bhāgo, upaḍḍhañca yathākkamaṃ;
::

::gathalast
Kappeko dve ca cattāro, aṭṭha kappā ca soḷasa.
::

::hangnum
221\.
::

::gatha1
Dvattiṃsa catusaṭṭhī ca, navasu **brahmabhūmisu**;
::

::gathalast
Vehapphalā asaññī ca, pañcakappasatāyukā.
::

::hangnum
222\.
::

::gatha1
Kappasahassaṃ {pb:V:0.0022} dve cattāri, aṭṭha soḷasa cakkamā;
::

::gathalast
Sahassāni ca kappānaṃ, **suddhāvāsāna**muddise.
::

::hangnum
223\.
::

::gatha1
Vīsakappasahassāni, cattālīsañca saṭṭhi ca;
::

::gathalast
Caturāsītisahassā, kappā cā**ruppake** kamā.
::

::hangnum
224\.
::

::gatha1
Āyuppamāṇaniyamo, natthi bhumme ca mānave;
::

::gathalast
Vassānaṃ gaṇanā natthi, caturāpāyabhūmiyaṃ.
::

::hangnum
225\.
::

::gatha1
Puthujjanāriyā {pb:M:0.0020} ceti, duvidhā honti puggalā;
::

::gathalast
Tihetukādibhedena, tividhā ca puthujjanā.
::

::hangnum
226\.
::

::gatha1
Maggaṭṭhā ca phalaṭṭhā ca,
::

::gatha3
Aṭṭhevāriyapuggalā;
::

::gatha3
Ādito satta sekkhā ca,
::

::gathalast
Asekkho cārahāparo.
::

::hangnum
227\.
::

::gatha1
Ahetukāva labbhanti, sattā duggatiyaṃ pana;
::

::gathalast
Tihetukāva labbhanti, rūpārūpe sacittakā.
::

::hangnum
228\.
::

::gatha1
Kāmāvacaradevesu, ahetukavivajjitā;
::

::gathalast
Vinipātāsure ceva, mānave ca tayopi ca.
::

::hangnum
229\.
::

::gatha1
Ariyā nāma labbhanti, asaññāpāyavajjite;
::

::gathalast
Puthujjanā tu labbhanti, suddhāvāsavivajjite.
::

::hangnum
230\.
::

::gatha1
Suddhāvāsamapāyañca, hitvāsaññibhavaṃ tidhā;
::

::gathalast
Sotāpannādayo dvepi, sesaṭṭhānesu labbhare.
::

::hangnum
231\.
::

::gatha1
Iti sabbappabhedena, bhūmipuggalasaṅgahaṃ;
::

::gathalast
Ñatvā viññū vibhāveyya, tattha cittāni sambhavāti.
::

::centre
Iti cittavibhāge bhūmipuggalakathā niṭṭhitā.
::

::centre
Pañcamo paricchedo.
::

### Chaṭṭho paricchedo

#### 6. Bhūmipuggalacittappavattikathā

::hangnum
232\.
::

::gatha1
Kāmasugatiyaṃ {pb:V:0.0023} honti, mahāpākā yathārahaṃ;
::

::gathalast
Mahaggatavipākā ca, yathāsandhivavatthitā.
::

::hangnum
233\.
::

::gatha1
Voṭṭhabbakāmapuññāni, viyuttāni ca diṭṭhiyā;
::

::gathalast
Uddhaccasahitañceti, honti sabbattha cuddasa.
::

::hangnum
234\.
::

::gatha1
Santīraṇamanodhātu-cakkhusotamanā {pb:M:0.0021} pana;
::

::gathalast
Dasa cittāni jāyanti, sabbatthārūpavajjite.
::

::hangnum
235\.
::

::gatha1
Diṭṭhigatasampayuttā, vicikicchāyutā tathā;
::

::gathalast
Pañca sabbattha jāyanti, suddhāvāsavivajjite.
::

::hangnum
236\.
::

::gatha1
Dosamūladvayañceva, ghānādittayamānasā;
::

::gathalast
Aṭṭha sabbattha jāyanti, mahaggatavivajjite.
::

::hangnum
237\.
::

::gatha1
Catutthāruppajavanaṃ, anāgāmiphalādayo;
::

::gathalast
Mahākriyā ca jāyanti, terasāpāyavajjite.
::

::hangnum
238\.
::

::gatha1
Heṭṭhāruppajavā dve dve, chāpāyuparivajjite;
::

::gathalast
Sitarūpajavā honti, arūpāpāyavajjite.
::

::hangnum
239\.
::

::gatha1
Sotāpattiphalādīni, suddhāpāyavivajjite;
::

::gathalast
Paṭhamānuttaraṃ suddhā-pāyārūpavivajjite.
::

::hangnum
240\.
::

::gatha1
Avatthābhūmibhūtattā, na gayhanti anuttarā;
::

::gathalast
Ekavokārabhūmi ca, rūpamattā na gayhati.
::

::hangnum
241\.
::

::gatha1
Sabhummā sabbabhummā ca, ekadvittayavajjitā;
::

::gathalast
Tathārūpasuddhāvāsa-brahmāpāyavasāti ca.
::

::hangnum
242\.
::

::gatha1
Mānasā {pb:V:0.0024} pañca koṭṭhāsā, sattarasa catuddasa;
::

::gathalast
Chattiṃsatekavīsā ca, ekañceva yathākkamaṃ.
::

::hangnum
243\.
::

::gatha1
Aṭṭhārasāpi hontete, navadhāpi punekadhā;
::

::gathalast
Catudhā tividhā ceva, ekadhāti ca bhedato.
::

::hangnum
244\.
::

::gatha1
Terasāpi ca koṭṭhāsā, bhavantekatibhūmakā;
::

::gathalast
Chasattekādasasatta-rasabhūmakamānasā.
::

::hangnum
245\.
::

::gatha1
Ekadvayaticatukkapañcakādhikavīsajā;
::

::gathalast
Chabbīsatiṃsajā ceti, yathānukkamato bhave.
::

::hangnum
246\.
::

::gatha1
Cattāri puna cattāri, ekamaṭṭhaṭṭha cekakaṃ;
::

::gathalast
Cattārekādasa dve dve, satta tevīsa cuddasa.
::

::hangnum
247\.
::

::gatha1
Kriyājavamahāpākā{pb:M:0.0022}, lokuttaramahaggatā;
::

::gathalast
Dvepaññāsa na labbhanti, caturāpāyabhūmiyaṃ.
::

::hangnum
248\.
::

::gatha1
Kāmāvacaradevesu, chasu bhumme ca mānave;
::

::gathalast
Kāmasugatiyaṃ natthi, nava pākā mahaggatā.
::

::hangnum
249\.
::

::gatha1
Dosamūlamahāpākā, ghānādittayamānasā;
::

::gathalast
Natthārūpavipākā ca, vīsatī rūpabhūmiyaṃ.
::

::hangnum
250\.
::

::gatha1
Kaṅkhādiṭṭhiyutā pañcārūpapākā catubbidhā;
::

::gathalast
Pañcādonuttarā ceva, suddhāvāse na labbhare.
::

::hangnum
251\.
::

::gatha1
Ādāvajjanamaggā ca, paṭighārūpamānasā;
::

::gathalast
Kāmapākā sitārūpe, tecattālīsa natthi te.
::

::hangnum
252\.
::

::gatha1
Sattatiṃsa parittā ca, labbhantāpāyabhūmiyaṃ;
::

::gathalast
Mānasāsīti labbhanti, kāmasugatiyaṃ pana.
::

::hangnum
253\.
::

::gatha1
Ekūnasattati rūpe, suddhe paññāsa pañca ca;
::

::gathalast
Chacattālīsa āruppe, natthāsaññīsu kiñcipi.
::

::hangnum
254\.
::

::gatha1
Itthamekadviticatupañcabhummāni {pb:V:0.0025} soḷasa;
::

::gathalast
Dasa pañcadasevātha, catuttiṃsa catuddasa.
::

::hangnum
255\.
::

::gatha1
Apāyāhetukānaṃ tu, mahāpākakriyājave;
::

::gathalast
Hitvā sesaparittāni, cittāni pana labbhare.
::

::hangnum
256\.
::

::gatha1
Dvihetukāhetukānaṃ, sesānaṃ kāmamānasā;
::

::gathalast
Labbhanti pana hitvāna, ñāṇapākakriyājave.
::

::hangnum
257\.
::

::gatha1
Tihetukānaṃ sattānaṃ, tattha tatthūpapattiyaṃ;
::

::gathalast
Tattha tatthūpapannānaṃ, labbhamānāni labbhare.
::

::hangnum
258\.
::

::gatha1
Tihetukānaṃ sabbepi, mānasāpāyapāṇinaṃ;
::

::gathalast
Sattatiṃsāvasesānaṃ, ekatālīsa niddise.
::

::hangnum
259\.
::

::gatha1
Puthujjanāna sekkhānaṃ, na santi javanakriyā;
::

::gathalast
Na santi vītarāgānaṃ, puññāpuññāni sabbathā.
::

::hangnum
260\.
::

::gatha1
Kaṅkhādiṭṭhiyutā {pb:M:0.0023} pañca, sekkhānaṃ natthi mānasā;
::

::gathalast
Dosamūladvayañcāpi, natthānāgāmino pana.
::

::hangnum
261\.
::

::gatha1
Vavatthitāriyesveva, yathāsakamanuttarā;
::

::gathalast
Maggaṭṭhānaṃ sako maggo, natthaññaṃ kiñci sabbathā.
::

::hangnum
262\.
::

::gatha1
Puthujjanānaṃ dvinnampi, phalaṭṭhānaṃ yathākkamaṃ;
::

::gathalast
Tatiyassa phalaṭṭhassa, catutthassa ca sambhavā.
::

::hangnum
263\.
::

::gatha1
Tesaṭṭhi ceva cittāni, labbhantekūnasaṭṭhi ca;
::

::gathalast
Sattapaññāsa cittāni, tepaññāsa ca sabbathā.
::

::hangnum
264\.
::

::gatha1
Catupaññāsa paññāsa, paññāsadvayahīnakā;
::

::gathalast
Kāmesu tesaṃ sambhonti, catutālīsa cakkamā.
::

::hangnum
265\.
::

::gatha1
Tecattālīsa cekūnacattālīsa yathākkamaṃ;
::

::gathalast
Bhavantekūnatālīsa, pañcattiṃsa ca rūpisu.
::

::hangnum
266\.
::

::gatha1
Sattavīsa {pb:V:0.0026} ca tevīsa, tevīsa ca yathākkamaṃ;
::

::gathalast
Āruppesupi labbhanti, tesamaṭṭhāraseva ca.
::

::hangnum
267\.
::

::gatha1
Puthujjanā ca cattāro, apāyāhetukādayo;
::

::gathalast
Ariyā ceva aṭṭhāti, dvādasannaṃ vasā siyuṃ.
::

::hangnum
268\.
::

::gatha1
Chabbidhā cittakoṭṭhāsā, ekapuggalikā tathā;
::

::gathalast
Catupañcachasattaṭṭha-puggalaṭṭhāti cakkamā.
::

::hangnum
269\.
::

::gatha1
Chabbīsa cuddasevātha, terasa dve ca mānasā;
::

::gathalast
Dasa sattādhikā ceva, puna sattādhikā dasāti.
::

::centre
Iti cittavibhāge bhūmipuggalacittappavattikathā niṭṭhitā.
::

::centre
Chaṭṭho paricchedo.
::

### Sattamo paricchedo

#### 7. Bhūmipuggalasambhavakathā

::hangnum
270\.
::

::gatha1
Dvihetukāhetukānaṃ{pb:M:0.0024}, na sampajjati appanā;
::

::gathalast
Arahattañca natthīti, nattheva javanakriyā.
::

::hangnum
271\.
::

::gatha1
Ñāṇapākā na vattanti, jaḷattā mūlasandhiyā;
::

::gathalast
Dvihetukatadālambaṃ, siyā sugatiyaṃ na vā.
::

::hangnum
272\.
::

::gatha1
Tihetukānaṃ sattānaṃ, samathañca vipassanaṃ;
::

::gathalast
Bhāventānaṃ pavattanti, chabbīsatipi appanā.
::

::hangnum
273\.
::

::gatha1
Arahantāna sattānaṃ, bhavanti javanakriyā;
::

::gathalast
Yathābhūminiyāmena, ñāṇapākā ca labbhare.
::

::hangnum
274\.
::

::gatha1
Vajjhā {pb:V:0.0027} paṭhamamaggena, kaṅkhādiṭṭhiyutā pana;
::

::gathalast
Paṭighaṃ tatiyeneva, kammamantena sāsavaṃ.
::

::hangnum
275\.
::

::gatha1
Tasmā tesaṃ na vattanti, tāni cittāni sabbathā;
::

::gathalast
Maggaṭṭhānaṃ tu maggova, nāññaṃ sambhoti kiñcipi.
::

::hangnum
276\.
::

::gatha1
Ahetukavipākāni, labbhamānāya vīthiyā;
::

::gathalast
Sabbathāpi ca sabbesaṃ, sambhavanti yathārahaṃ.
::

::hangnum
277\.
::

::gatha1
Pañcadvāre manodvāre, dhuvamāvajjanadvayaṃ;
::

::gathalast
Parittapuññāpuññāni, labbhanti lahuvuttito.
::

::hangnum
278\.
::

::gatha1
Kriyājavanamappanā, natthāpāyesu kāraṇaṃ;
::

::gathalast
Natthi sahetukā pākā, duggatattā hi sandhiyā.
::

::hangnum
279\.
::

::gatha1
Brahmānaṃ paṭighaṃ natthi, jhānavikkhambhitaṃ tathā;
::

::gathalast
Heṭṭhājhānaṃ virattattā, na bhāventi arūpino.
::

::hangnum
280\.
::

::gatha1
Pubbeva diṭṭhasaccāva, ariyārūpabhūmakā;
::

::gathalast
Tasmādimaggo natthettha, kāyābhāvā sitaṃ tathā.
::

::hangnum
281\.
::

::gatha1
Suddhāvāsāpi pattāva, heṭṭhānuttarapañcakaṃ;
::

::gathalast
Sattapāpapahīnā ca, tasmā natthettha tāni ca.
::

::hangnum
282\.
::

::gatha1
Pañcadvārikacittāni{pb:M:0.0025}, dvārābhāve na vijjare;
::

::gathalast
Sahetukavipākā ca, yathābhūmivavatthitā.
::

::hangnum
283\.
::

::gatha1
Sambhavāsambhavañcevaṃ, ñatvā puggalabhūmisu;
::

::gathalast
Labbhamānavasā tattha, cittasaṅgahamuddise.
::

::hangnum
284\.
::

::gatha1
Kusalādippabhedā ca, tathā bhūmādibhedato;
::

::gathalast
Vatthudvārārammaṇato, bhūmipuggalatopi ca.
::

::hangnum
285\.
::

::gatha1
Vibhāgo yo samuddiṭṭho,
::

::gatha2
Cittānañca tu sambhavā;
::

::gatha3
Ñeyyo {pb:V:0.0028} cetasikānañca,
::

::gathalast
Sampayogānusāratoti.
::

::centre
Iti cittavibhāge bhūmipuggalasambhavakathā niṭṭhitā.
::

::centre
Sattamo paricchedo.
::

::centre
Niṭṭhito ca cittavibhāgo.
::

### Aṭṭhamo paricchedo

#### 2. Cetasikavibhāgo

#### 8. Cetasikasampayogakathā

::hangnum
286\.
::

::gatha1
Iti cittavidhiṃ ñatvā, dvepaññāsa vibhāvinā;
::

::gathalast
Ñeyyā cetasi sambhūtā, dhammā cetasikā kathaṃ.
::

::hangnum
287\.
::

::gatha1
Phasso ca vedanā saññā, cetanekaggatā tathā;
::

::gathalast
Jīvitaṃ manasikāro, satta sādhāraṇā ime.
::

::hangnum
288\.
::

::gatha1
Vitakko ca vicāro ca, pīti ca vīriyaṃ tathā;
::

::gathalast
Chando ca adhimokkho ca, cha pakiṇṇakanāmakā.
::

::hangnum
289\.
::

::gatha1
Puññāpuññesu pākesu, kriyāsu ca yathārahaṃ;
::

::gathalast
Mānasesu pavattanti, vippakiṇṇā pakiṇṇakā.
::

::hangnum
290\.
::

::gatha1
Saddhā {pb:M:0.0026} satindriyañceva, hirottappabaladvayaṃ;
::

::gathalast
Alobho ca adoso ca, paññā majjhattatāpi ca.
::

::hangnum
291\.
::

::gatha1
Aṭṭhete {pb:V:0.0029} uttamā nāma, dhammā uttamasādhanā;
::

::gathalast
Nivajjāti pavuccanti, yugaḷā cha tatopare.
::

::hangnum
292\.
::

::gatha1
Passaddhi kāyacittānaṃ, lahutā mudutā tathā;
::

::gathalast
Kammaññatā ca pāguñña-tā ca ujukatāti ca.
::

::hangnum
293\.
::

::gatha1
Appamaññādvayaṃ nāma, karuṇāmuditā siyuṃ;
::

::gathalast
Sammāvācā ca kammantā-jīvā ca viratittayaṃ.
::

::hangnum
294\.
::

::gatha1
Pañcavīsa paniccete, anavajjā yathārahaṃ;
::

::gathalast
Pāpāhetukamuttesu, anavajjesu jāyare.
::

::hangnum
295\.
::

::gatha1
Lobho doso ca moho ca,
::

::gatha2
Māno diṭṭhi ca saṃsayo;
::

::gatha3
Thinamiddhañca uddhaccaṃ,
::

::gathalast
Kukkuccañca tathā dasa.
::

::hangnum
296\.
::

::gatha1
Ahirīkamanottappaṃ, issā macchariyanti ca;
::

::gathalast
Honti cuddasa sāvajjā, sāvajjesveva sambhavā.
::

::hangnum
297\.
::

::gatha1
Dvepaññāsa catuddhevaṃ, dhammā cetasikā ṭhitā;
::

::gathalast
Tesaṃ dāni pavakkhāmi, sampayogañca saṅgahaṃ.
::

::hangnum
298\.
::

::gatha1
Satta sādhāraṇā sabba-cittasādhāraṇā tato;
::

::gathalast
Cittena saddhi aṭṭhannaṃ, vippayogo na katthaci.
::

::hangnum
299\.
::

::gatha1
Vitakko pañcaviññāṇaṃ, dutiyādivivajjite;
::

::gathalast
Vicāropi ca tattheva, tatiyādivivajjite.
::

::hangnum
300\.
::

::gatha1
Somanassayute pīti-catutthajjhānavajjite;
::

::gathalast
Vīriyaṃ paṭhamāvajja-vipākāhetuvajjite.
::

::hangnum
301\.
::

::gatha1
Chando sambhoti sabbattha, momūhāhetuvajjite;
::

::gathalast
Adhimokkho vicikicchā-pañcaviññāṇavajjite.
::

::hangnum
302\.
::

::gatha1
Chasaṭṭhi {pb:M:0.0027}{pb:V:0.0030} pañcapaññāsa, sattati ceva soḷasa;
::

::gathalast
Vīsatekādasevātha, pakiṇṇakavivajjitā.
::

::hangnum
303\.
::

::gatha1
Mānasā pañcapaññāsa, savitakkā chasaṭṭhi ca;
::

::gathalast
Savicārekapaññāsa, sappītikamanā tathā.
::

::hangnum
304\.
::

::gatha1
Tesattati savīriyā, sachandekūnasattati;
::

::gathalast
Sādhimokkhā pavuccanti, aṭṭhasattati mānasā.
::

::hangnum
305\.
::

::gatha1
Paññāppamaññāviratī, hitvā ekūnasaṭṭhisu;
::

::gathalast
Pāpāhetukamuttesu, saddhādekūnavīsati.
::

::hangnum
306\.
::

::gatha1
Dvihetukāhetupāpavajjitesu samāsato;
::

::gathalast
Paññā tu jāyate sattacattālīsesu sabbathā.
::

::hangnum
307\.
::

::gatha1
Mahākriyākāmapuñña-rūpajjhānesu jāyare;
::

::gathalast
Appamaññāṭṭhavīsesu, hitvā jhānaṃ tu pañcamaṃ.
::

::hangnum
308\.
::

::gatha1
Lokuttaresu sabbattha, saheva viratittayaṃ;
::

::gathalast
Kāmapuññesu sambhoti, yathāsambhavato visuṃ.
::

::hangnum
309\.
::

::gatha1
Viratīappamaññāsu, pañcasvapi yathārahaṃ;
::

::gathalast
Kadācideva sambhoti, ekekova na cekato.
::

::hangnum
310\.
::

::gatha1
Ahirīkamanottappaṃ, mohauddhaccameva ca;
::

::gathalast
Pāpasādhāraṇā nāma, cattāro pāpasambhavā.
::

::hangnum
311\.
::

::gatha1
Lobho ca lobhamūlesu, diṭṭhiyuttesu diṭṭhi ca;
::

::gathalast
Māno diṭṭhiviyuttesu, diṭṭhimānā na cekato.
::

::hangnum
312\.
::

::gatha1
Dosamūlesu doso ca, issā macchariyaṃ tathā;
::

::gathalast
Kukkuccamiti cattāro, vicikicchā tu kaṅkhite.
::

::hangnum
313\.
::

::gatha1
Saheva thinamiddhaṃ tu, sasaṅkhāresu pañcasu;
::

::gathalast
Iti cuddasa sāvajjā, sāvajjesveva nicchitā.
::

::hangnum
314\.
::

::gatha1
Māno {pb:M:0.0028}{pb:V:0.0031} ca thinamiddhañca, saha vātha visuṃ na vā;
::

::gathalast
Issāmaccherakukkuccā, aññamaññaṃ visuṃ na vāti.
::

::centre
Iti cetasikavibhāge cetasikasampayogakathā niṭṭhitā.
::

::centre
Aṭṭhamo paricchedo.
::

### Navamo paricchedo

#### 9. Cetasikasaṅgahakathā

::hangnum
315\.
::

::gatha1
Satta sādhāraṇā ceva, cha dhammā ca pakiṇṇakā;
::

::gathalast
Saddhādi pañcavīseti, aṭṭhatiṃsa samissitā.
::

::hangnum
316\.
::

::gatha1
Kāmāvacarapuññesu, labbhanti paṭhamadvaye;
::

::gathalast
Sattatiṃseva dutiye, paññāmattavivajjitā.
::

::hangnum
317\.
::

::gatha1
Tatiye ca yathāvuttā, pītimattavivajjitā;
::

::gathalast
Chattiṃseva catutthamhi, paññāpītidvayaṃ vinā.
::

::hangnum
318\.
::

::gatha1
Mahākriyāsu yujjanti, hitvā viratiyo tathā;
::

::gathalast
Pañcatiṃsa catuttiṃsadvayaṃ tettiṃsakaṃ kamā.
::

::hangnum
319\.
::

::gatha1
Ṭhapetvā appamaññā ca, mahāpākesu yojitā;
::

::gathalast
Tettiṃsā ceva dvattiṃsadvayekattiṃsakaṃ kamā.
::

::hangnum
320\.
::

::gatha1
Appamaññā gahetvāna, hitvā viratiyo tathā;
::

::gathalast
Pañcatiṃseva paṭhame, rūpāvacaramānase.
::

::hangnum
321\.
::

::gatha1
Vitakkaṃ dutiye hitvā, vicārañca tato paraṃ;
::

::gathalast
Catutthe pana pītiñca, appamaññañca pañcame.
::

::hangnum
322\.
::

::gatha1
Yathāvuttapakārāva{pb:V:0.0032}, catuttiṃsa yathākkamaṃ;
::

::gathalast
Tettiṃsa ceva dvattiṃsa, samatiṃsañca labbhare.
::

::hangnum
323\.
::

::gatha1
Pañcamena samānā ca, ṭhapetvāruppamānasā;
::

::gathalast
Bhūmārammaṇabhedañca, aṅgānañca paṇītataṃ.
::

::hangnum
324\.
::

::gatha1
Appamaññā {pb:M:0.0029} ṭhapetvāna, gahetvā viratittayaṃ;
::

::gathalast
Chattiṃsānuttare honti, paṭhamajjhānamānase.
::

::hangnum
325\.
::

::gatha1
Vitakkaṃ dutiye hitvā, vicārañca tato paraṃ;
::

::gathalast
Pītiṃ hitvā catutthe ca, pañcamepi ca sabbathā.
::

::hangnum
326\.
::

::gatha1
Yathāvuttappakārāva, pañcatiṃsa yathākkamaṃ;
::

::gathalast
Catuttiṃsañca tettiṃsa, tathā tettiṃsa cāpare.
::

::hangnum
327\.
::

::gatha1
Evaṃ bāvīsadhā bhedo, anavajjesu saṅgaho;
::

::gathalast
Ekūnasaṭṭhicittesu, aṭṭhatiṃsānamīrito.
::

::hangnum
328\.
::

::gatha1
Viratī appamaññā ca, gahetvā pana sabbaso;
::

::gathalast
Ekamekaṃ gahetvā ca, paccakkhāya ca sabbathā.
::

::hangnum
329\.
::

::gatha1
Kāmesu sattadhā puññe, catudhā ca kriye tathā;
::

::gathalast
Rūpajjhānacatukke ca, kattabboyampi saṅgaho.
::

::hangnum
330\.
::

::gatha1
Iminā panupāyena, samasattati bhedato;
::

::gathalast
Anavajjesu viññeyyo, cittuppādesu saṅgaho.
::

::hangnum
331\.
::

::gatha1
Iti sabbappakārena, anavajjavinicchayaṃ;
::

::gathalast
Ñatvā yojeyya medhāvī, sāvajjesu ca saṅgahaṃ.
::

::hangnum
332\.
::

::gatha1
Satta sādhāraṇā ceva, cha dhammā ca pakiṇṇakā;
::

::gathalast
Cattāro pāpasāmaññā, dhammā sattarasevime.
::

::hangnum
333\.
::

::gatha1
Ekūnavīsāsaṅkhāre, paṭhame lobhadiṭṭhiyā;
::

::gathalast
Dutiye lobhamānena, yathāvuttā ca tattakā.
::

::hangnum
334\.
::

::gatha1
Aṭṭhārasa {pb:V:0.0033} vinā pītiṃ, tatiye lobhadiṭṭhiyā;
::

::gathalast
Catutthepi vinā pītiṃ, lobhamānena tattakā.
::

::hangnum
335\.
::

::gatha1
Paṭighe ca vinā pītiṃ, asaṅkhāre tatheva te;
::

::gathalast
Labbhanti dosakukkucca-macchariyāhi vīsati.
::

::hangnum
336\.
::

::gatha1
Asaṅkhāresu vuttā ca, sasaṅkhāresu pañcadhā;
::

::gathalast
Thinamiddhenekavīsa, vīsa dvevīsatikkamā.
::

::hangnum
337\.
::

::gatha1
Chandaṃ {pb:M:0.0030} pītiñca uddhacce, hitvā pañcadaseva te;
::

::gathalast
Hitvā vimokkhaṃ kaṅkhañca, gahetvā kaṅkhite tathā.
::

::hangnum
338\.
::

::gatha1
Sattavīsatidhammānaṃ, iti dvādasa saṅgahā;
::

::gathalast
Dvādasāpuññacittesu, viññātabbā vibhāvinā.
::

::hangnum
339\.
::

::gatha1
Hitvā chāniyate dhamme, gahetvā ca yathārahaṃ;
::

::gathalast
Catuttiṃsāpi viññeyyā, saṅgahā tattha viññunā.
::

::hangnum
340\.
::

::gatha1
Dvādasākusalesveva, ñatvā saṅgahamuttaraṃ;
::

::gathalast
Ñeyyāhetukacittesu, saṅgahaṃ kamato kathaṃ?
::

::hangnum
341\.
::

::gatha1
Satta sādhāraṇā chandavajjitā ca pakiṇṇakā;
::

::gathalast
Hasituppādacittamhi, dvādaseva pakāsitā.
::

::hangnum
342\.
::

::gatha1
Voṭṭhabbe ca vinā pītiṃ, vīriyaṃ sukhatīraṇe;
::

::gathalast
Ekādasa yathāvuttā, dhammā dvīsupi desitā.
::

::hangnum
343\.
::

::gatha1
Manodhātuttike ceva, upekkhātīraṇadvaye;
::

::gathalast
Dasa honti yathāvuttā, hitvā vīriyapītiyo.
::

::hangnum
344\.
::

::gatha1
Satta sādhāraṇā eva, pañcaviññāṇasambhavā;
::

::gathalast
Iccāhetukacittesu, pañcadhā saṅgaho ṭhito.
::

::hangnum
345\.
::

::gatha1
Iti cetasike dhamme, cittesu gaṇite puna;
::

::gathalast
Cittena saha saṅgayha, gaṇeyyāpi ca paṇḍito.
::

::hangnum
346\.
::

::gatha1
Aṭṭhatiṃsāti {pb:V:0.0034} ye vuttā, cittena saha te puna;
::

::gathalast
Ekūnacattālīseti, sabbatthekādhikaṃ naye.
::

::hangnum
347\.
::

::gatha1
Bāvīsevaṃ dasa dve ca, pañca ceti yathārahaṃ;
::

::gathalast
Saṅgahā sampayuttānaṃ, tālīsekūnakā kathā.
::

::hangnum
348\.
::

::gatha1
Vitakko ca vicāro ca, pīti paññā tathā pana;
::

::gathalast
Appamaññā viratīti, nava dhammā yathārahaṃ.
::

::hangnum
349\.
::

::gatha1
Gahetabbāpanetabbā, bhavanti anavajjake;
::

::gathalast
Parivatteti sabbattha, vedanā tu yathārahaṃ.
::

::hangnum
350\.
::

::gatha1
Chandādhimokkhavīriyā{pb:M:0.0031}, saddhādekūnavīsati;
::

::gathalast
Phassādayo chaḷevāti, na calantaṭṭhavīsati.
::

::hangnum
351\.
::

::gatha1
Teraseva tu sāvajje, chaḷevāhetumānase;
::

::gathalast
Na calanti dasa aññe, cuddasā cha ca sambhavāti.
::

::centre
Iti cetasikavibhāge cetasikasaṅgahakathā niṭṭhitā.
::

::centre
Navamo paricchedo.
::

### Dasamo paricchedo

#### 10. Pabhedakathā

::hangnum
352\.
::

::gatha1
Ekuppādā nirodhā ca, ekālambaṇavatthukā;
::

::gathalast
Sahagatā sahajātā, saṃsaṭṭhā sahavuttino.
::

::hangnum
353\.
::

::gatha1
Tepaññāsa paniccete, sampayuttā yathārahaṃ;
::

::gathalast
Cittacetasikā dhammā, aṭṭhārasavidhāpi ca.
::

::hangnum
354\.
::

::gatha1
Ekadhā {pb:V:0.0035} chabbidhā ceva, catudhā sattadhā ṭhitā;
::

::gathalast
Cittuppādapabhedena, bhinditabbā vibhāvinā.
::

::hangnum
355\.
::

::gatha1
Aṭṭha dhammāvinibbhogā, bhinnāsīti navuttarā;
::

::gathalast
Sattasataṃ dasa dve ca, sabbe honti samissitā.
::

::hangnum
356\.
::

::gatha1
Santīraṇamanodhātu, sitavoṭṭhabbanā tathā;
::

::gathalast
Apuññā kāmapuññā ca, mahāpākā mahākriyā.
::

::hangnum
357\.
::

::gatha1
Paṭhamajjhānadhammā ca, lokuttaramahaggatā;
::

::gathalast
Pañcapaññāsa sabbepi, vitakkā honti bheditā.
::

::hangnum
358\.
::

::gatha1
Vicārāpi ca teyeva, dutiyajjhānanāmakā;
::

::gathalast
Ekādasāpare ceti, chasaṭṭhi paridīpitā.
::

::hangnum
359\.
::

::gatha1
Apuññā kāmapuññā ca, mahāpākā mahākriyā;
::

::gathalast
Catukkā ceva cattāro, sitañca sukhatīraṇaṃ.
::

::hangnum
360\.
::

::gatha1
Paṭhamāditikajjhānā{pb:M:0.0032}, lokuttaramahaggatā;
::

::gathalast
Iccevamekapaññāsa, pītiyo honti sabbathā.
::

::hangnum
361\.
::

::gatha1
Sitavoṭṭhabbanā dve ca, sāvajjā cānavajjakā;
::

::gathalast
Bhinnamevaṃ tu vīriyaṃ, tesattatividhaṃ bhave.
::

::hangnum
362\.
::

::gatha1
Sāvajjā cānavajjā ca, momūhadvayavajjitā;
::

::gathalast
Chandā bhavanti sabbepi, saṭṭhibhedā navuttarā.
::

::hangnum
363\.
::

::gatha1
Santīraṇamanodhātu, sitavoṭṭhabbanā tathā;
::

::gathalast
Sāvajjā cānavajjā ca, vicikicchāvivajjitā.
::

::hangnum
364\.
::

::gatha1
Adhimokkhā paniccevaṃ, aṭṭhasattati bheditā;
::

::gathalast
Tisataṃ navuti dve ca, bhinnā honti pakiṇṇakā.
::

::hangnum
365\.
::

::gatha1
Ekūnasaṭṭhi vā honti, saddhādekūnavīsati;
::

::gathalast
Sahassañca satañcekaṃ, ekavīsañca sabbathā.
::

::hangnum
366\.
::

::gatha1
Ñāṇena {pb:V:0.0036} sampayuttā ca, kāme dvādasadhāpare;
::

::gathalast
Pañcatiṃsāti paññāpi, sattatālīsadhā kathā.
::

::hangnum
367\.
::

::gatha1
Rūpajjhānacatukkā ca, kāmapuññā mahākriyā;
::

::gathalast
Aṭṭhavīsappamaññevaṃ, chappaññāsa bhavanti ca.
::

::hangnum
368\.
::

::gatha1
Anuttarā kāmapuññā, tisso viratiyo pana;
::

::gathalast
Honti soḷasadhā bhinnā, aṭṭhatālīsa piṇḍitā.
::

::hangnum
369\.
::

::gatha1
Pañcavīsānavajjevaṃ, sampayuttā catubbidhā;
::

::gathalast
Sahassadvisatañceva, dvi ca sattati bhedato.
::

::hangnum
370\.
::

::gatha1
Cattāro pāpasāmaññā, bhinnā dvādasadhā pana;
::

::gathalast
Aṭṭhatālīsadhā honti, te sabbe paripiṇḍitā.
::

::hangnum
371\.
::

::gatha1
Lobho panaṭṭhadhā bhinno, thinamiddhañca pañcadhā;
::

::gathalast
Catudhā diṭṭhimāno ca, catudhā diṭṭhiyo visuṃ.
::

::hangnum
372\.
::

::gatha1
Dvidhā dosādicattāro, vicikicchekadhāti ca;
::

::gathalast
Sāvajjā sattadhā vuttā, bhinnāsīti tikuttarā.
::

::hangnum
373\.
::

::gatha1
Iccaṭṭhārasadhā {pb:M:0.0033} vuttā, tepaññāsāpi bhedato;
::

::gathalast
Dvisahassañca tu sataṃ, bhavantekūnasaṭṭhi ca.
::

::hangnum
374\.
::

::gatha1
Vitakkavicārapītisukhopekkhāsu pañcasu;
::

::gathalast
Bhinditvā jhānabhedena, gahetabbā anuttarā.
::

::hangnum
375\.
::

::gatha1
Aññatra pana sabbattha, natthi bhedappayojanaṃ;
::

::gathalast
Aṭṭheva kasmā gayhanti, abhedenāti lakkhaye.
::

::hangnum
376\.
::

::gatha1
Paṭhamādicatujjhānā, lokuttaramahaggatā;
::

::gathalast
Iccekamekadasadhā, catutālīsa piṇḍitā.
::

::hangnum
377\.
::

::gatha1
Tevīsa pañcamā ceti, sattasaṭṭhi samissitā;
::

::gathalast
Appanā tattha sabbāpi, aṭṭhapaññāsa dīpitā.
::

::hangnum
378\.
::

::gatha1
Pañcatiṃseva {pb:V:0.0037} saṅkhepā, lokuttaramahaggatā;
::

::gathalast
Appanā tattha sabbāpi, chabbīsati pakāsitā.
::

::hangnum
379\.
::

::gatha1
Iddhividhaṃ dibbasotaṃ, cetopariyanāmakā;
::

::gathalast
Pubbenivāsānussati, dibbacakkhūti pañcadhā.
::

::hangnum
380\.
::

::gatha1
Abhiññāñāṇamīrenti, rūpāvacarapañcamā;
::

::gathalast
Kusalañca kriyā ceti, bheditaṃ duvidhampi ca.
::

::hangnum
381\.
::

::gatha1
Taṃ dvayampi sammissetvā, pañcābhiññā ca lokiyā;
::

::gathalast
Āsavakkhayañāṇañca, chaḷabhiññā pavuccare.
::

::hangnum
382\.
::

::gatha1
Lokiyā ca dasābhiññā, bhinditvā kusalakriyā;
::

::gathalast
Sattasattati jhānāni, aṭṭhasaṭṭhi panappanā.
::

::hangnum
383\.
::

::gatha1
Sattasattati cittāni, catupaññāsa sabbathā;
::

::gathalast
Pacitāni ca cittāni, ekatiṃsasataṃ siyunti.
::

::centre
Iti cetasikavibhāge pabhedakathā niṭṭhitā.
::

::centre
Dasamo paricchedo.
::

### Ekādasamo paricchedo

#### 11. Rāsisarūpakathā

::hangnum
384\.
::

::gatha1
Sabbaṃ {pb:M:0.0034} sabhāvasāmañña-visesena yathārahaṃ;
::

::gathalast
Gatarāsivasenātha, aṭṭhārasavidhaṃ kathaṃ.
::

::hangnum
385\.
::

::gatha1
Phassapañcakarāsī ca, jhānindriyamathāpare;
::

::gathalast
Maggabalahetukamma-pathalokiyarāsayo.
::

::hangnum
386\.
::

::gatha1
Niravajjā {pb:V:0.0038} cha passaddhi-ādikā ca satīmatā;
::

::gathalast
Yuganandhā ca samathā, tathā yevāpanāti ca.
::

::hangnum
387\.
::

::gatha1
Phasso ca vedanā saññā, cetanā cittameva ca;
::

::gathalast
**Phassapañcakarāsī**ti, pañca dhammā pakāsitā.
::

::hangnum
388\.
::

::gatha1
Vitakko ca vicāro ca, pīti cekaggatā tathā;
::

::gathalast
Sukhaṃ dukkhamupekkhāti, satta **jhānaṅga**nāmakā.
::

::hangnum
389\.
::

::gatha1
Saddhindriyañca vīriyaṃ, sati ceva samādhi ca;
::

::gathalast
Paññā catubbidhā vuttā, mano pañcāpi vedanā.
::

::hangnum
390\.
::

::gatha1
Jīvitindriyamekanti, cakkhādīni ca sattadhā;
::

::gathalast
Bāvīsati**ndriyā** nāma, dhammā soḷasa desitā.
::

::hangnum
391\.
::

::gatha1
Ādimagge anaññāta-ññassāmītindriyaṃ bhave;
::

::gathalast
Majjhe aññindriyaṃ ante, aññātāvindriyanti ca.
::

::hangnum
392\.
::

::gatha1
Paññānuttaracittesu, honti tīṇindriyānipi;
::

::gathalast
Tihetukesu sesesu, ekaṃ paññindriyaṃ mataṃ.
::

::hangnum
393\.
::

::gatha1
Sukhaṃ dukkhindriyañceva, somanassindriyaṃ tathā;
::

::gathalast
Domanassamupekkhāti, pañcadhā vedanā kathā.
::

::hangnum
394\.
::

::gatha1
Rūpārūpavasā dvedhā, jīvitindriyamekakaṃ;
::

::gathalast
Cakkhusotaghānajivhākāyitthipurisindriyā.
::

::hangnum
395\.
::

::gatha1
Tattha jīvitarūpañca, aṭṭhettha na tu gayhare;
::

::gathalast
Tasmā nāmindriyāneva, dasapañca viniddise.
::

::hangnum
396\.
::

::gatha1
Sammādiṭṭhi {pb:M:0.0035} ca saṅkappo, vāyāmo viratittayaṃ;
::

::gathalast
Sammāsati samādhi ca, micchādiṭṭhi ca dhammato.
::

::hangnum
397\.
::

::gatha1
**Maggaṅgāni** navetāni, dvādasāpi yato dvidhā;
::

::gathalast
Sammāmicchāti saṅkappo, vāyāmo ca samādhi ca.
::

::hangnum
398\.
::

::gatha1
Lokapāladukañceva{pb:V:0.0039}, hirottappamathāparaṃ;
::

::gathalast
Ahirīkamanottappaṃ, dukaṃ lokavināsakaṃ.
::

::hangnum
399\.
::

::gatha1
Pañca saddhādayo ceti, **baladhammā** naveritā;
::

::gathalast
Kaṇhasukkavasenāpi, paṭipakkhe akampiyā.
::

::hangnum
400\.
::

::gatha1
Cha hetū **heturāsimhi,**
::

::gatha2
Lobhālobhādikā tikā;
::

::gatha3
Momūhe kaṅkhituddhaccā,
::

::gathalast
Tattha vuttāti aṭṭhadhā.
::

::hangnum
401\.
::

::gatha1
Micchādiṭṭhi abhijjhā ca, byāpādo viratittayaṃ;
::

::gathalast
Sammādiṭṭhinabhijjhā ca, abyāpādo ca cetanā.
::

::hangnum
402\.
::

::gatha1
Dasa **kammapathāne**ttha, vuttā viraticetanā;
::

::gathalast
**Lokapālavināsā**ti, vuttā lokadukā dvidhā.
::

::hangnum
403\.
::

::gatha1
**Passaddhiādiyugaḷā,** niravajjā cha rāsayo;
::

::gathalast
Sati ca sampajaññañca, **upakāradukaṃ** bhave.
::

::hangnum
404\.
::

::gatha1
**Yuganandhadukaṃ** nāma, samatho ca vipassanā;
::

::gathalast
Paggaho ca avikkhepo, **samathadduka**mīritaṃ.
::

::hangnum
405\.
::

::gatha1
Ye sarūpena niddiṭṭhā, cittuppādesu tādinā;
::

::gathalast
Te ṭhapetvāvasesā tu, **yevāpanaka**nāmakā.
::

::hangnum
406\.
::

::gatha1
Chando ca adhimokkho ca, tatramajjhattatā tathā;
::

::gathalast
Uddhaccaṃ manasikāro, pañcāpaṇṇakanāmakā.
::

::hangnum
407\.
::

::gatha1
Māno ca thinamiddhañca, issā macchariyaṃ tathā;
::

::gathalast
Kukkuccamappamaññā ca, tisso viratiyopi ca.
::

::hangnum
408\.
::

::gatha1
Ete {pb:M:0.0036} aniyatā nāma, ekādasa yathārahaṃ;
::

::gathalast
Tato ca sesā sabbepi, niyatāti pakittitā.
::

::hangnum
409\.
::

::gatha1
Keci {pb:V:0.0040} rāsiṃ na bhajanti, keci cāniyatā yato;
::

::gathalast
Tasmā yevāpanāteva, dhammā soḷasa desitā.
::

::hangnum
410\.
::

::gatha1
Sattatiṃsāvasesā tu, tattha tattha yathārahaṃ;
::

::gathalast
Sarūpeneva niddiṭṭhā, cittuppādesu sabbathā.
::

::hangnum
411\.
::

::gatha1
Desitānuttaruddhacce, nāmato viratuddhavā;
::

::gathalast
Tathānuttaracittesu, niyataṃ viratittayaṃ.
::

::hangnum
412\.
::

::gatha1
Cittaṃ vitakko saddhā ca,
::

::gatha2
Hirottappabaladvayaṃ;
::

::gatha3
Alobho ca adoso ca,
::

::gathalast
Lobho doso ca diṭṭhi ca.
::

::hangnum
413\.
::

::gatha1
Ahirīkamanottappaṃ,
::

::gatha2
Uddhaccaṃ viratittayaṃ;
::

::gatha3
Soḷasete yathāyogaṃ,
::

::gathalast
Dvīsu ṭhānesu desitā.
::

::hangnum
414\.
::

::gatha1
Vedanā tīsu vīriyaṃ, sati ca caturāsikā;
::

::gathalast
Samādhi chasu paññā ca, sattaṭṭhānesu dīpitā.
::

::hangnum
415\.
::

::gatha1
Ekavīsa paniccete, savibhattikanāmakā;
::

::gathalast
Sesā dvattiṃsati dhammā, sabbepi avibhattikāti.
::

::centre
Iti cetasikavibhāge rāsisarūpakathā niṭṭhitā.
::

::centre
Ekādasamo paricchedo.
::

### Dvādasamo paricchedo

#### 12. Rāsivinicchayakathā

::hangnum
416\.
::

::gatha1
Tattha viññāṇakāyā cha, satta viññāṇadhātuyo;
::

::gathalast
Phassā cakkhādisamphassā, chabbidhā sattadhāpi ca.
::

::hangnum
417\.
::

::gatha1
Cakkhusamphassajādīhi{pb:M:0.0037}{pb:V:0.0041}, bhedehi pana vedanā;
::

::gathalast
Saññā ca cetanā ceva, bhinnā chadhā ca sattadhā.
::

::hangnum
418\.
::

::gatha1
Cittuppādesu dhammā ca, khandhāyatanadhātuyo;
::

::gathalast
Āhārā ca yathāyogaṃ, phassapañcakarāsiyaṃ.
::

::hangnum
419\.
::

::gatha1
Sabbe saṅgahitā honti, tasmā nāmapariggaho;
::

::gathalast
Mūlarāsi ca so sabba-saṅgahoti pavuccati.
::

::hangnum
420\.
::

::gatha1
Jhānarāsimhi pañceva, dhammā sattappabhedato;
::

::gathalast
Indriyāni ca bāvīsa, dhammato pana soḷasa.
::

::hangnum
421\.
::

::gatha1
Nava maggaṅgadhammā ca, bhinnā dvādasadhāpi te;
::

::gathalast
Chaḷeva hetuyo tattha, desitā kaṅkhituddhavā.
::

::hangnum
422\.
::

::gatha1
Dasa kammapathā dhammā, chaḷeva pana desitā;
::

::gathalast
Sesāva dasadhammehi, samānā caturāsayo.
::

::hangnum
423\.
::

::gatha1
Paññā dasavidhā tattha, vedanā navadhā ṭhitā;
::

::gathalast
Samādhi sattadhā hoti, vīriyaṃ pana pañcadhā.
::

::hangnum
424\.
::

::gatha1
Sati bhinnā catudhāva, vitakko tividho mato;
::

::gathalast
Dvidhā cittādayo honti, dasapañceva sambhavā.
::

::hangnum
425\.
::

::gatha1
Sesā dvattiṃsa sabbepi, dhammā ekekadhāpi ca;
::

::gathalast
Hitvā rūpindriyānete, vibhāgā aṭṭhadhā kathaṃ.
::

::hangnum
426\.
::

::gatha1
Phasso ca cetanā saññā, vicāro pīti jīvitaṃ;
::

::gathalast
Niravajjā cha yugaḷā, sāvajjamohakaṅkhitā.
::

::hangnum
427\.
::

::gatha1
Yevāpanakadhammā ca, viratuddhaccavajjitā;
::

::gathalast
Dvādasā ceti sabbepi, dvattiṃsakekadhā tathā.
::

::hangnum
428\.
::

::gatha1
Cittaṃ manindriyaṃ cittaṃ, saddhā saddhindriyaṃ balaṃ;
::

::gathalast
Balesu lokiyā vuttā, lokiye ca dukadvaye.
::

::hangnum
429\.
::

::gatha1
Lobhālobhādikā {pb:M:0.0038}{pb:V:0.0042} dve dve,
::

::gatha2
Cattāro heturāsiyaṃ;
::

::gatha3
Micchādiṭṭhi ca maggaṅge,
::

::gathalast
Pañcakammapathepi te.
::

::hangnum
430\.
::

::gatha1
Yevāpanakarāsimhi, desitā viratuddhavā;
::

::gathalast
Maggahetūsu ceveti, dvidhā pañcadasa ṭhitā.
::

::hangnum
431\.
::

::gatha1
Vitakko jhānamaggesu, tividhā navadhā pana;
::

::gathalast
Vedanā mūlarāsimhi, tathā jhānindriyesu ca.
::

::hangnum
432\.
::

::gatha1
Indriyamaggarāsimhi, balapiṭṭhidukattike;
::

::gathalast
Catudhā sati tattheva, vīriyampi ca pañcadhā.
::

::hangnum
433\.
::

::gatha1
Samādhi sattadhā vutto, jhānaṅgesu ca tattha ca;
::

::gathalast
Tattheva dasadhā paññā, hetukammapathesu ca.
::

::hangnum
434\.
::

::gatha1
Dasanavasattapañcacatutidvekadhā ṭhitā;
::

::gathalast
Chaḷekakā pañcadasa, dvattiṃsa ca yathākkamaṃ.
::

::hangnum
435\.
::

::gatha1
Aṭṭha vibhāgasaṅkhepā, padāni dasadhā siyuṃ;
::

::gathalast
Tepaññāseva dhammā ca, aṭṭhārasa ca rāsayo.
::

::hangnum
436\.
::

::gatha1
Iti dhammavavatthāne, **dhammasaṅgaṇiyaṃ** pana;
::

::gathalast
Cittuppādaparicchede, uddesanayasaṅgaho.
::

::hangnum
437\.
::

::gatha1
Padāni caturāsīti, desitāni sarūpato;
::

::gathalast
Yevāpanakanāmena, soḷaseva yathārahaṃ.
::

::hangnum
438\.
::

::gatha1
Tatthāniyatanāmāni, padānekādaseva tu;
::

::gathalast
Vuttānekūnanavuti, niyatāneva sambhavā.
::

::hangnum
439\.
::

::gatha1
Asambhinnapadānettha, tepaññāseva sabbathā;
::

::gathalast
Cittacetasikānaṃ tu, vasena paridīpaye.
::

::hangnum
440\.
::

::gatha1
Vibhāgapadadhammānaṃ{pb:M:0.0039}{pb:V:0.0043}, vasenevaṃ pakāsito;
::

::gathalast
Cittacetasikānaṃ tu, kamato rāsinicchayoti.
::

::centre
Iti cetasikavibhāge rāsivinicchayakathā niṭṭhitā.
::

::centre
Dvādasamo paricchedo.
::

### Terasamo paricchedo

#### 13. Rāsiyogakathā

::hangnum
441\.
::

::gatha1
Iti rāsivīthiṃ ñatvā, labbhamānavasā budho;
::

::gathalast
Tesamevātha yogampi, cittuppādesu dīpaye.
::

::hangnum
442\.
::

::gatha1
Kāmāvacarakusalassa, paṭhamadvayamānase;
::

::gathalast
Sabbepi rāsayo honti, yathāsambhavato kathaṃ.
::

::hangnum
443\.
::

::gatha1
Phassapañcakarāsī ca, jhānapañcakarāsi ca;
::

::gathalast
Indriyaṭṭhakarāsī ca, maggapañcakarāsi ca.
::

::hangnum
444\.
::

::gatha1
Balasattakarāsī ca, hetukammapathattikā;
::

::gathalast
Dasāvasesā rāsī ca, lokapāladukādayo.
::

::hangnum
445\.
::

::gatha1
Yevāpanakanavakaṃ, niyatuddhaccavajjitā;
::

::gathalast
Appamaññādvayañceva, tisso viratiyoti ca.
::

::hangnum
446\.
::

::gatha1
Iti sattarasevete, desitā ca sarūpato;
::

::gathalast
Yevāpanakarāsī ca, labbhantiṭṭhārasāpi ca.
::

::hangnum
447\.
::

::gatha1
Chappaññāsa padānettha, desitāni sarūpato;
::

::gathalast
Dhammā pana samatiṃsa, tattha honti sarūpato.
::

::hangnum
448\.
::

::gatha1
Tāni {pb:V:0.0044} yevāpanakehi, pañcasaṭṭhi padāni ca;
::

::gathalast
Dhammā cekūnatālīsa, bhavanti pana sambhavā.
::

::hangnum
449\.
::

::gatha1
Tattha dvādasa dhammā ca, desitā savibhattikā;
::

::gathalast
Avasesā tu sabbepi, avibhattikanāmakā.
::

::hangnum
450\.
::

::gatha1
Ekadvi {pb:M:0.0040} ca ticatukka-chasattaṭṭhānikā pana;
::

::gathalast
Sattavīsa ca satteko, dvekeko ca yathākkamaṃ.
::

::hangnum
451\.
::

::gatha1
Niyatā tu catuttiṃsa, dhammāva sahavuttito;
::

::gathalast
Yathāsambhavavuttito, pañcadhā niyatā kathā.
::

::hangnum
452\.
::

::gatha1
Tattha cāniyate sabbe, gahetvā ca pahāya ca;
::

::gathalast
Paccekañca gahetvāpi, sattadhā yojanakkamo.
::

::hangnum
453\.
::

::gatha1
Sakimekūnatālīsa, catuttiṃsa yathākkamaṃ;
::

::gathalast
Pañcakkhattuñca yojeyya, pañcatiṃsāti paṇḍito.
::

::hangnum
454\.
::

::gatha1
Rāsayo ca padānīdha, dhammantaravibhattiyo;
::

::gathalast
Sarūpayevāpanake, niyatāniyate yathā.
::

::hangnum
455\.
::

::gatha1
Yojanānayabhedañca, gaṇanāsaṅgahaṭṭhiti;
::

::gathalast
Labbhamānānumānena, sallakkhento tahiṃ tahiṃ.
::

::hangnum
456\.
::

::gatha1
Ñāṇaṃ ñāṇaviyuttamhi, hitvā pītiṃ upekkhite;
::

::gathalast
Vedanā parivattento, kāmapuññe ca sesake.
::

::hangnum
457\.
::

::gatha1
Mahākriye ca yojeyya, pahāya viratittayaṃ;
::

::gathalast
Appamaññā ca hitvātha, mahāpāke ca yojaye.
::

::hangnum
458\.
::

::gatha1
Takkādiṃ kamato hitvā, sabbattha viratittayaṃ;
::

::gathalast
Pañcame appamaññāya, hitvā rūpe ca yojaye.
::

::hangnum
459\.
::

::gatha1
Hitvāppamaññā yojaye, yathājhānamanuttare;
::

::gathalast
Lokuttarindriyañceva, gahetvā viratittayaṃ.
::

::hangnum
460\.
::

::gatha1
Jhānāni {pb:V:0.0045} catutālīsa, sukhayuttāni vattare;
::

::gathalast
Upekkhitāni tevīsa, pañcamajjhāne ca sabbathā.
::

::hangnum
461\.
::

::gatha1
Appamaññāviratiyo, kāmapuññesu labbhare;
::

::gathalast
Appamaññā rūpajjhāna-catukke ca mahākriye.
::

::hangnum
462\.
::

::gatha1
Lokuttaresu sabbattha, sambhoti viratittayaṃ;
::

::gathalast
Natthidvayampi āruppe, mahāpāke ca pañcame.
::

::hangnum
463\.
::

::gatha1
Vitakkādittayaṃ {pb:M:0.0041} paññā, pañca cāniyatā calā;
::

::gathalast
Hānibuddhivasā sesā, na calanti kudācanaṃ.
::

::hangnum
464\.
::

::gatha1
Bāvīsatividho cettha, saṅgaho anavajjake;
::

::gathalast
Dvayadvayavasā ceva, jhānapañcakatopi ca.
::

::hangnum
465\.
::

::gatha1
Iti ñatvānavajjesu, rāsisaṅgaha sambhavaṃ;
::

::gathalast
Sāvajjesupi viññeyyā, viññunā rāsayo kathaṃ.
::

::hangnum
466\.
::

::gatha1
Lobhamūlesu paṭhame, phassapañcakarāsi ca;
::

::gathalast
Jhānapañcakarāsī ca, tathevindriyapañcakaṃ.
::

::hangnum
467\.
::

::gatha1
Maggabalacatukkañca, hetukammapathadukā;
::

::gathalast
Lokanāsakarāsī ca, samatho samathaddukā.
::

::hangnum
468\.
::

::gatha1
Tatramajjhattataṃ hitvā, yevāpanakanāmakā;
::

::gathalast
Cattāro ceti labbhanti, tatthekādasa rāsayo.
::

::hangnum
469\.
::

::gatha1
Dvattiṃseva padānettha, desitāni sarūpato;
::

::gathalast
Tāni yevāpanakehi, chattiṃseva bhavanti ca.
::

::hangnum
470\.
::

::gatha1
Asambhinnapadānettha, samavīsati sambhavā;
::

::gathalast
Savibhattikanāmā ca, nava dhammā pakāsitā.
::

::hangnum
471\.
::

::gatha1
Ekadvayaticatukka-chaṭṭhānaniyatā pana;
::

::gathalast
Ekādasa chaḷekā ca, kameneko punekako.
::

::hangnum
472\.
::

::gatha1
Natthevāniyatā {pb:V:0.0046} hettha, yevāpanakanāmakā;
::

::gathalast
Yojanānayabhedo ca, tasmā tattha na vijjati.
::

::hangnum
473\.
::

::gatha1
Māno ca thinamiddhañca, issā macchariyaṃ tathā;
::

::gathalast
Kukkuccamiti sāvajje, chaḷevāniyatā matā.
::

::hangnum
474\.
::

::gatha1
Māno diṭṭhiviyuttesu, sasaṅkhāresu pañcasu;
::

::gathalast
Thinamiddhaṃ tayo sesā, paṭighadvayayogino.
::

::hangnum
475\.
::

::gatha1
Iccevamaṭṭha {pb:M:0.0042} sāvajjā, anavajjaṭṭhavīsati;
::

::gathalast
Chattiṃsa mānasā sabbe, hontāniyatayogino.
::

::hangnum
476\.
::

::gatha1
Tehi yuttā yathāyogaṃ, ekadvittayapañcahi;
::

::gathalast
Dve dvāvīsaṃ tayo ceva, nava cātha yathākkamaṃ.
::

::hangnum
477\.
::

::gatha1
Iti vuttānusārena, labbhamānavasā pana;
::

::gathalast
Tadaññesupi yojeyya, sāvajjesu yathākkamaṃ.
::

::hangnum
478\.
::

::gatha1
Lobhamūlesu lobhañca, dosañca paṭighadvaye;
::

::gathalast
Mohamūle kaṅkhuddhaccaṃ, gahetvā heturāsiyaṃ.
::

::hangnum
479\.
::

::gatha1
Diṭṭhiṃ diṭṭhiviyuttamhi, hitvā pītimupekkhite;
::

::gathalast
Vedanaṃ parivattento, dosamūle ca paṇḍito.
::

::hangnum
480\.
::

::gatha1
Tathā kammapathaṃ diṭṭhiṃ,
::

::gatha2
Pītiṃ chandañca momuhe;
::

::gatha3
Kaṅkhite adhimokkhañca,
::

::gathalast
Hitvā yojeyya rāsayo.
::

::hangnum
481\.
::

::gatha1
Cittassa ṭhitiṃ pattāsu, cittassekaggatā pana;
::

::gathalast
Kaṅkhite parihīnāva, indriyādīsu pañcasu.
::

::hangnum
482\.
::

::gatha1
Iti dvādasadhā ñatvā, sāvajjesupi saṅgahaṃ;
::

::gathalast
Ahetukepi viññeyyā, yathāsambhavato kathaṃ.
::

::hangnum
483\.
::

::gatha1
Aṭṭhārasāhetukesu{pb:V:0.0047}, pañcaviññāṇamānase;
::

::gathalast
Phassapañcakarāsī ca, jhānaṭṭhānadukaṃ tathā.
::

::hangnum
484\.
::

::gatha1
Indriyattikarāsī ca, yevāpanakanāmako;
::

::gathalast
Eko manasikāroti, cattāro rāsayo siyuṃ.
::

::hangnum
485\.
::

::gatha1
Asambhinnā panaṭṭheva, dve tattha savibhattikā;
::

::gathalast
Ekadvayatikaṭṭhānā, chaḷeko ca punekako.
::

::hangnum
486\.
::

::gatha1
Manodhātuttikāhetu-paṭisandhiyuge pana;
::

::gathalast
Vitakko ca vicāro ca, adhikā jhānarāsiyaṃ.
::

::hangnum
487\.
::

::gatha1
Sukhasantīraṇe {pb:M:0.0043} pīti, dutiyāvajjane pana;
::

::gathalast
Vīriyañca samādhiñca, labbhatindriyarāsiyaṃ.
::

::hangnum
488\.
::

::gatha1
Adhikā hasite honti, pīti ca vīriyādayo;
::

::gathalast
Yevāpanādhimokkho ca, pañcaviññāṇavajjite.
::

::hangnum
489\.
::

::gatha1
Iccānavajje bāvīsa,
::

::gatha2
Sāvajje dvādasāpare;
::

::gatha3
Yogā hetumhi pañcete,
::

::gathalast
Tālīsekūnakā kathāti.
::

::centre
Iti cetasikavibhāge rāsiyogakathā niṭṭhitā.
::

::centre
Terasamo paricchedo.
::

### Cuddasamo paricchedo

#### 14. Rāsisambhavakathā

::hangnum
490\.
::

::gatha1
Naveva {pb:V:0.0048} yevāpanakā, aṭṭhārasa ca rāsayo;
::

::gathalast
Navabhiṃsatisambhinnā, dasa dve savibhattikā.
::

::hangnum
491\.
::

::gatha1
Ekadvayaticatuchasattaṭṭhānānavajjake;
::

::gathalast
Sattavīsati satteko, dvayameko punekako.
::

::hangnum
492\.
::

::gatha1
Daseva yevāpanakā, ekādasa ca rāsayo;
::

::gathalast
Aṭṭhavīsatisambhinnā, daseva savibhattikā.
::

::hangnum
493\.
::

::gatha1
Ekadvayaticatukkachaṭṭhānaniyatā pana;
::

::gathalast
Aṭṭhārasa ca satteko, eko cekova pāpake.
::

::hangnum
494\.
::

::gatha1
Dve yevāpanakā honti, rāsayo ca catubbidhā;
::

::gathalast
Terasettha asambhinnā, tayova savibhattikā.
::

::hangnum
495\.
::

::gatha1
Ekadvayatikaṭṭhānā, dasa dveko ahetuke;
::

::gathalast
Iccānavajjā sāvajjā-hetuke yoganicchayo.
::

::hangnum
496\.
::

::gatha1
Sattāpi {pb:M:0.0044} natthi sāvajje, niravajje pakāsako;
::

::gathalast
Ahetuke ca maggādirāsayo natthi cuddasa.
::

::hangnum
497\.
::

::gatha1
Anavajjā tu sāvajje, sāvajjakānavajjake;
::

::gathalast
Cittuppādamhi nattheva, natthobhayamahetuke.
::

::hangnum
498\.
::

::gatha1
Sāvajjā pana sāvajje, anavajjānavajjake;
::

::gathalast
Gahetabbā tu sabbattha, sādhāraṇā pakiṇṇakā.
::

::hangnum
499\.
::

::gatha1
Jhānapañcakacittesu, sattasaṭṭhisu niddise;
::

::gathalast
Jhānaṅgayogabhedena, rāsibhedaṃ tahiṃ tahiṃ.
::

::hangnum
500\.
::

::gatha1
Catuchakkānavajjesu{pb:V:0.0049}, ñāṇapītikataṃ tathā;
::

::gathalast
Catuvīsa parittesu, catudhā bhedamuddise.
::

::hangnum
501\.
::

::gatha1
Sarāgavītarāgānaṃ, appamaññāpavattiyaṃ;
::

::gathalast
Karuṇāmuditā honti, kāmapuññamahākriye.
::

::hangnum
502\.
::

::gatha1
Upacārappanāpattā, sukhitā sattagocarā;
::

::gathalast
Tasmā na pañcamāruppe, mahāpāke anuttare.
::

::hangnum
503\.
::

::gatha1
Sotāpatitupekkhāsu, parikammādisambhave;
::

::gathalast
Jhānānaṃ tulyapākattā, tappākesu ca labbhare.
::

::hangnum
504\.
::

::gatha1
Viratī ca sarāgānaṃ, vītikkamanasambhavā;
::

::gathalast
Sampatte ca samādāne, kāmapuññesu labbhare.
::

::hangnum
505\.
::

::gatha1
Taṃtaṃdvārikadussilya-cetanucchedakiccato;
::

::gathalast
Magge ca tulyapākattā, phale ca niyatā siyuṃ.
::

::hangnum
506\.
::

::gatha1
Pavattākāravisayabhinnā pañcāpi sambhavā;
::

::gathalast
Lokiye labbhamānāpi, visuṃ ceva siyuṃ na vā.
::

::hangnum
507\.
::

::gatha1
Pāpā labbhanti pāpesu, satta chakkekakā kamā;
::

::gathalast
Sarūpayevobhayakā, niyataṭṭha chaḷetare.
::

::hangnum
508\.
::

::gatha1
Sādhāraṇā ca sabbattha, yathāvuttā pakiṇṇakā;
::

::gathalast
Tattha cekaggatā natthi, indriyādīsu kaṅkhite.
::

::hangnum
509\.
::

::gatha1
Chandādhimokkhā {pb:M:0.0045} yevāpi, vīsekādasavajjite;
::

::gathalast
Uddhaccamekādasasu, majjhattamanavajjake.
::

::hangnum
510\.
::

::gatha1
Sabbattha manasikāro, tidvekadvitikāpare;
::

::gathalast
Aṭṭhaṭṭhavīsacatūsu, pañcadvīsu yathākkamaṃ.
::

::hangnum
511\.
::

::gatha1
Samudāyavasenettha, uddhaccaviratittayaṃ;
::

::gathalast
Savibhattikamaññattha, avibhattikameva taṃ.
::

::hangnum
512\.
::

::gatha1
Cittuppādesu {pb:V:0.0050} tenetaṃ, vibhattiavibhattikaṃ;
::

::gathalast
Iti sādhu sallakkheyya, sambhavāsambhavaṃ budhoti.
::

::centre
Iti cetasikavibhāge rāsisambhavakathā niṭṭhitā.
::

::centre
Cuddasamo paricchedo.
::

### Pannarasamo paricchedo

#### 15. Rāsisaṅgahakathā

::hangnum
513\.
::

::gatha1
Tettiṃsa ceva dvattiṃsa, ekatiṃsa ca tiṃsa ca;
::

::gathalast
Ekadvattiṃsahīnā ca, tiṃsa dhammā**navajjake**.
::

::hangnum
514\.
::

::gatha1
Dasa dhammā tu **sāvajje,** chapañcacaturādhikā;
::

::gathalast
Ekādasa dasa nava, sattadhā**hetuke** pana.
::

::hangnum
515\.
::

::gatha1
Itthaṃ cuddasadhā bhinnā, koṭṭhāsā tu sarūpato;
::

::gathalast
Vibhattā tehi yuttā ca, cittuppādā yathākkamaṃ.
::

::hangnum
516\.
::

::gatha1
Tikaṭṭhakā pañcavīsa, dasa pañcādhikā nava;
::

::gathalast
Aṭṭhāraseti sattete, anavajjā tathetare.
::

::hangnum
517\.
::

::gatha1
Dve cattāro chaḷekaṃ dve,
::

::gatha2
Pañcātha dasadhāpare;
::

::gatha3
Sāvajjāhetukā ceti,
::

::gathalast
Koṭṭhāsā honti cuddasa.
::

::hangnum
518\.
::

::gatha1
Nava {pb:M:0.0046} cāpi cha cattāro, catupañcachasattakā;
::

::gathalast
Nava dve dve tatheko ca, yevāpanakasaṅgahā.
::

::hangnum
519\.
::

::gatha1
Tehi {pb:V:0.0051} yuttā panaṭṭhātha, vīsekatiṃsa mānasā;
::

::gathalast
Dve dve dve tīṇi cekaṃ dve, aṭṭha dasa yathākkamaṃ.
::

::hangnum
520\.
::

::gatha1
Sattatiṃsakato yāva, ekatiṃsā**navajjake**;
::

::gathalast
Tikaṭṭhakādike satta, ṭhitā niyatasaṅgahā.
::

::hangnum
521\.
::

::gatha1
**Pāpesu** vīsa cekūna-vīsaṭṭhārasa soḷasa;
::

::gathalast
Catudhā dvīsu catūsu, catūsu dvīsu caṭṭhitā.
::

::hangnum
522\.
::

::gatha1
Ekadvipañcadasasu, ca dvidhā**hetukesu** ca;
::

::gathalast
Tikadvekādhikā dhammā, dasaṭṭha ca yathākkamaṃ.
::

::hangnum
523\.
::

::gatha1
Pañcadvekadvibhipañca, koṭṭhāsā niyatā ṭhitā;
::

::gathalast
Tehi yuttā panaṭṭhātha, vīsa dve dve tikekakā.
::

::hangnum
524\.
::

::gatha1
Pubbāparadvayāpuññe, kāmapāke ahetuke;
::

::gathalast
Pañcamānuttarāruppe, natthāniyatasambhavo.
::

::hangnum
525\.
::

::gatha1
Chattiṃsamānasesveva, labbhantāniyatā na vā;
::

::gathalast
Tepaññāsāvasesā tu, sabbe niyatayogino.
::

::hangnum
526\.
::

::gatha1
Niyatāniyate katvā, labbhantobhayathā tathā;
::

::gathalast
Sarūpayevobhayakā, tividhevaṃ tu saṅgahā.
::

::hangnum
527\.
::

::gatha1
Ñeyyā vuttānusārena, tehi yuttāva mānasā;
::

::gathalast
Tato puna vibhāveyya, sabbasaṅgāhikaṃ nayaṃ.
::

::hangnum
528\.
::

::gatha1
Ekūnatālīsakato, yāvekattiṃsakā ṭhitā;
::

::gathalast
Navadhā **anavajjesu,** tehi yuttā ca mānasā.
::

::hangnum
529\.
::

::gatha1
Dve cattāro dasevātha, tikapañcādhikā dasa;
::

::gathalast
Tevīsa kamato satta, dve ca pañcadasāpare.
::

::hangnum
530\.
::

::gatha1
Dve ca dve tikadve dvekā, **sāvajjesu** ca soḷasa;
::

::gathalast
Ekūnavīsa vīsātha, vīsekadvitayādhikā.
::

::hangnum
531\.
::

::gatha1
**Ahetuke** {pb:M:0.0047}{pb:V:0.0052} panaṭṭhātha, dasekadvitayādhikā;
::

::gathalast
Dasapañca dvikekāti, bhavantekūnavīsati.
::

::hangnum
532\.
::

::gatha1
Labbhamānānusārena, dhammānaṃ pana saṅgaho;
::

::gathalast
Sakkā vuttanayeneva, viññātuṃ pana viññunāti.
::

::centre
Iti cetasikavibhāge rāsisaṅgahakathā niṭṭhitā.
::

::centre
Pannarasamo paricchedo.
::

### Soḷasamo paricchedo

#### 16. Cittuppādakathā

::hangnum
533\.
::

::gatha1
Cittuppādesu dhammānaṃ, iti ñatvā vinicchayaṃ;
::

::gathalast
Cittuppādānamevātha, ñātabbo bhedasaṅgaho.
::

::hangnum
534\.
::

::gatha1
Vedanāhārato ceva, hetādhipatito tathā;
::

::gathalast
Jhānindriyamaggabalā, yevāpanapathādito.
::

::hangnum
535\.
::

::gatha1
Tattha sukhā ca dukkhā ca, adukkhamasukhāti ca;
::

::gathalast
Tisso ca **vedanā** vuttā, sambhogatthavisesato.
::

::hangnum
536\.
::

::gatha1
Sukhaṃ dukkhaṃ somanassaṃ, domanassamathāparaṃ;
::

::gathalast
Upekkhindriyamiccevaṃ, pañcindriyavibhāgato.
::

::hangnum
537\.
::

::gatha1
Kāyaviññāṇayugaḷe, sukhadukkhā hi vedanā;
::

::gathalast
Somanassaṃ domanassaṃ, iti nāmaṃ labhanti na.
::

::hangnum
538\.
::

::gatha1
Aññattha pana sabbattha, sukhā dukkhā ca vedanā;
::

::gathalast
Somanassaṃ domanassaṃ, iti nāmaṃ labhanti ca.
::

::hangnum
539\.
::

::gatha1
Adukkhi {pb:V:0.0053} asukhopekkhā, majjhattāti ca vedanā;
::

::gathalast
Pañcapaññāsacittesu, tadaññesu pakāsitā.
::

::hangnum
540\.
::

::gatha1
Sukhadukkhindriyayuttaṃ, kāyaviññāṇakadvayaṃ;
::

::gathalast
Domanassindriyayuttaṃ, paṭighadvayamānasaṃ.
::

::hangnum
541\.
::

::gatha1
Aṭṭhārasa {pb:M:0.0048} parittāni, catukkajjhānamādito;
::

::gathalast
Somanassindriyayuttā, dvāsaṭṭhividha mānasā.
::

::hangnum
542\.
::

::gatha1
Dvattiṃsa ca parittāni, tevīsa jhānapañcamā;
::

::gathalast
Hontipekkhindriyayuttā, pañcapaññāsa mānasā.
::

::hangnum
543\.
::

::gatha1
Sukhayuttā tu tesaṭṭhi, dukkhayuttā tayo tahiṃ;
::

::gathalast
Adukkhamasukhayuttā, pañcapaññāsupekkhakā.
::

::hangnum
544\.
::

::gatha1
Ojaṭṭhamakarūpañca, vedanaṃ sandhimānasaṃ;
::

::gathalast
Nāmarūpañca kamato, āharantīti desitā.
::

::hangnum
545\.
::

::gatha1
**Āhārā** kabaḷīkāro, phasso sañcetanā tathā;
::

::gathalast
Viññāṇañceti cattāro, upatthambhā ca sambhavā.
::

::hangnum
546\.
::

::gatha1
Cittuppādesu sabbattha,
::

::gatha2
Āhārārūpino tayo;
::

::gatha3
Kabaḷīkāro āhāro,
::

::gathalast
Kāme kāyānupālako.
::

::hangnum
547\.
::

::gatha1
Alobho ca adoso ca,
::

::gatha2
Amoho ca tathāparo;
::

::gatha3
Lobho doso ca moho ca,
::

::gathalast
**Hetū** dhammā cha desitā.
::

::hangnum
548\.
::

::gatha1
Kusalākusalā hetū, tayo abyākatāti ca;
::

::gathalast
Navadvādasadhā tattha, vipākakriyabhedato.
::

::hangnum
549\.
::

::gatha1
Dasa {pb:V:0.0054} pañcādhikā honti, bhūmibhedā tato tahiṃ;
::

::gathalast
Puññapākakriyābhedā, tālīsa catunūnakā.
::

::hangnum
550\.
::

::gatha1
Santīraṇamanodhātu-pañcaviññāṇamānase;
::

::gathalast
Voṭṭhabbane ca hasite, hetu nāma na vijjati.
::

::hangnum
551\.
::

::gatha1
Lobhamūlesu {pb:M:0.0049} lobho ca,
::

::gatha2
Moho ca paṭighadvaye;
::

::gatha3
Doso moho ca labbhanti,
::

::gathalast
Moho ekova momuhe.
::

::hangnum
552\.
::

::gatha1
Ñāṇena vippayuttesu,
::

::gatha2
Alobhādidvayaṃ bhave;
::

::gatha3
Tato sesesu sabbattha,
::

::gathalast
Alobhāditayopi ca.
::

::hangnum
553\.
::

::gatha1
Tihetukā sattacattā-līsa honti dvihetukā;
::

::gathalast
Bāvīsa dvekahetukā, aṭṭhārasa ahetukā.
::

::hangnum
554\.
::

::gatha1
Chando cittañca vīriyaṃ, vīmaṃsāti catubbidhā;
::

::gathalast
Sahajātādhipā dhammā, vuttā**dhipatayo** siyuṃ.
::

::hangnum
555\.
::

::gatha1
Yamālambaṃ garuṃ katvā, nāmadhammā pavattare;
::

::gathalast
Ārammaṇādhipanāmena, tadālambaṇamīritaṃ.
::

::hangnum
556\.
::

::gatha1
Tihetukajavesveko, catūsupi yathārahaṃ;
::

::gathalast
Dvihetukesu sambhoti, vīmaṃsādhipatiṃ vinā.
::

::hangnum
557\.
::

::gatha1
Anuttare kāmapuññe, tihetukamahākriye;
::

::gathalast
Lobhamūle ca sāvajje, labbhatālambaṇādhipo.
::

::hangnum
558\.
::

::gatha1
Tattha cāniyatā kāme, labbhamānāpi labbhare;
::

::gathalast
Mahaggatānuttaresu, niyatāva yathārahaṃ.
::

::hangnum
559\.
::

::gatha1
Kriyādvihetupaṭighe{pb:V:0.0055},
::

::gatha2
Natthevālambaṇādhipo;
::

::gatha3
Momūhāhetuke pāke,
::

::gathalast
Lokiye ca na kocipi.
::

::hangnum
560\.
::

::gatha1
Ubhayādhipayuttā ca, sahajādhipayogino;
::

::gathalast
Ubhayāniyatādhippā, sahajāniyatādhipā.
::

::hangnum
561\.
::

::gatha1
Ubhayavippayuttā {pb:M:0.0050} ca, pañcadhā tattha mānasā;
::

::gathalast
Aṭṭhaṭṭhārasa vīsaṃ cha, sattatiṃsa yathākkamaṃ.
::

::hangnum
562\.
::

::gatha1
Pañcādhipatiyogā ca, caturādhipayogino;
::

::gathalast
Tividhādhipayuttā ca, vimuttāpi ca sabbathā.
::

::hangnum
563\.
::

::gatha1
Soḷasātha samattiṃsa, chaḷevātha yathākkamaṃ;
::

::gathalast
Sattatiṃsatividhāti, catudhevampi niddise.
::

::hangnum
564\.
::

::gatha1
Vīmaṃsādhipayuttā ca, sahajādhipayogino;
::

::gathalast
Ālambādhipayuttā ca, vippamuttāpi sabbathā.
::

::hangnum
565\.
::

::gatha1
Catuttiṃsa dvipaññāsa, aṭṭhavīsa yathākkamaṃ;
::

::gathalast
Sattatiṃsati ceveti, catudhevampi niddise.
::

::hangnum
566\.
::

::gatha1
Sahajādhipaladdhā tu, dvepaññāseva sabbathā;
::

::gathalast
Ālambādhipaladdhā ca, ubhayādhipalābhino.
::

::hangnum
567\.
::

::gatha1
Aṭṭhavīseva sabbepi, dvepaññāseva sādhipā;
::

::gathalast
Sesā nirādhipā sabbe, sattatiṃsāpi sabbathā.
::

::hangnum
568\.
::

::gatha1
Vedanādivasenevaṃ, ñatvā bhedaṃ catubbidhaṃ;
::

::gathalast
**Jhānindriyamaggabala**-vasenāpi vibhāvaye.
::

::hangnum
569\.
::

::gatha1
Vitakkaheṭṭhimaṃ jhānaṃ, manoparaṃ manindriyaṃ;
::

::gathalast
Hetuparañca maggaṅgaṃ, balaṃ vīriyapacchimaṃ.
::

::hangnum
570\.
::

::gatha1
Avitakke {pb:V:0.0056} pakatiyā, tasmā jhānaṃ na vijjati;
::

::gathalast
Ahetuke ca maggaṅgaṃ, balañcāvīriye yathā.
::

::hangnum
571\.
::

::gatha1
Aṭṭha rūpindriyānettha, agayhanteva sabbathā;
::

::gathalast
Maggindriyabalaṭṭhesu, samādhi ca na kaṅkhite.
::

::hangnum
572\.
::

::gatha1
Kāmapuññesvaniyatā, viratīpi anuddhatā;
::

::gathalast
Paññānuttaracittesu, indriyattayabhājitā.
::

::hangnum
573\.
::

::gatha1
Sesā vuttānusārena, labbhamānajjhānādikā;
::

::gathalast
Tehi yuttā ca viññeyyā, cittuppādā yathākkamaṃ.
::

::hangnum
574\.
::

::gatha1
Somanassayuttā {pb:M:0.0051} kāme, lokuttaramahaggate;
::

::gathalast
Paṭhamajjhānacittā ca, pañcajhānaṅgikā matā.
::

::hangnum
575\.
::

::gatha1
Dukkhupekkhāyuttā kāme, pañcaviññāṇavajjitā;
::

::gathalast
Dutiyajjhānacittā ca, catujhānaṅgikā siyuṃ.
::

::hangnum
576\.
::

::gatha1
Jhānaṅgattayasaṃyuttā, tatiyajjhānamānasā;
::

::gathalast
Catutthapañcamāruppā, jhānaṅgadvayayogino.
::

::hangnum
577\.
::

::gatha1
Pañcaviññāṇayugaḷe, jhānaṅgaṃ natthi kiñcipi;
::

::gathalast
Itthaṃ jhānānaṃ bhedena, **pañcadhā** mānasā ṭhitā.
::

::hangnum
578\.
::

::gatha1
Ekūnatiṃsati satta-tiṃsa cekādasāpare;
::

::gathalast
Catuttiṃsa dasevātha, gaṇikā tu yathākkamaṃ.
::

::hangnum
579\.
::

::gatha1
Lokuttaresu sabbesu, indriyāni navuccare;
::

::gathalast
Tihetukesu sabbesu, lokiyesu panaṭṭhadhā.
::

::hangnum
580\.
::

::gatha1
Ñāṇena vippayuttesu, sattadhāva samuddhare;
::

::gathalast
Sitavoṭṭhabbanā puññe, pañcadhāva pakāsaye.
::

::hangnum
581\.
::

::gatha1
Vicikicchāsahagate, catudhāva viniddise;
::

::gathalast
Tīṇindriyāni vuttāni, sesāhetukamānase.
::

::hangnum
582\.
::

::gatha1
Aṭṭha {pb:V:0.0057} cekūnatālīsa, dvādasa vātha terasa;
::

::gathalast
Ekañca soḷasa ceti, **chabbidhā** tattha saṅgaho.
::

::hangnum
583\.
::

::gatha1
Paṭhamānuttaraṃ jhānaṃ, aṭṭhamaggaṅgikaṃ mataṃ;
::

::gathalast
Sattamaggaṅgikaṃ nāma, sesaṃ jhānamanuttaraṃ.
::

::hangnum
584\.
::

::gatha1
Lokiyaṃ paṭhamaṃ jhānaṃ, tathā kāme tihetukaṃ;
::

::gathalast
Pañcamaggaṅgikā nāma, cittuppādā pakāsitā.
::

::hangnum
585\.
::

::gatha1
Sesaṃ mahaggataṃ jhānaṃ, sampayuttā ca diṭṭhiyā;
::

::gathalast
Ñāṇena vippayuttā ca, catumaggaṅgikā matā.
::

::hangnum
586\.
::

::gatha1
Dosamūladvayañceva, uddhaccasahitaṃ tathā;
::

::gathalast
Diṭṭhiyā vippayuttā ca, maggaṅgattayayogino.
::

::hangnum
587\.
::

::gatha1
Vicikicchāsampayutto{pb:M:0.0052}, vutto maggo duvaṅgiko;
::

::gathalast
Amaggāhetuko ceti, **sattadhā** tattha saṅgaho.
::

::hangnum
588\.
::

::gatha1
Aṭṭha dvattiṃsati ceva, dasa pañcādhikāpare;
::

::gathalast
Tālīsa kamato satta, ekañcaṭṭhadasāpare.
::

::hangnum
589\.
::

::gatha1
Balāni pana satteva, sabbatthāpi tihetuke;
::

::gathalast
Ñāṇena vippayuttesu, cha balāni samuddise.
::

::hangnum
590\.
::

::gatha1
Catudhākusale honti, tividhā kaṅkhite pana;
::

::gathalast
Dvibalaṃ sitavoṭṭhabbaṃ, abalaṃ sesamīritaṃ.
::

::hangnum
591\.
::

::gatha1
**Chabbidho** saṅgaho tattha, sattatālīsathāpare;
::

::gathalast
Dvādasekādasekaṃ dve, soḷaseti yathākkamaṃ.
::

::hangnum
592\.
::

::gatha1
Itthaṃ pañca cha satta cha-koṭṭhāsā kamato ṭhitā;
::

::gathalast
**Catuvīsati** sabbepi, jhānaṅgādivasā kathā.
::

::centre
Iti cetasikavibhāge cittuppādakathā niṭṭhitā.
::

::centre
Soḷasamo paricchedo.
::

### Sattarasamo paricchedo

#### 17. Diṭṭhisaṅgahakathā

::hangnum
593\.
::

::gatha1
Yevāpanakanāmena{pb:V:0.0058}, dhammā chandādayo tathā;
::

::gathalast
Khandhādayo ca koṭṭhāsā, uddiṭṭhā hi yathārahaṃ.
::

::hangnum
594\.
::

::gatha1
Tattha chandādayo dhammā, vibhattāva yathārahaṃ;
::

::gathalast
Khandhādirāsayo vāpi, viññeyyā dāni sambhavā.
::

::hangnum
595\.
::

::gatha1
Vedanā vedanākkhandho, cakkhusamphassajādikā;
::

::gathalast
Saññā ca saññākkhandhoti, chabbidhāpi pakāsitā.
::

::hangnum
596\.
::

::gatha1
Saṅkhārakkhandhanāmena, sesā cetasikā matā;
::

::gathalast
Vuttā viññāṇakāyā cha, viññāṇakkhandhanāmato.
::

::hangnum
597\.
::

::gatha1
Rūpakkhandho {pb:M:0.0053} punekova, sampayuttāviyogino;
::

::gathalast
Arūpino ca cattāro, **pañcakkhandhā** pavuccare.
::

::hangnum
598\.
::

::gatha1
Manāyatananāmaṃ tu, cittameva tathāparā;
::

::gathalast
Cakkhuviññāṇadhātādisattaviññāṇadhātuyo.
::

::hangnum
599\.
::

::gatha1
Sabbe cetasikā dhammā, dhammāyatanasaṅgahā;
::

::gathalast
Dhammadhātūti ca vuttā, dvipaññāsāpi sabbathā.
::

::hangnum
600\.
::

::gatha1
Sukhumāni ca rūpāni, nibbānañcettha gayhare;
::

::gathalast
Oḷārikāni rūpāni, dasāyatanadhātuyo.
::

::hangnum
601\.
::

::gatha1
Cakkhusotaghānajivhā-kāyāyatananāmakā;
::

::gathalast
Rūpasaddagandharasa-phoṭṭhabbāyatanāni ca.
::

::hangnum
602\.
::

::gatha1
**Dvādasāyatanā** sabbe, honta**ṭṭhārasadhātuyo**;
::

::gathalast
Khandhā ṭhapetvā nibbānaṃ, natthi paṇṇatti tīsupi.
::

::hangnum
603\.
::

::gatha1
Āhārādi {pb:V:0.0059} ca koṭṭhāsā, pubbe vuttanayāva te;
::

::gathalast
Iti missakasaṅkhepo, viññātabbo vibhāvinā.
::

::hangnum
604\.
::

::gatha1
Dvādasākusalesveva, cuddasāpi vavatthitā;
::

::gathalast
Ye sāvajjāva tesampi, saṅgaho dāni niyyate.
::

::hangnum
605\.
::

::gatha1
Kāmāsavo bhavāsavo, diṭṭhāvijjāsavāti ca;
::

::gathalast
Cattāro **āsavā** vuttā, tayo dhammā sarūpato.
::

::hangnum
606\.
::

::gatha1
Āsavā āsavaṭṭhena,
::

::gatha2
**Oghā** vuyhanato tathā;
::

::gatha3
Yojentīti ca **yogā**ti,
::

::gathalast
Te cattāro ca desitā.
::

::hangnum
607\.
::

::gatha1
Kāmabbhavo ca paṭigho, māno diṭṭhi ca saṃsayo;
::

::gathalast
Sīlabbataparāmāso, bhavarāgo tathāparo.
::

::hangnum
608\.
::

::gatha1
Issā macchariyāvijjā, iti **saṃyojanā** dasa;
::

::gathalast
Aṭṭha dhammā sarūpena, abhidhamme pakāsitā.
::

::hangnum
609\.
::

::gatha1
Issāmacchariyaṃ {pb:M:0.0054} hitvā, katvā mānuddhavaṃ tahiṃ;
::

::gathalast
Bhinditvā bhavarāgañca, rūpārūpavasā dvidhā.
::

::hangnum
610\.
::

::gatha1
Pañcorambhāgiyā ceva, pañcuddhambhāgiyāti ca;
::

::gathalast
Dasa saṃyojanā vuttā, sutte satta sarūpato.
::

::hangnum
611\.
::

::gatha1
**Ganthā** dhammā ca cattāro, tayo dhammā sarūpato;
::

::gathalast
Abhijjhākāyagantho ca, byāpādo ca pavuccati.
::

::hangnum
612\.
::

::gatha1
Sīlabbataparāmāso, kāyagantho tathāparo;
::

::gathalast
Idaṃsaccābhiniveso, iti diṭṭhi vibhedito.
::

::hangnum
613\.
::

::gatha1
Kāmacchando ca byāpādo, thinamiddhamathāparaṃ;
::

::gathalast
Tathā uddhaccakukkuccaṃ, kaṅkhāvijjāti aṭṭhime.
::

::hangnum
614\.
::

::gatha1
Dhammā {pb:V:0.0060} **nivaraṇā** nāma, chadhā ca pana desitā;
::

::gathalast
Micchādiṭṭhi panekāva, **parāmāso**ti vuccati.
::

::hangnum
615\.
::

::gatha1
**Upādānāni** cattāri, kāmupādādināmakā;
::

::gathalast
Diṭṭhisīlabbataṃ atta-vādupādānameva ca.
::

::hangnum
616\.
::

::gatha1
Lobhadiṭṭhivasā dveva, tividhā diṭṭhi desitā;
::

::gathalast
Diṭṭhi sīlabbatamatta-vādo ceti mahesinā.
::

::hangnum
617\.
::

::gatha1
Lobho doso ca moho ca,
::

::gatha3
Māno diṭṭhi ca saṃsayo;
::

::gatha3
Thinamuddhaccamevātha,
::

::gathalast
Lokanāsayugaṃ tathā.
::

::hangnum
618\.
::

::gatha1
Itthaṃ kilesavatthūni, **kilesā**ti pakāsitā;
::

::gathalast
Dasete tu samānāva, parato ca sarūpato.
::

::hangnum
619\.
::

::gatha1
Kāmarāgo ca paṭigho, māno diṭṭhi ca saṃsayo;
::

::gathalast
Bhavarāgo avijjāti, cha sattā**nusayā** matā.
::

{para:620} 620\. **Gāhā** ca **palibodhā** ca, **papañcā** ceva **maññanā**.

::gathalast
Taṇhā māno ca diṭṭhi ca, diṭṭhi taṇhā ca **nissayā**.
::

::hangnum
621\.
::

::gatha1
Parāmāsekako {pb:M:0.0055} dveva, nissayā maññanā tayo;
::

::gathalast
Āsavoghayogaganthā, upādānā ca dubbidhā.
::

::hangnum
622\.
::

::gatha1
Aṭṭha nīvaraṇā vuttā, sattadhānusayā kathā;
::

::gathalast
Saṃyojanā kilesā ca, daseva parato ṭhitā.
::

::hangnum
623\.
::

::gatha1
Ekadvitichasattaṭṭhadasakā tu yathārahaṃ;
::

::gathalast
Dhammā sarūpato honti, yathāvuttesu rāsisu.
::

::hangnum
624\.
::

::gatha1
Kāmarāgabhavarāgā, kāmāsavabhavāsavā;
::

::gathalast
Rūparāgārūparāga, iti lobho vibhedito.
::

::hangnum
625\.
::

::gatha1
Idaṃsaccābhiniveso{pb:V:0.0061}, diṭṭhi sīlabbataṃ tathā;
::

::gathalast
Attavādo parāmāso, iti diṭṭhi pavuccati.
::

::hangnum
626\.
::

::gatha1
Diṭṭhi pañcadasavidhā, lobhaṭṭhārasadhā tahiṃ;
::

::gathalast
Sesā sapararāsīhi, samānā dvādasaṭṭhitā.
::

::hangnum
627\.
::

::gatha1
Ekādasasamuṭṭhāne, diṭṭhilobhā vavatthitā;
::

::gathalast
Avijjā sattasu vuttā, paṭigho pana pañcasu.
::

::hangnum
628\.
::

::gatha1
Māno ca vicikicchā ca, catuṭṭhānesu uddhaṭo;
::

::gathalast
Tīsu dvīsu ca thīnanti, aṭṭhete **savibhattikā**.
::

::hangnum
629\.
::

::gatha1
Issāmaccherakukkuccamiddhalokavināsakā;
::

::gathalast
**Chāvibhattikadhammā**ti, asambhinnā catuddasa.
::

::hangnum
630\.
::

::gatha1
Rūparāgārūparāga-kāmāsavabhavāsavā;
::

::gathalast
Honti diṭṭhiviyuttesu, pubbe vuttanayā pana.
::

::hangnum
631\.
::

::gatha1
Iti sāvajjasaṅkhepaṃ, ñatvā puna vicakkhaṇo;
::

::gathalast
Bodhipakkhiyadhammānaṃ, saṅgahampi vibhāvaye.
::

::hangnum
632\.
::

::gatha1
Yesu saññācittadiṭṭhi-vipallāsā yathākkamaṃ;
::

::gathalast
Subhaṃ sukhaṃ niccamattā, iti dvādasadhā ṭhitā.
::

::hangnum
633\.
::

::gatha1
Tattha kāye vedanāsu, citte dhammesu cakkamā;
::

::gathalast
Asubhaṃ dukkhamaniccamanattāti upaṭṭhitā.
::

::hangnum
634\.
::

::gatha1
Yathāvuttavipallāsapahānāya {pb:M:0.0056} yathārahaṃ;
::

::gathalast
Bhinnā visayakiccānaṃ, vasena pana sambhavā.
::

::hangnum
635\.
::

::gatha1
Cattāro **satipaṭṭhānā,** kāyānupassanādayo;
::

::gathalast
Iti vuttā panekāva, sammāsati mahesinā.
::

::hangnum
636\.
::

::gatha1
Uppannānuppannapāpapahānānuppannāya ca;
::

::gathalast
Anuppannuppannehi vā, nibbatti abhivuddhiyā.
::

::hangnum
637\.
::

::gatha1
Padahantassa {pb:V:0.0062} vāyāmo, kiccābhogavibhāgato;
::

::gathalast
**Sammappadhānā** cattāro, iti vuttā mahesinā.
::

::hangnum
638\.
::

::gatha1
Chando ca vīriyaṃ cittaṃ, vīmaṃsāti ca tādinā;
::

::gathalast
Cattāro **iddhipādā**ti, vibhattā caturādhipā.
::

::hangnum
639\.
::

::gatha1
Saddhindriyañca vīriyaṃ, sati ceva samādhi ca;
::

::gathalast
Paññindriyañca pañceva, bodhipakkhiyasaṅgahe.
::

::hangnum
640\.
::

::gatha1
**Indriyāni**ndriyaṭṭhena, balaṭṭhena **balāni** ca;
::

::gathalast
Iti bhinnā vibhattā ca, duvidhāpi mahesinā.
::

::hangnum
641\.
::

::gatha1
Satī ca dhammavicayo, tathā vīriyapītiyo;
::

::gathalast
Passaddhi ca samādhi ca, upekkhāti ca tādinā.
::

::hangnum
642\.
::

::gatha1
Desitā **satta bojjhaṅgā,** bujjhantassa sabhāvato;
::

::gathalast
Kāyacittavasā bhinnaṃ, katvā passaddhimekakaṃ.
::

::hangnum
643\.
::

::gatha1
Sammādiṭṭhi ca saṅkappo, vāyāmo viratittayaṃ;
::

::gathalast
Sammāsati samādhī ca, **maggo** aṭṭhaṅgiko mato.
::

::hangnum
644\.
::

::gatha1
Iti satteva saṅkhepā, sattatiṃsa pabhedato;
::

::gathalast
Ekaṃ katvāna passaddhiṃ, asambhinnā catuddasa.
::

::hangnum
645\.
::

::gatha1
Navadhā vīriyaṃ vuttaṃ, chasu rāsīsu pañcasu;
::

::gathalast
Aṭṭhadhā sati sesā tu, samānapadarāsikā.
::

::hangnum
646\.
::

::gatha1
Pañcasveva tu paññā ca, samādhi caturāsiko;
::

::gathalast
Saddhā dvīsu vibhattāti, pañcete **savibhattikā**.
::

::hangnum
647\.
::

::gatha1
Navā {pb:M:0.0057} **vibhattikā** sesā, chando cittamathāparaṃ;
::

::gathalast
Pīti passaddhipekkhā ca, saṅkappo viratittayaṃ.
::

::hangnum
648\.
::

::gatha1
Iti vuttanayā sabbe, bodhipakkhiyasaṅgahā;
::

::gathalast
Lokuttaresu sambhonti, sabbathāpi yathārahaṃ.
::

::hangnum
649\.
::

::gatha1
Pubbabhāge {pb:V:0.0063} yathāyogaṃ, lokiyesu ca labbhare;
::

::gathalast
Nibbedabhāvanākāle, chabbisuddhipavattiyaṃ.
::

::hangnum
650\.
::

::gatha1
Iti missakasāvajjā, bodhipakkhiyasaṅgahā;
::

::gathalast
Yevāpanakarāsimhi, yathāsambhavato ṭhitā.
::

::hangnum
651\.
::

::gatha1
Kammapathā tu sambhonti, puññāpuññesu sabbathā;
::

::gathalast
Apathā ca sucaritā, tathā duccaritāpi ca.
::

::hangnum
652\.
::

::gatha1
Tattha kammapathaṭṭhāne, anabhijjhādayo pana;
::

::gathalast
Upacārena vuccanti, vipākesu kriyesu vāti.
::

::centre
Iti cetasikavibhāge diṭṭhisaṅgahakathā niṭṭhitā.
::

::centre
Sattarasamo paricchedo.
::

::centre
Niṭṭhito ca sabbathāpi cetasikavibhāgo.
::

### Aṭṭhārasamo paricchedo

#### 3. Rūpavibhāgo

#### 18. Sarūpakathā

::hangnum
653\.
::

::gatha1
Tepaññāsa paniccevaṃ, nāmadhammā pakāsitā;
::

::gathalast
Aṭṭhavīsavidhaṃ dāni, rūpaṃ nāma kathīyati.
::

::hangnum
654\.
::

::gatha1
Pathavāpo ca tejo ca, vāyo ceti catubbidho;
::

::gathalast
Cakkhusotaghānajivhā, kāyoti pana pañca ca.
::

::hangnum
655\.
::

::gatha1
Rūpasaddagandharasā, cattāro ca athāparaṃ;
::

::gathalast
Itthipumbhāvayugaḷaṃ, jīvitaṃ hadayampi ca.
::

::hangnum
656\.
::

::gatha1
Kāyaviññatti {pb:M:0.0058}{pb:V:0.0064} cevātha, vacīviññatti ca dvayaṃ;
::

::gathalast
Ākāsadhātu rūpassa, lahutā mudutā tassa.
::

::hangnum
657\.
::

::gatha1
Kammaññatā upacayo, santati jaratā pana;
::

::gathalast
Aniccatā ca kabaḷīkārāhāroti sabbathā.
::

::hangnum
658\.
::

::gatha1
Aṭṭhavīsavidhaṃ hoti, rūpametaṃ sarūpato;
::

::gathalast
Tassa lakkhaṇabhedena, sabhāvañca vibhāvaye.
::

::hangnum
659\.
::

::gatha1
Sandhāraṇaṃ tu **pathavīdhātu** kakkhaḷalakkhaṇā;
::

::gathalast
Ābandhana**māpodhātu,** āpaggharaṇalakkhaṇā.
::

::hangnum
660\.
::

::gatha1
Paripācanatā **tejodhātu** uṇhattalakkhaṇā;
::

::gathalast
Samudīraṇatā **vāyodhātu** vitthambhalakkhaṇā.
::

::hangnum
661\.
::

::gatha1
Sabbatthāvinibhuttāpi, asammissakalakkhaṇā;
::

::gathalast
Taṃtaṃbhāvasamussannasambhāresupalakkhitā.
::

::hangnum
662\.
::

::gatha1
Aññamaññenupatthaddhā, sesarūpassa nissayā;
::

::gathalast
Catudhevaṃ kalāpesu, mahābhūtā pavattare.
::

::hangnum
663\.
::

::gatha1
**Cakkhu** sambhāracakkhumhi, sattakkhipaṭalocite;
::

::gathalast
Kaṇhamaṇḍalamajjhamhi, pasādoti pavuccati.
::

::hangnum
664\.
::

::gatha1
Yena cakkhupasādena, rūpāni anupassati;
::

::gathalast
Parittaṃ sukhumañcetaṃ, ūkāsirasamūpamaṃ.
::

::hangnum
665\.
::

::gatha1
**Sotaṃ** sotabilassanto,
::

::gatha2
Tambalomācite tathā;
::

::gatha3
Aṅgulivedhanākāre,
::

::gathalast
Pasādoti pakāsito.
::

::hangnum
666\.
::

::gatha1
Anto ajapadaṭṭhāne, **ghānaṃ** ghānabile ṭhitaṃ;
::

::gathalast
**Jivhā** jivhāya majjhamhi, uppalākārasannibhe.
::

::hangnum
667\.
::

::gatha1
Iccevaṃ {pb:V:0.0065} pana cattāro, taṃtaṃdesavavatthitā;
::

::gathalast
**Kāya**ppasādopādinne, sabbaketi yathākkamaṃ.
::

::hangnum
668\.
::

::gatha1
Rūpādyābhighātārahabhūtānaṃ {pb:M:0.0059} vā yathārahaṃ;
::

::gathalast
Daṭṭhukāmanidānādikammabhūtānameva vā.
::

::hangnum
669\.
::

::gatha1
Pasādalakkhaṇā bhūtarūpānaṃ bhūtanissitā;
::

::gathalast
Kappāsapaṭalasnehasannibhāti ca vaṇṇitā.
::

::hangnum
670\.
::

::gatha1
Pañcāpi jīvitārakkhā, rūpādiparivāritā;
::

::gathalast
Dhītarāva kumārāva, kalāpantaravuttino.
::

::hangnum
671\.
::

::gatha1
**Rūpaṃ** nibhāso bhūtānaṃ, **saddo** nigghosanaṃ tathā;
::

::gathalast
**Gandho** ca gandhanaṃ tattha, **raso** ca rasanīyatā.
::

::hangnum
672\.
::

::gatha1
Bhūtattayañca **phoṭṭhabbaṃ,** āpodhātuvivajjitaṃ;
::

::gathalast
Saddo aniyato tattha, tadaññe sahavuttino.
::

::hangnum
673\.
::

::gatha1
Cakkhādipaṭihananalakkhaṇā tu yathākkamaṃ;
::

::gathalast
Pañceva pañcaviññāṇavīthiyā visayā matā.
::

::hangnum
674\.
::

::gatha1
Itthindriyaṃ panitthittaṃ, **itthibhāvo**ti desito;
::

::gathalast
Purisattaṃ tathābhāvo, **purisindriya** nāmako.
::

::hangnum
675\.
::

::gatha1
Taṃ dvayaṃ panupādinne, kāye sabbattha labbhati;
::

::gathalast
Kalāpantarabhinnañca, bhinnasantānavatti ca.
::

::hangnum
676\.
::

::gatha1
Rūpānaṃ kammajātānaṃ, anupālanalakkhaṇaṃ;
::

::gathalast
**Jīvitindriyarūpa**nti, āyu nāma pavuccati.
::

::hangnum
677\.
::

::gatha1
Manodhātuyā ca tathā, manoviññāṇadhātuyā;
::

::gathalast
Nissayalakkhaṇaṃ **vatthurūpaṃ** hadayanissitaṃ.
::

::hangnum
678\.
::

::gatha1
Majjhe hadayakosamhi, aḍḍhappasatalohite;
::

::gathalast
Bhūtarūpamupādāya, cakkhādi viya vattati.
::

::hangnum
679\.
::

::gatha1
**Ākāsadhātu** {pb:V:0.0066} rūpānaṃ, paricchedakalakkhaṇā;
::

::gathalast
Taṃtaṃrūpakalāpānaṃ, pariyantoti vuccati.
::

::hangnum
680\.
::

::gatha1
Cittaṃ sahajarūpānaṃ, kāyassa gamanādisu;
::

::gathalast
Santhambhanasandhāraṇacalanassa tu paccayo.
::

::hangnum
681\.
::

::gatha1
Vāyodhātuvikāroyaṃ{pb:M:0.0060}, **kāyaviññatti**nāmako;
::

::gathalast
Vāyodhātādhikānaṃ tu, bhūtānamiti kecanā.
::

::hangnum
682\.
::

::gatha1
Tathā cittasamuṭṭhino, vacīghosappavattiyaṃ;
::

::gathalast
Upādinnarūpakāyaghaṭṭanassa tu paccayo.
::

::hangnum
683\.
::

::gatha1
Pathavīdhātuvikāroyaṃ, **vacīviññatti**nāmako;
::

::gathalast
Pathavīdhātādhikānaṃ tu, bhūtānamiti kecanā.
::

::hangnum
684\.
::

::gatha1
Dvepi kāyavacīkammadvārabhūtā yathākkamaṃ;
::

::gathalast
Te pana ghaṭṭanāhetu-vikārākāralakkhaṇā.
::

::hangnum
685\.
::

::gatha1
Viññāpetīti kāyena, vācāya ca vicintitaṃ;
::

::gathalast
Sayañca viññāyatīti, viññattīti pakittitā.
::

::hangnum
686\.
::

::gatha1
**Lahutā** pana rūpānaṃ, adandhākāralakkhaṇā;
::

::gathalast
**Mudutāpi** ca rūpānaṃ, maddavākāralakkhaṇā.
::

::hangnum
687\.
::

::gatha1
**Kammaññatā** ca rūpānaṃ, yoggatākāralakkhaṇā;
::

::gathalast
Gāravathaddhatā yoggapaṭipakkhā yathākkamaṃ.
::

::hangnum
688\.
::

::gatha1
Sappāyamutumāhāraṃ, labhitvā cittasampadaṃ;
::

::gathalast
Lahū mudu ca kammaññaṃ, yadā rūpaṃ pavattati.
::

::hangnum
689\.
::

::gatha1
Tathāpavattarūpassa, pavattākārabheditaṃ;
::

::gathalast
Lahutādittayampetaṃ, sahavutti tadā bhave.
::

::hangnum
690\.
::

::gatha1
Sappāyaṃ paṭivedhāya, paṭipattupakāritā;
::

::gathalast
Sākārā rūpasampatti, paññattāva mahesinā.
::

::hangnum
691\.
::

::gatha1
Rūpasso**pacayo** {pb:V:0.0067} nāma, rūpassācayalakkhaṇo;
::

::gathalast
Pavattilakkhaṇā **rūpasantatī**ti pakāsitā.
::

::hangnum
692\.
::

::gatha1
Rūpamācayarūpena, jāyaticcuparūpari;
::

::gathalast
Pekkhatopacayākārā, jāti gayhati yogino.
::

::hangnum
693\.
::

::gatha1
Anuppabandhākārena, jāyatīti sapekkhato;
::

::gathalast
Tadāyaṃ santatākārā, jāti gayhati tassa tu.
::

::hangnum
694\.
::

::gatha1
Evamābhogabhedena{pb:M:0.0061}, jātirūpaṃ dvidhā kataṃ;
::

::gathalast
Attūpaladdhibhāvena, jāyantaṃ vātha kevalaṃ.
::

::hangnum
695\.
::

::gatha1
Rūpaṃ vivittokāsassa, pūrakaṭṭhena cīyati;
::

::gathalast
Abhāvā punabhāvāya, pavattaṃ santatīti ca.
::

::hangnum
696\.
::

::gatha1
Evamākārabhedāva, sabbākāravarākaro;
::

::gathalast
Jātirūpaṃ dvidhākāsi, jātirūpavirocano.
::

::hangnum
697\.
::

::gatha1
Jaratā navatāhāyā, rūpānaṃ pākalakkhaṇā;
::

::gathalast
Aniccatanti mappatti, paribhijjanalakkhaṇā.
::

::hangnum
698\.
::

::gatha1
Iti lakkhaṇarūpaṃ tu, tividhaṃ bhinnakālikaṃ;
::

::gathalast
Sabhāvarūpadhammesu, taṃtaṃkālopalakkhitaṃ.
::

::hangnum
699\.
::

::gatha1
Yena lakkhīyati rūpaṃ, bhinnākāraṃ khaṇe khaṇe;
::

::gathalast
Vipassanānayatthāya, tamiccāha tathāgato.
::

::hangnum
700\.
::

::gatha1
Kabaḷīkāro āhāro,
::

::gatha2
Yāpetabbojalakkhaṇo;
::

::gatha3
Āhāro sendriyajāto,
::

::gathalast
Rūpakāyānupālako.
::

::hangnum
701\.
::

::gatha1
Iccevaṃ saparicchedā, savikārā salakkhaṇā;
::

::gathalast
Akiccapaṭivedhāya, dayāpannena tādinā.
::

::hangnum
702\.
::

::gatha1
Tattha {pb:V:0.0068} tattha yathāyogaṃ, desitāti pakāsitā;
::

::gathalast
Rūpadhammā sarūpena, aṭṭhavīsati sabbathā.
::

::hangnum
703\.
::

::gatha1
Katvāna jātimekaṃ tu, tatthopacayasantatiṃ;
::

::gathalast
Sattavīsati rūpāni, bhavantīti viniddise.
::

::hangnum
704\.
::

::gatha1
Bhūtattayaṃ tu phoṭṭhabbaṃ, katvā chabbīsadhāpi ca;
::

::gathalast
Ubhayaṃ jātiphoṭṭhabbaṃ, gahetvā pañcavīsati.
::

::hangnum
705\.
::

::gatha1
Rūpadhammānamiccevaṃ{pb:M:0.0062}, vibhāveyya visārado;
::

::gathalast
Sarūpaṃ nāmasaṅkhepaṃ, sabhāvañca salakkhaṇanti.
::

::centre
Iti rūpavibhāge sarūpakathā niṭṭhitā.
::

::centre
Aṭṭhārasamo paricchedo.
::

### Ekūnavīsatimo paricchedo

#### 19. Pabhedakathā

::hangnum
706\.
::

::gatha1
Aṭṭhavīsavidhampetaṃ, rūpaṃ dāni yathārahaṃ;
::

::gathalast
Bhūtarūpādibhedehi, vibhajeyya vicakkhaṇo.
::

::hangnum
707\.
::

::gatha1
Pathavādikamidanti, bhūtarūpaṃ catubbidhaṃ;
::

::gathalast
Upādārūpamaññaṃ tu, catuvīsatividhaṃ bhave.
::

::hangnum
708\.
::

::gatha1
Pañcavidhampi cakkhādirūpamajjhattikaṃ mataṃ;
::

::gathalast
Tevīsatividhaṃ sesaṃ, bāhiranti pavuccati.
::

::hangnum
709\.
::

::gatha1
Rūpasaddagandharasaphoṭṭhabbā satta pañcadhā;
::

::gathalast
Pañcappasādavisayā, pañcārammaṇanāmakā.
::

::hangnum
710\.
::

::gatha1
Ekavīsatividhaṃ {pb:V:0.0069} sesaṃ, dhammārammaṇasaṅgahaṃ;
::

::gathalast
Manoviññāṇaviññeyyaṃ, manodvārassa gocaraṃ.
::

::hangnum
711\.
::

::gatha1
Pasādā visayā ceva, pañcakā dvepi sambhavā;
::

::gathalast
Dvādasāpi sarūpena, dasāyatanadhātuyo.
::

::hangnum
712\.
::

::gatha1
Yadedaṃ pana sabbampi, rūpaṃ sappaṭighaṃ mataṃ;
::

::gathalast
Tadevoḷārikaṃ nāma, santiketi pavuccati.
::

::hangnum
713\.
::

::gatha1
Sesamappaṭighaṃ nāma, dhammāyatanadhātu ca;
::

::gathalast
Sukhumañceva rūpañca, rūpaṃ soḷasadhā ṭhitaṃ.
::

::hangnum
714\.
::

::gatha1
Chabbidhā vatthurūpaṃ tu, pasādahadayampi ca;
::

::gathalast
Avatthurūpaṃ sesaṃ tu, dvāvīsatividhaṃ bhave.
::

::hangnum
715\.
::

::gatha1
Pasādā {pb:M:0.0063} ceva viññatti, dvārarūpaṃ tu sattadhā;
::

::gathalast
Sesaṃ advārarūpaṃ tu, ekavīsavidhampi ca.
::

::hangnum
716\.
::

::gatha1
Pasādā bhāvayugaḷaṃ, jīvitañceti aṭṭhadhā;
::

::gathalast
Indriyarūpamaññaṃ tu, vīsadhānindriyaṃ siyā.
::

::hangnum
717\.
::

::gatha1
Vaṇṇo gandho raso ojā, bhūtarūpanti aṭṭhadhā;
::

::gathalast
Avinibbhogamitaraṃ, vinibbhogaṃ tu vīsadhā.
::

::hangnum
718\.
::

::gatha1
Avinibbhogarūpāni, saddavatthindriyāni ca;
::

::gathalast
Nipphannaṃ aṭṭhārasadhā, rūparūpanti veditaṃ.
::

::hangnum
719\.
::

::gatha1
Paricchedo panākāso, viññattilahutādayo;
::

::gathalast
Vikārā lakkhaṇā ceva, rūpassupacayādayo.
::

::hangnum
720\.
::

::gatha1
Dasadhāpi anipphannaṃ, natthetaṃ paramatthato;
::

::gathalast
Rūpassetanti katvāna, rūpamicceva vuccati.
::

::hangnum
721\.
::

::gatha1
Rūpāyatanamevekaṃ, sanidassanamīritaṃ;
::

::gathalast
Anidassanamaññaṃ tu, sattavīsatividhampi ca.
::

::hangnum
722\.
::

::gatha1
Kammajaṃ {pb:V:0.0070} panupādinnaṃ, anupādinnakāparaṃ;
::

::gathalast
Tividhaṃ cittajañceva, utujāhārajanti ca.
::

::hangnum
723\.
::

::gatha1
Cakkhusamphassavatthūti, cakkhudhātu pakittitā;
::

::gathalast
Na vatthu tassa sesaṃ tu, sattavīsatividhaṃ bhave.
::

::hangnum
724\.
::

::gatha1
Sotasamphassavatthādi-vasā ca duvidhā tathā;
::

::gathalast
Tividhā ca vibhāveyya, yathāsambhavato kathaṃ.
::

::hangnum
725\.
::

::gatha1
Sanidassanarūpañca, vaṇṇo sappaṭighampi ca;
::

::gathalast
Anidassanamaññaṃ tu, thūlaṃ sappaṭighaṃ bhave.
::

::hangnum
726\.
::

::gatha1
Anidassanarūpañca, sesamappaṭighampi ca;
::

::gathalast
Soḷasāti ca sabbampi, rūpaṃ tividhamuddise.
::

::hangnum
727\.
::

::gatha1
Apattagāhakaṃ nāma, cakkhusotadvayaṃ pana;
::

::gathalast
Sampattagāhakaṃ nāma, ghānādittayamīritaṃ.
::

::hangnum
728\.
::

::gatha1
Agāhakamato {pb:M:0.0064} sesaṃ, tevīsatividhaṃ bhave;
::

::gathalast
Kiñci sārammaṇaṃ nāma, na gayhatīti sabbathā.
::

::hangnum
729\.
::

::gatha1
Upādā ajjhattikaṃ rūpaṃ, upādā bāhiraṃ tathā;
::

::gathalast
Nopādā bāhirañceti, evampi tividhaṃ bhave.
::

::hangnum
730\.
::

::gatha1
Ajjhattikamupādinnaṃ, bāhirañca tathāparaṃ;
::

::gathalast
Anupādinnakañceti, evamādivasāpi ca.
::

::hangnum
731\.
::

::gatha1
Diṭṭhaṃ rūpaṃ sutaṃ saddo, gandhādi tividhaṃ mutaṃ;
::

::gathalast
Viññātamaññaviññeyyaṃ, manasāti catubbidhaṃ.
::

::hangnum
732\.
::

::gatha1
Rūparūpaṃ paricchedo, vikāro lakkhaṇaṃ kamā;
::

::gathalast
Aṭṭhārasekakaṃ pañca, catukkanti ca taṃ tathā.
::

::hangnum
733\.
::

::gatha1
Dvārañca hoti vatthu ca, na vatthu dvārameva tu;
::

::gathalast
Na dvāraṃ vatthumevātha, nobhayanti ca niddise.
::

::hangnum
734\.
::

::gatha1
Upādā {pb:V:0.0071} anupādinnaṃ, anupādinnakaṃ tathā;
::

::gathalast
Nopādā duvidhañceti, catuddhevampi desitaṃ.
::

::hangnum
735\.
::

::gatha1
Sappaṭigghamupādā ca, rūpamappaṭighaṃ tathā;
::

::gathalast
Nopādā duvidhañceti, catuddhā evamādito.
::

::hangnum
736\.
::

::gatha1
Ekādasekajarūpaṃ, hadayindriyanavakaṃ;
::

::gathalast
Kammajaṃ cittajañceva, tathā viññattikaṃ dvayaṃ.
::

::hangnum
737\.
::

::gatha1
Saddo cittotujo tasmā, rūpamekaṃ dvijaṃ mataṃ;
::

::gathalast
Cittotāhārasambhūtaṃ, lahutādittayaṃ tijaṃ.
::

::hangnum
738\.
::

::gatha1
Navākāsāvinibbhogā, kammādicatusambhavā;
::

::gathalast
Atha lakkhaṇarūpanti, rūpamevaṃ tu pañcadhā.
::

::hangnum
739\.
::

::gatha1
Navākāsāvinibbhogā, nava vatthindriyāni ca;
::

::gathalast
Aṭṭhārasavidhaṃ rūpaṃ, kammajaṃ hoti piṇḍitaṃ.
::

::hangnum
740\.
::

::gatha1
Saddākāsāvinibbhogā, viññattilahutādayo;
::

::gathalast
Pañcadasavidhaṃ rūpaṃ, cittasambhavamuddise.
::

::hangnum
741\.
::

::gatha1
Saddākāsāvinibbhogā{pb:M:0.0065}, lahutādittayanti ca;
::

::gathalast
Utusambhavamīrenti, rūpaṃ terasadhā ṭhitaṃ.
::

::hangnum
742\.
::

::gatha1
Paricchedāvinibbhogā, lahutādittayampi ca;
::

::gathalast
Evamāhārajaṃ nāma, rūpaṃ dvādasadhā ṭhitaṃ.
::

::hangnum
743\.
::

::gatha1
Jāti jarā ca maraṇaṃ, na kutocipi jāyati;
::

::gathalast
Evampi pañcadhā hoti, rūpajātivibhāgato.
::

::hangnum
744\.
::

::gatha1
Pañcavīsatividhaṃ kammaṃ, kāmarūpavavatthitaṃ;
::

::gathalast
Janeti kammajaṃ rūpaṃ, kāmarūpabhavadvaye.
::

::hangnum
745\.
::

::gatha1
Pañcaviññāṇamāruppa-vipākā sabbasandhiyo;
::

::gathalast
Cuti khīṇāsavasseti, soḷasete vivajjaye.
::

::hangnum
746\.
::

::gatha1
Pañcasattati {pb:V:0.0072} sesāni, cittānimāni sambhavā;
::

::gathalast
Janenti cittajaṃ rūpaṃ, pañcavokārabhūmiyaṃ.
::

::hangnum
747\.
::

::gatha1
Janebhi utujaṃ rūpaṃ, tejodhātu bhavadvaye;
::

::gathalast
Kāmabhūmiyamojā tu, janetāhārajaṃ tathā.
::

::hangnum
748\.
::

::gatha1
Kammaṃ janeti rūpāni, attajāni khaṇe khaṇe;
::

::gathalast
Cittamuppādakālamhi, uppādānantaraṃ paraṃ.
::

::hangnum
749\.
::

::gatha1
Utusambhavamīrenti, rūpaṃ terasadhā ṭhitaṃ;
::

::gathalast
Paricchedāvinibbhogā, lahutādittayampi ca.
::

::hangnum
750\.
::

::gatha1
Sandhiyampi kammajaṃ tu, pavattepi ca sambhavā;
::

::gathalast
Janeti rūpaṃ sesāni, pavatte, na tu sandhiyaṃ.
::

::hangnum
751\.
::

::gatha1
Indriyabaddhasantāne, kammādi tividhampi ca;
::

::gathalast
Janeti rūpaṃ matake, bāhire tu yathārahaṃ.
::

::hangnum
752\.
::

::gatha1
Iti kammādayo rūpaṃ, janenti ca yathāsakaṃ;
::

::gathalast
Sesānampi ca rūpānaṃ, paccayā honti sambhavā.
::

::hangnum
753\.
::

::gatha1
Iti {pb:M:0.0066} rūpavibhāgañca, jātibhedañca sambhavā;
::

::gathalast
Janakādippabhedañca, rūpānaṃ tattha dīpayeti.
::

::centre
Iti rūpavibhāge pabhedakathā niṭṭhitā.
::

::centre
Ekūnavīsatimo paricchedo.
::

### Vīsatimo paricchedo

#### 20. Kalāpakathā

::hangnum
754\.
::

::gatha1
Iti {pb:V:0.0073} vuttappakārena, sabbaṃ rūpampi piṇḍitaṃ;
::

::gathalast
Sahavuttiniyāmena, ekavīsavidhaṃ kathaṃ.
::

::hangnum
755\.
::

::gatha1
Kammaṃ cittotukāhārasamuṭṭhānā yathākkamaṃ;
::

::gathalast
Nava cha caturo dve ca, **kalāpā ekavīsati**.
::

::hangnum
756\.
::

::gatha1
Jīvitañcāvinibbhoga-rūpāni ca yathākkamaṃ;
::

::gathalast
Cakkhādikehi yojetvā, dasakā aṭṭha dīpitā.
::

::hangnum
757\.
::

::gatha1
Cakkhusotaghānajivhādasakā ca catubbidhā;
::

::gathalast
Kāyitthipumbhāvavatthudasakā ca tathāpare.
::

::hangnum
758\.
::

::gatha1
Jīvitenāvinibbhogarūpāni navakanti ca;
::

::gathalast
**Nave**te kammajā nāma, kalāpā samudīritā.
::

::hangnum
759\.
::

::gatha1
Avinibbhogarūpāni, suddhaṭṭhakamathāparaṃ;
::

::gathalast
Kāyaviññattinavakaṃ, kāyaviññattiyā saha.
::

::hangnum
760\.
::

::gatha1
Vacīviññattidasakaṃ, saddena sahavuttito;
::

::gathalast
Lahutādekādasakaṃ, tiṇṇannaṃ saha sambhavā.
::

::hangnum
761\.
::

::gatha1
Kāyaviññattilahutādīhi dvādasakaṃ bhave;
::

::gathalast
Vacīviññattilahutādīhi terasakaṃ tathā.
::

::hangnum
762\.
::

::gatha1
Iti cittasamuṭṭhānā, kalāpā **cha** pakāsitā;
::

::gathalast
Rūpākāravikārampi, saṅgahetvā yathārahaṃ.
::

::hangnum
763\.
::

::gatha1
Suddhaṭṭhakaṃ {pb:M:0.0067} tu paṭhamaṃ, saddena navakaṃ bhave;
::

::gathalast
Lahutādekādasakaṃ, lahutādīhi tīhipi.
::

::hangnum
764\.
::

::gatha1
Saddena {pb:V:0.0074} lahutādīhi, tathā dvādasakanti ca;
::

::gathalast
Kalāpā utusambhūtā, **catudhāva** pakittitā.
::

::hangnum
765\.
::

::gatha1
Suddhaṭṭhakañca paṭhamaṃ, āhārajamathāparaṃ;
::

::gathalast
Lahutādekādasakaṃ, iti **dve** ojajā matā.
::

::hangnum
766\.
::

::gatha1
Kalāpānaṃ paricchedalakkhaṇattā vicakkhaṇā;
::

::gathalast
Na kalāpaṅgamiccāhu, ākāsaṃ lakkhaṇāni ca.
::

::hangnum
767\.
::

::gatha1
Tattha cekūnanavuti, tesaṭṭhi ca yathākkamaṃ;
::

::gathalast
Tālīsekūnavīsā ca, kalāpaṅgāni tāni ca.
::

::hangnum
768\.
::

::gatha1
Lakkhaṇākāsarūpāni, kalāpesu tahiṃ tahiṃ;
::

::gathalast
Pañca pañceti rūpāni, tisataṃ soḷasādhikaṃ.
::

::hangnum
769\.
::

::gatha1
Agahītaggahaṇena, aṭṭhavīsavidhānipi;
::

::gathalast
Rūpakoṭṭhāsanāmena, pañcavīsati bhāvaye.
::

::hangnum
770\.
::

::gatha1
Bhūtattayaṃ tu phoṭṭhabbaṃ, katvāpacayasantatiṃ;
::

::gathalast
Jātimekañca katvā vā, vinātha hadayaṃ tahiṃ.
::

::hangnum
771\.
::

::gatha1
**Dhammasaṅgaṇiyaṃ** hetaṃ, rūpakaṇḍe sarūpato;
::

::gathalast
Vatthurūpaṃ na niddiṭṭhaṃ, **paṭṭhāne** desitaṃ tu taṃ.
::

::hangnum
772\.
::

::gatha1
Dve saddanavakā ceva,
::

::gatha2
Tayo suddhaṭṭhakāpi ca;
::

::gatha3
Dve dve cittotusambhūtā,
::

::gathalast
Eko āhārajoti ca.
::

::hangnum
773\.
::

::gatha1
Tesamuṭṭhānikā pañca, kammajāni naveti ca;
::

::gathalast
Rūparūpavasenete, kalāpā cuddaseritā.
::

::hangnum
774\.
::

::gatha1
Dasakesveva saṅgayha, jīvitanavakaṃ tahiṃ;
::

::gathalast
Bhāvaddasakamekaṃ vā, katvā vatthuṃ vinā tathā.
::

::hangnum
775\.
::

::gatha1
Saddā {pb:M:0.0068}{pb:V:0.0075} cittotujā dveva, tesamuṭṭhānikā tayo;
::

::gathalast
Suddhaṭṭhakā ca satteva, kammajā dasakāni ca.
::

::hangnum
776\.
::

::gatha1
Channavūtividhaṃ tattha, rūpaṃ bhāsanti paṇḍitā;
::

::gathalast
Agahītaggahaṇena, aṭṭhārasavidhaṃ bhave.
::

::hangnum
777\.
::

::gatha1
Tesameva kalāpānaṃ, sattakacchakkapañcakā;
::

::gathalast
Catukkā ca tikadvikā, ekakā ca yathārahaṃ.
::

::hangnum
778\.
::

::gatha1
Dve satta nava cha tayo, tayopi ca yathākkamaṃ;
::

::gathalast
Cattāroti catuttiṃsa, sahavuttikarāsayo.
::

::hangnum
779\.
::

::gatha1
Cakkhusotaghānajivhā-kāyavatthuvasā siyuṃ;
::

::gathalast
Itthipumbhāvadasakasahitā **sattakā dvidhā**.
::

::hangnum
780\.
::

::gatha1
Cakkhusotaghānahīnā, paccekaṃ dve sabhāvakā;
::

::gathalast
Abhāvato bhāvahīno, itthaṃ **chakkāpi sattadhā**.
::

::hangnum
781\.
::

::gatha1
Cakkhusotavihīnā ca,
::

::gatha2
Cakkhughānavihīnakā;
::

::gatha3
Sotaghānavihīnā ca,
::

::gathalast
Sabhāvā dve tayo tayo.
::

::hangnum
782\.
::

::gatha1
Cakkhādekekato hīnā,
::

::gatha2
Tividhāpi abhāvato;
::

::gatha3
Iccevaṃ **pañcakā** nāma,
::

::gathalast
**Navakā** rāsayo siyuṃ.
::

::hangnum
783\.
::

::gatha1
Cakkhādittayahīnāva, ekato dve sabhāvakā;
::

::gathalast
Cakkhādittayato dvīhi, tayo hīnā abhāvakā.
::

::hangnum
784\.
::

::gatha1
Rūpaloke cakkhusota-vatthujīvitanavakā;
::

::gathalast
Cattārova kalāpāti, **catukkā cha** yathārahaṃ.
::

::hangnum
785\.
::

::gatha1
Jivhākāyavatthuvasā{pb:M:0.0069}{pb:V:0.0076},
::

::gatha2
Abhāvo dve sabhāvakā;
::

::gatha3
Kāyabhāvavatthuvasā,
::

::gathalast
Iti honti **tayo tikā**.
::

::hangnum
786\.
::

::gatha1
Kāyavatthuvaseneko, dve ca cittotusambhavā;
::

::gathalast
Saddanavakaṭṭhakāti, **dukā** ca **tividhā** siyuṃ.
::

::hangnum
787\.
::

::gatha1
Jīvitanavakañcekaṃ, tesamuṭṭhānikāni ca;
::

::gathalast
Suddhaṭṭhakāni tīṇīti, **cattāro ekakā** siyuṃ.
::

::hangnum
788\.
::

::gatha1
**Catuttiṃsa** paniccete, sandhiyañca pavattiyaṃ;
::

::gathalast
Rūparūpakalāpānaṃ, rāsayo honti sambhavā.
::

::hangnum
789\.
::

::gatha1
Sattati saṭṭhimiccevamādinā ca yathārahaṃ;
::

::gathalast
Kalāparāsirūpāni, tattha tattha vibhāvaye.
::

::hangnum
790\.
::

::gatha1
Soḷasa pañcadasetiādibhedavasāpi ca;
::

::gathalast
Agahītaggahaṇena, tattha tattha viniddise.
::

::hangnum
791\.
::

::gatha1
Catucattālīsasataṃ, kalāpā honti piṇḍitā;
::

::gathalast
Chabbīsa tattha rūpāni, sahassañca catussataṃ.
::

::hangnum
792\.
::

::gatha1
Iccāpāyacatukke ca, kāme sugatisattake;
::

::gathalast
Rūpe ca pañcadasake, asaññāpāyabhūmiyaṃ.
::

::hangnum
793\.
::

::gatha1
Catukoṭṭhāsikesveva, sattavīsavidhesupi;
::

::gathalast
Jātiṭṭhānesu sattānaṃ, sandhiyañca pavattiyaṃ.
::

::hangnum
794\.
::

::gatha1
Indriyabaddhasantāne, tathānindriyakamhi ca;
::

::gathalast
Bahisaṅkhārasantāne, matakāye ca sambhavā.
::

::hangnum
795\.
::

::gatha1
Labbhamānakalāpā ca, kalāpānañca rāsayo;
::

::gathalast
Tattha vitthārasaṅkhepā, rūpānaṃ gaṇanāpi ca.
::

::hangnum
796\.
::

::gatha1
Ettha {pb:M:0.0070}{pb:V:0.0077} rūpā avuttā hi, yathāvuttānusārato;
::

::gathalast
Vitthāretvāna viññeyyā, sabbathāpi ca viññunāti.
::

::centre
Iti rūpavibhāge kalāpakathā niṭṭhitā.
::

::centre
Vīsatimo paricchedo.
::

### Ekavīsatimo paricchedo

#### 21. Uppattikathā

::hangnum
797\.
::

::gatha1
Aṭṭhavīsati rūpāni, kalāpā cekavīsati;
::

::gathalast
Vuttā cettāvatā tesaṃ, uppādo dāni niyyate.
::

::hangnum
798\.
::

::gatha1
Aṇḍajā jalābujā ca, saṃsedajopapātikā;
::

::gathalast
Iccuppattipabhedena, catasso yoniyo matā.
::

::hangnum
799\.
::

::gatha1
Bhummavajjesu devesu,
::

::gatha2
Pete nijjhāmataṇhike;
::

::gatha3
Nirayesu ca sambhoti,
::

::gathalast
Yonekāvopapātikā.
::

::hangnum
800\.
::

::gatha1
Bhummadeve manussesu,
::

::gatha2
Tiracchānāsure tathā;
::

::gatha3
Petesu cāvasesesu,
::

::gathalast
Catassopi ca yoniyo.
::

::hangnum
801\.
::

::gatha1
Tatthaṇḍajā jalābujā, gabbhaseyyasamuggamo;
::

::gathalast
Saṃsedajopapātikā, opapātikanāmakā.
::

::hangnum
802\.
::

::gatha1
Tattha {pb:V:0.0078} sampuṇṇāyatano, gabbhaseyyasamuggamo;
::

::gathalast
Abhāvo dve sabhāvā ca, itthipumbhāvamissitā.
::

::hangnum
803\.
::

::gatha1
Paripuṇṇāparipuṇṇo, opapātikanāmako;
::

::gathalast
Abhāvo dve sabhāvā ca, caturāpāyabhūmiyaṃ.
::

::hangnum
804\.
::

::gatha1
Sampuṇṇāyatanoveso{pb:M:0.0071},
::

::gatha2
Kāme sugatiyaṃ pana;
::

::gatha3
Ādikappe abhāvo ca,
::

::gathalast
Dve sabhāvā tato paraṃ.
::

::hangnum
805\.
::

::gatha1
Aparipuṇṇāyatano, abhāvo ca mahaggate;
::

::gathalast
Iccevaṃ dasadhā honti, sabbā sandhisamuggamā.
::

::hangnum
806\.
::

::gatha1
Tattheva dasadhā bhinne, attabhāvasamuggame;
::

::gathalast
Sandhiyañca pavatte ca, rūpuppattiṃ vibhāvaye.
::

::hangnum
807\.
::

::gatha1
Tatthābhāvakasattānaṃ, gabbhaseyyasamuggame;
::

::gathalast
Kāyavatthuvasā dveva, dasakā honti kammajā.
::

::hangnum
808\.
::

::gatha1
Rūpasantatisīsāni, dve ca rūpāni vīsati;
::

::gathalast
Agahītaggahaṇena, tatthekādasa niddise.
::

::hangnum
809\.
::

::gatha1
Tato paraṃ pavattimhi, vaḍḍhamānassa jantuno;
::

::gathalast
Cakkhudasakādayo ca, cattāro honti sambhavā.
::

::hangnum
810\.
::

::gatha1
Iccābhāvakasattānaṃ, chaḷevuttamakoṭiyā;
::

::gathalast
Heṭṭhimakoṭiyā dveva, gabbhaseyyasamuggame.
::

::hangnum
811\.
::

::gatha1
Cakkhusotaghānavasā, tattha tidvekahīnakā;
::

::gathalast
Eko tayo tayo ceva, siyuṃticatupañcakā.
::

::hangnum
812\.
::

::gatha1
Opapātikasaṅkhāte, abhāvakasamuggame;
::

::gathalast
Jivhākāyavatthuvasā, tayo heṭṭhimakoṭiyā.
::

::hangnum
813\.
::

::gatha1
Uttamakoṭiyā {pb:V:0.0079} honti, chaḷevobhinnamantare;
::

::gathalast
Catukkapañcakā tattha, dvekahīnā tayo tayo.
::

::hangnum
814\.
::

::gatha1
Chakkādayo abhāvānaṃ,
::

::gatha2
Iccevaṃ pañcasaṅgahā;
::

::gatha3
Eko tayo tayo ceko,
::

::gathalast
Ekoti ca yathākkamaṃ.
::

::hangnum
815\.
::

::gatha1
Sabhāvakānaṃ {pb:M:0.0072} dvinnampi, duvidhā sattakādayo;
::

::gathalast
Bhāvādikā yathāvuttā, navadhā navadhā siyuṃ.
::

::hangnum
816\.
::

::gatha1
Sattevuttamato heṭṭhā, ticatukkā tadantare;
::

::gathalast
Catukkapañcakacchakkā, pañcachakkāpi ca dvidhā.
::

::hangnum
817\.
::

::gatha1
Tiṇṇannampi vaseneva, sattakacchakkapañcakā;
::

::gathalast
Catukkatikadukkā ca, cha koṭṭhāsā yathārahaṃ.
::

::hangnum
818\.
::

::gatha1
Dve satta ca nava pañca, tayo ceko yathākkamaṃ;
::

::gathalast
Rūpasantatisīsānaṃ, rāsayo sattavīsati.
::

::hangnum
819\.
::

::gatha1
Kammajātā yathāyogaṃ, pavattanti khaṇe khaṇe;
::

::gathalast
Kāmāvacarasattānaṃ, paṭisandhipavattiyaṃ.
::

::hangnum
820\.
::

::gatha1
Tattha santatisīsāni, rūpāni ca yathārahaṃ;
::

::gathalast
Pubbe vuttanayeneva, sabbatthāpi viniddise.
::

::hangnum
821\.
::

::gatha1
Sītuṇhotusamaññātā,
::

::gatha2
Tejodhātu ṭhitikkhaṇe;
::

::gatha3
Bhūtā sandhikkhaṇe rūpaṃ,
::

::gathalast
Janeti utujaṭṭhakaṃ.
::

::hangnum
822\.
::

::gatha1
Paṭisandhimatikkamma, cittaṃ cittajamaṭṭhakaṃ;
::

::gathalast
Bhavaṅgādimupādāya, janetuppattiyaṃ pana.
::

::hangnum
823\.
::

::gatha1
Bhuttāhāro {pb:V:0.0080} ṭhitippatto, mātarā ca sayampi ca;
::

::gathalast
Sarīrānugato hutvā, janetāhārajaṭṭhakaṃ.
::

::hangnum
824\.
::

::gatha1
Iti suddhaṭṭhakāni ca, tesamuṭṭhānikāpare;
::

::gathalast
Saddaviññattilahutā, sambhave sambhavanti ca.
::

::hangnum
825\.
::

::gatha1
Itthaṃ catusamuṭṭhānā, kalāpā kāmabhūmiyaṃ;
::

::gathalast
Yāvajīvaṃ pavattanti, dīpajālāva santati.
::

::hangnum
826\.
::

::gatha1
Cakkhusotavatthuvasā, dasakā ca tayo paraṃ;
::

::gathalast
Jīvitanavakañceva, rūpāvacarabhūmiyaṃ.
::

::hangnum
827\.
::

::gatha1
Honti {pb:M:0.0073} sandhipavattīsu, cattāro kammajā sadā;
::

::gathalast
Pubbe vuttanayeneva, pavatte utucittajā.
::

::hangnum
828\.
::

::gatha1
Jīvitanavakañcekaṃ, paṭisandhipavattiyaṃ;
::

::gathalast
Pavatte utujañceti, dvedhāsaññīnamuddise.
::

::hangnum
829\.
::

::gatha1
Iccuppattikamaṃ ñatvā, vibhāveyya tato paraṃ;
::

::gathalast
Kalāpānañca rūpānaṃ, sambhavāsambhavampi ca.
::

::hangnum
830\.
::

::gatha1
Indriyabaddhasantāne, sabbe sambhonti sambhavā;
::

::gathalast
Kalāpā ceva rūpāni, tathā santatirāsayo.
::

::hangnum
831\.
::

::gatha1
Bahiddhā matakāye ca, nopalabbhanti kammajā;
::

::gathalast
Cittojajā kalāpā ca, utujā lahutādayo.
::

::hangnum
832\.
::

::gatha1
Tathā suddhaṭṭhakasadda-navakañcotu sabbathā;
::

::gathalast
Kalāpā tattha labbhanti, dve ca rūpāni uddise.
::

::hangnum
833\.
::

::gatha1
Tesamuṭṭhānikā sabbe, kalāpā natthi sandhiyaṃ;
::

::gathalast
Uppādakāle sabbattha, jaratāniccatāpi ca.
::

::hangnum
834\.
::

::gatha1
Kalāpā kammajā santi, jātirūpañca sandhiyaṃ;
::

::gathalast
Rūpāni ca kalāpā ca, sabbepi ca pavattiyaṃ.
::

::hangnum
835\.
::

::gatha1
Santi {pb:V:0.0081} sabbāni rūpāni, kāmesu catusambhavā;
::

::gathalast
Jīvitanavakaṃ hitvā, kalāpā honti vīsati.
::

::hangnum
836\.
::

::gatha1
Dasakesveva gahitaṃ, visuṃ kāme na labbhati;
::

::gathalast
Jīvitanavakaṃ nāma, rūpaloke visuṃ siyā.
::

::hangnum
837\.
::

::gatha1
Āhārajakalāpā ca, bhāvā dve cādikappike;
::

::gathalast
Ādikāle na labbhanti, pacchā labbhanti kecipi.
::

::hangnum
838\.
::

::gatha1
Ghānajivhākāyabhāva-dasakā rūpabhūmiyaṃ;
::

::gathalast
Āhārajakalāpā ca, na labbhanteva sabbathā.
::

::hangnum
839\.
::

::gatha1
Cakkhusotavatthusaddā, kalāpā cittajāpi ca;
::

::gathalast
Asaññibhūmiyaṃ pubbe, vuttāpi ca na labbhare.
::

::hangnum
840\.
::

::gatha1
Kalāpā {pb:M:0.0074} satta rūpāni, pañca rūpesvasaññisu;
::

::gathalast
Natthekādasa rūpāni, kalāpekūnavīsati.
::

::hangnum
841\.
::

::gatha1
Tasmā tevīsa rūpāni, kalāpā pana cuddasa;
::

::gathalast
Tesamuṭṭhānikā santi, rūpāvacarabhūmiyaṃ.
::

::hangnum
842\.
::

::gatha1
Sattaraseva rūpāni, kalāpā dve dvisambhavā;
::

::gathalast
Asaññīnaṃ tu sambhonti, natthārūpesu kiñcipi.
::

::hangnum
843\.
::

::gatha1
Uppattikkamamiccevaṃ, sambhavāsambhavampi ca;
::

::gathalast
Kalāpānañca rūpānaṃ, yathāyogaṃ vibhāvayeti.
::

::centre
Iti rūpavibhāge uppattikathā niṭṭhitā.
::

::centre
Ekavīsatimo paricchedo.
::

### Dvāvīsatimo paricchedo

#### 22. Pakiṇṇakakathā

::hangnum
844\.
::

::gatha1
Itthaṃ {pb:V:0.0082} rūpānamuppattiṃ, dīpetvā dāni vuccati;
::

::gathalast
Pavattikosallatthāya, tatthevetaṃ pakiṇṇakaṃ.
::

::hangnum
845\.
::

::gatha1
Duvidhā sandhiyo tattha, missāmissavibhāgato;
::

::gathalast
Tividhāpi cekacatu-pañcavokārabhedato.
::

::hangnum
846\.
::

::gatha1
Rūpamattā asaññīnaṃ, nāmābhāvā amissitā;
::

::gathalast
Nāmamattā arūpīnaṃ, rūpābhāvāti ca dvidhā.
::

::hangnum
847\.
::

::gatha1
Kāmāvacarikā ceva, rūpāvacarikāti ca;
::

::gathalast
Duvidhā missitā ceti, bhavanti ca catubbidhā.
::

::hangnum
848\.
::

::gatha1
Ekaccatuvokārā ca, amissā pañca sandhiyo;
::

::gathalast
Chabbīsatividhā missā, pañcavokārasandhiyo.
::

::hangnum
849\.
::

::gatha1
Itthaṃ bhūmippabhedena, ekatiṃsavidhāpi ca;
::

::gathalast
Santatirāsibhedena, siyuṃ tiṃsavidhā kathaṃ.
::

::hangnum
850\.
::

::gatha1
Rūpasantatisīsānaṃ{pb:M:0.0075},
::

::gatha3
Rāsayo sattavīsati;
::

::gatha2
Vuttā kāme vasā tesaṃ,
::

::gathalast
Sattakā kāmasandhiyo.
::

::hangnum
851\.
::

::gatha1
Vedanāsaññāsaṅkhāra-viññāṇakkhandhasaṅgahā;
::

::gathalast
Sabbatthāpi catassova, nāmasantatiyo siyuṃ.
::

::hangnum
852\.
::

::gatha1
Iccubhinnaṃ vasā honti, tatthekādasakādayo;
::

::gathalast
Santatirāsayo pubbe, vibhattā sattakādayo.
::

::hangnum
853\.
::

::gatha1
Ekādasakadasaka-navaṭṭhasattakā {pb:V:0.0083} siyuṃ;
::

::gathalast
Chakkena saddhiṃ viññeyyā, tasmā tattha cha saṅgahā.
::

::hangnum
854\.
::

::gatha1
Aṭṭha santatiyo honti, rūpalokena missitā;
::

::gathalast
Aṭṭhako rāsi tattheko, tasmā santati vuccati.
::

::hangnum
855\.
::

::gatha1
Jīvitanavako tveko, asaññī paṭisandhiyaṃ;
::

::gathalast
Arūpīnaṃ catassopi, nāmasantatiyo siyuṃ.
::

::hangnum
856\.
::

::gatha1
Iccekakacatukkānaṃ, vasena dve amissitā;
::

::gathalast
Aṭṭhavīsañca missāti, tiṃseva honti sandhiyo.
::

::hangnum
857\.
::

::gatha1
Ekuppādanirodhā ca, amissā tattha rāsayo;
::

::gathalast
Missitānaṃ vibhāgoyaṃ, yathāyogaṃ kathīyati.
::

::hangnum
858\.
::

::gatha1
Uppādaṭṭhitibhaṅgānaṃ, vasā tīṇi khaṇānipi;
::

::gathalast
Samānāneva nāmānaṃ, ekacittakkhaṇaṃ mataṃ.
::

::hangnum
859\.
::

::gatha1
Tulyamuppādabhaṅgānaṃ, rūpānampi khaṇadvayaṃ;
::

::gathalast
Ekūnapaññāsamattaṃ, ṭhitikkhaṇamudīritaṃ.
::

::hangnum
860\.
::

::gatha1
Nāmarūpānamuppādo, bhaṅgopi hi samo mato;
::

::gathalast
Dandhaṃ hi vattikaṃ rūpaṃ, nāmaṃ tu lahuvattikaṃ.
::

::hangnum
861\.
::

::gatha1
Tathā hi rūpe tiṭṭhante, cittuppādā tu soḷasa;
::

::gathalast
Uppajjitvā pavattitvā, bhijjanti ca lahuṃ lahuṃ.
::

::hangnum
862\.
::

::gatha1
Tasmā {pb:M:0.0076} hi ekapaññāsa-khaṇarūpakkhaṇaṃ tathā;
::

::gathalast
Sattarasacittakkhaṇaṃ, tikhaṇanti ca vuccati.
::

::hangnum
863\.
::

::gatha1
Cittakkhaṇaṃ hi tiṇṇannaṃ, tattha viññattikadvayaṃ;
::

::gathalast
Lakkhaṇattayarūpaṃ tu, salakkhaṇavavatthitaṃ.
::

::hangnum
864\.
::

::gatha1
Tasmā hitvā dvayañcetaṃ, bāvīsatividhampi ca;
::

::gathalast
Rūpaṃ nāma catukkañca, salakkhaṇaniyāmitaṃ.
::

::hangnum
865\.
::

::gatha1
Ekuppādanirodhā {pb:V:0.0084} ca, tattha tulyakkhaṇā matā;
::

::gathalast
Atulyakkhaṇadhammānaṃ, siyā bhedaṃ yathārahaṃ.
::

::hangnum
866\.
::

::gatha1
Paṭisandhikkhaṇe jātaṃ, tasmā rūpaṃ tato paraṃ;
::

::gathalast
Sattarasamacittassa, bhaṅgena saha bhijjati.
::

::hangnum
867\.
::

::gatha1
Tassa ṭhitikkhaṇe jātaṃ, rūpampi ca tato paraṃ;
::

::gathalast
Aṭṭhārasamacittassa, uppāde pana bhijjati.
::

::hangnum
868\.
::

::gatha1
Tassa bhaṅgakkhaṇe jātaṃ, rūpampi ca tato paraṃ;
::

::gathalast
Aṭṭhārasamacittassa, ṭhitikālesu bhijjati.
::

::hangnum
869\.
::

::gatha1
Tathā dutiyacittassa, uppādamhi samuṭṭhitaṃ;
::

::gathalast
Aṭṭhārasamacittassa, bhaṅgena saha bhijjati.
::

::hangnum
870\.
::

::gatha1
Iti vuttaniyāmena, sajātikkhaṇato paraṃ;
::

::gathalast
Ṭhatvā ekūnapaññāsa, khaṇāni puna bhijjati.
::

::hangnum
871\.
::

::gatha1
Tasmā ekūnapaññāsa, kalāpā saha vattare;
::

::gathalast
Eko jāyati eko ca, bhijjatīti ca sabbathā.
::

::hangnum
872\.
::

::gatha1
Ekasantatisambandhā, kalāpā saha kammajā;
::

::gathalast
Yathānupubbaghaṭitā, ekapaññāsa labbhare.
::

::hangnum
873\.
::

::gatha1
Sattavīsa paniccevaṃ, kāme dve rūpabhūmiyaṃ;
::

::gathalast
Rūpasantatisīsānaṃ, rāsayo sattakādayo.
::

::hangnum
874\.
::

::gatha1
Ekūnatiṃsa sabbepi, kammajātā yathārahaṃ;
::

::gathalast
Ekapaññāsa ghaṭikā, pavattanti khaṇe khaṇe.
::

::hangnum
875\.
::

::gatha1
Tattha {pb:M:0.0077} sandhikkhaṇe jātaṃ, sattarasamacetaso;
::

::gathalast
Uppāde bhijjaticcevaṃ, vutto **aṭṭhakathānayo**.
::

::hangnum
876\.
::

::gatha1
Taṃ nayaṃ paṭibāhitvā, cittena saha bhijjati;
::

::gathalast
Cittena saha jātanti, vuttamācariyena hi.
::

::hangnum
877\.
::

::gatha1
Ānāpānatakkacārā{pb:V:0.0085}, ekuppādanirodhakā;
::

::gathalast
Vuttā hi **yamake** kāyavacīsaṅkhāranāmakā.
::

::hangnum
878\.
::

::gatha1
Cittuppādakkhaṇe jātā, utu tassa ṭhitikkhaṇe;
::

::gathalast
Rūpaṃ janeti tatthāpi, utu bhaṅgakkhaṇepi ca.
::

::hangnum
879\.
::

::gatha1
Anupubbakkamenevaṃ, jātaṃ rūpaṃ tathāparaṃ;
::

::gathalast
Aṭṭhārasamauppādaṭṭhitiādīsu bhijjati.
::

::hangnum
880\.
::

::gatha1
Itthaṃ kalāpā ghaṭitā, utujāhārajāpi ca;
::

::gathalast
Ekasantatisambandhā, ekapaññāsa labbhare.
::

::hangnum
881\.
::

::gatha1
Kalāpā cittajā yasmā, uppādakkhaṇasambhūtā;
::

::gathalast
Ghaṭikā saha labbhanti, tasmā sattaraseva te.
::

::hangnum
882\.
::

::gatha1
Sabbepi rūpajanakā, cittuppāde yathāsakaṃ;
::

::gathalast
Janenti ṭhitibhaṅgesu, na janentīti kecanā.
::

::hangnum
883\.
::

::gatha1
Kusalābyākatādīnaṃ, ekuppādanirodhatā;
::

::gathalast
Dhammānaṃ **yamake** vuttā, iti pāḷi vadanti ca.
::

::hangnum
884\.
::

::gatha1
Kusalādikasambandhā, tattha tattha hi desitā;
::

::gathalast
Iti vatvā pure vuttaṃ, icchantācariyā nayaṃ.
::

::hangnum
885\.
::

::gatha1
Iccevaṃ catusambhūtā, rūpasantatirāsayo;
::

::gathalast
Rūpāni ca kalāpā ca, ekābaddhā yathārahaṃ.
::

::hangnum
886\.
::

::gatha1
Suttapavattamattānaṃ, sambuddhānampi pāṇinaṃ;
::

::gathalast
Yāva maraṇakālāpi, pavattanti nirantaraṃ.
::

::hangnum
887\.
::

::gatha1
Āyukkhayā {pb:M:0.0078} ca maraṇaṃ, tathā kammakkhayā siyā;
::

::gathalast
Ubhinnaṃ vā khayā cātha, upacchedakakammunā.
::

::hangnum
888\.
::

::gatha1
Catudhāpi marantassa, tassevaṃ tu yathārahaṃ;
::

::gathalast
Sattarasacittakkhaṇamattasesamhi jīvite.
::

::hangnum
889\.
::

::gatha1
Upariccuticittassa{pb:V:0.0086}, sattarasamacetaso;
::

::gathalast
Ṭhitikālamupādāya, na tu jāyati kammajaṃ.
::

::hangnum
890\.
::

::gatha1
Tassuppādakkhaṇe jātaṃ,
::

::gatha2
Rūpañca cutiyā saha;
::

::gatha3
Bhijjatīti mato nāma,
::

::gathalast
Tato hoti sa puggalo.
::

::hangnum
891\.
::

::gatha1
Cittajāhārajañcāpi, na jāyati tato paraṃ;
::

::gathalast
Utusambhavarūpaṃ tu, avasissati vā na vā.
::

::hangnum
892\.
::

::gatha1
Tato vuttanayeneva, matasatto yathārahaṃ;
::

::gathalast
Missāmissāhi sandhīhi, punadevopapajjati.
::

::hangnum
893\.
::

::gatha1
Tato vuttanayeneva, ekūnatiṃsa kammajā;
::

::gathalast
Tesamuṭṭhānikā pañca, catuttiṃsa samissitā.
::

::hangnum
894\.
::

::gatha1
Kalāpā rāsayo honti, sattavīsatibhūmisu;
::

::gathalast
Iti sabbapakārena, rūpadhammā pakāsitāti.
::

::centre
Iti rūpavibhāge pakiṇṇakakathā niṭṭhitā.
::

::centre
Dvāvīsatimo paricchedo.
::

::centre
Niṭṭhito ca sabbathāpi rūpavibhāgo.
::

### Tevīsatimo paricchedo

#### 4. Nibbānavibhāgo

#### 23. Mūlavisuddhikathā

::hangnum
895\.
::

::gatha1
Itthaṃ {pb:M:0.0079}{pb:V:0.0087} cittaṃ cetasikaṃ, rūpañcevāti saṅkhatā;
::

::gathalast
Vuttā asaṅkhataṃ dāni, nibbānanti pavuccati.
::

::hangnum
896\.
::

::gatha1
Sīlavisuddhi ādimhi, tato cittavisuddhi ca;
::

::gathalast
Diṭṭhivisuddhināmā ca, kaṅkhāvitaraṇāpi ca.
::

::hangnum
897\.
::

::gatha1
Tato paraṃ maggāmagga-ñāṇadassananāmikā;
::

::gathalast
Tathā paṭipadāñāṇa-dassanā ñāṇadassanaṃ.
::

::hangnum
898\.
::

::gatha1
Iccānukkamato vuttā, satta honti visuddhiyo;
::

::gathalast
Sattamānuttarā tattha, pubbabhāgā cha lokiyā.
::

::hangnum
899\.
::

::gatha1
Saṃvaro pātimokkho ca, tathevindriyasaṃvaro;
::

::gathalast
Ājīvapārisuddhi ca, sīlaṃ paccayanissitaṃ.
::

::hangnum
900\.
::

::gatha1
Iti **sīlavisuddhī**ti, suddhametaṃ pavuccati;
::

::gathalast
Catupārisuddhisīlaṃ, dhutaṅgaparivāritaṃ.
::

::hangnum
901\.
::

::gatha1
Kasiṇāni dasāsubhā, dasānussatiyo pana;
::

::gathalast
Appamaññā ca saññā ca, vavatthāruppakāti ca.
::

::hangnum
902\.
::

::gatha1
**Samathakkammaṭṭhānāni,** tālīsaṭṭhakathānaye;
::

::gathalast
Pāḷiyaṃ tu vibhattāni, aṭṭhatiṃsāti vaṇṇitaṃ.
::

::hangnum
903\.
::

::gatha1
Pathavāpo ca tejo ca,
::

::gatha2
Vāyo nīlañca pītakaṃ;
::

::gatha2
Lohitodātamākāsaṃ{pb:V:0.0088},
::

::gathalast
Ālokakasiṇanti ca.
::

::hangnum
904\.
::

::gatha1
**Kasiṇāni dase**tāni, vuttānaṭṭhakathānaye;
::

::gathalast
Aṭṭheva pāḷiyaṃ hitvā, ante tu kasiṇadvayaṃ.
::

::hangnum
905\.
::

::gatha1
Uddhumātaṃ vinīlañca, vipubbakaṃ vikhāyitaṃ;
::

::gathalast
Vicchiddakañca vikkhittaṃ, hatavikkhittalohitaṃ.
::

::hangnum
906\.
::

::gatha1
Puḷavakaṃ {pb:M:0.0080} aṭṭhikañceti, **asubhā dasa** desitā;
::

::gathalast
Rūpakāyavibhāgāya, dasakāyavipattiyā.
::

::hangnum
907\.
::

::gatha1
Buddhe dhamme ca saṅghe ca, sīle cāge ca attanā;
::

::gathalast
Devatopasamāyañca, sattānussatiyo kamā.
::

::hangnum
908\.
::

::gatha1
Maraṇassati nāmekā, tathā kāyagatāsati;
::

::gathalast
Ānāpānassaticcevaṃ, **dasānussatiyo** matā.
::

::hangnum
909\.
::

::gatha1
Mettā karuṇā muditā, upekkhāti catubbidhā;
::

::gathalast
Vuttā brahmavihārā ca, **appamaññā**ti tādinā.
::

::hangnum
910\.
::

::gatha1
Ekā**hāre paṭikkūla-saññā** nāmekameva tu;
::

::gathalast
**Catudhātuvavatthānaṃ,** catudhātupariggaho.
::

::hangnum
911\.
::

::gatha1
Ākāsānañcāyatanaṃ, viññāṇañcamathāparaṃ;
::

::gathalast
Ākiñcaññaṃ tathā neva-saññānāsaññanāmakaṃ.
::

::hangnum
912\.
::

::gatha1
Iccānukkamato vuttā, arūpajjhānikā pana;
::

::gathalast
**Arūpakammaṭṭhānāni,** cattāropi pakittitā.
::

::hangnum
913\.
::

::gatha1
Kasiṇāsubhakoṭṭhāse, ānāpāne ca sabbathā;
::

::gathalast
Disvā sutvā phusitvā vā, parikammaṃ tu kubbato.
::

::hangnum
914\.
::

::gatha1
Uggaho nāma sambhoti, nimittaṃ tattha yuñjato;
::

::gathalast
Paṭibhāgo tamārabbha, tattha vattati appanā.
::

::hangnum
915\.
::

::gatha1
Sādhu {pb:V:0.0089} sattā sukhī hontu, dukkhā muccantu pāṇino;
::

::gathalast
Aho sattā sukhappattā, hontu yadicchakāti ca.
::

::hangnum
916\.
::

::gatha1
Uddissa vā anodissa, yuñjato sattagocare;
::

::gathalast
Appamaññā panappenti, anupubbena vattikā.
::

::hangnum
917\.
::

::gatha1
Kasiṇugghāṭimākāse, paṭhamāruppamānase;
::

::gathalast
Tasseva natthibhāve ca, tatiyāruppaketi ca.
::

::hangnum
918\.
::

::gatha1
Yuñjantassa {pb:M:0.0081} panetesu, gocaresu catūsupi;
::

::gathalast
Appenti anupubbena, āruppāpi catubbidhā.
::

::hangnum
919\.
::

::gatha1
Ānāpānañca kasiṇaṃ, pañcakajjhānikaṃ tahiṃ;
::

::gathalast
Paṭhamajjhānikā vuttā, koṭṭhāsāsubhabhāvanā.
::

::hangnum
920\.
::

::gatha1
Sukhitajjhānikā tisso, appamaññā ca heṭṭhimā;
::

::gathalast
Upekkhāruppakā pañca, upekkhājhānikāti ca.
::

::hangnum
921\.
::

::gatha1
Ekā dasekā dasa ca, tayo pañceti sabbathā;
::

::gathalast
Parikammavasā tiṃsa, cha koṭṭhāsā yathākkamaṃ.
::

::hangnum
922\.
::

::gatha1
Pañcakādisukhopekkhā, jhānabhedā catubbidhā;
::

::gathalast
Ekaccatupañcajhāna-vasena tividhā siyuṃ.
::

::hangnum
923\.
::

::gatha1
Rūpārūpavasā dve ca, appanāto punekadhā;
::

::gathalast
Iccevamappanā kamma-ṭṭhānabhedā samissitā.
::

::hangnum
924\.
::

::gatha1
Dve ca saññāvavatthānā, aṭṭhānussatiyoti ca;
::

::gathalast
Sesā dasa pavuccanti, upacārasamādhikā.
::

::hangnum
925\.
::

::gatha1
Parikammopacārānulomagotrabhuto paraṃ;
::

::gathalast
Pañcamaṃ vā catutthaṃ vā, javanaṃ hoti appanā.
::

::hangnum
926\.
::

::gatha1
Appanājavanaṃ sabbaṃ, lokuttaramahaggataṃ;
::

::gathalast
Tihetukaparittāni, purimāni yathārahaṃ.
::

::hangnum
927\.
::

::gatha1
Āvajjanā {pb:V:0.0090} ca vasitā, taṃsamāpajjanā tathā;
::

::gathalast
Adhiṭṭhānā ca vuṭṭhānā, paccavekkhaṇa pañcamā.
::

::hangnum
928\.
::

::gatha1
Vasitāhi vasībhūtā, iti katvāna pañcahi;
::

::gathalast
Bhāventassa panappenti, uparūpari appanā.
::

::hangnum
929\.
::

::gatha1
Yuñjantassa tu vuṭṭhāya, kasiṇajjhānapañcamā;
::

::gathalast
Pañcābhiññā hi appenti, rūpasaddādigocare.
::

::hangnum
930\.
::

::gatha1
Lokuttarā panappenti, sabbe nibbānagocare;
::

::gathalast
Aniccadukkhānattāti, bhūmidhamme vipassato.
::

::hangnum
931\.
::

::gatha1
Tattha {pb:M:0.0082} ca pādakajjhānaṃ, sammaṭṭhajjhānameva vā;
::

::gathalast
Ajjhāsayo ca vuṭṭhāna-gāminī ca vipassanā.
::

::hangnum
932\.
::

::gatha1
Maggānaṃ jhānabhedāya, yathāyogaṃ niyāmatā;
::

::gathalast
Yathāsakaṃ phalānaṃ tu, maggā honti niyāmatā.
::

::hangnum
933\.
::

::gatha1
Maggānantaramevātha, bhūmidhamme vipassato;
::

::gathalast
Phalasamāpattiyampi, appeti phalamānasaṃ.
::

::hangnum
934\.
::

::gatha1
Anupubbasamāpattiṃ, samāpajjissa vuṭṭhito;
::

::gathalast
Jhānadhamme vipassitvā, tattha tattheva paṇḍito.
::

::hangnum
935\.
::

::gatha1
Catutthāruppamappetvā, ekadvijavanāparaṃ;
::

::gathalast
Nirodhaṃ nāma phusati, samāpattimacittakaṃ.
::

::hangnum
936\.
::

::gatha1
Arahā vā anāgāmī, pañcavokārabhūmiyaṃ;
::

::gathalast
Yathāsakaṃ phaluppādo, vuṭṭhānanti tato mato.
::

::hangnum
937\.
::

::gatha1
Appanāpariyosāne, siyā sabbattha sambhavā;
::

::gathalast
Bhavaṅgapāto taṃ chetvā, jāyate paccavekkhaṇā.
::

::hangnum
938\.
::

::gatha1
Iti vuttānusārena, appanānayasaṅgahaṃ;
::

::gathalast
Yathāyogaṃ vibhāveyya, tattha tattha vicakkhaṇo.
::

::hangnum
939\.
::

::gatha1
**Cittavisuddhi** {pb:V:0.0091} nāmāyaṃ, cittasaṃklesasodhano;
::

::gathalast
Upacārappanābhedo, samatho pubbabhāgiyoti.
::

::centre
Iti nibbānavibhāge mūlavisuddhikathā niṭṭhitā.
::

::centre
Tevīsatimo paricchedo.
::

### Catuvīsatimo paricchedo

#### 24. Pariggahavisuddhikathā

::hangnum
940\.
::

::gatha1
Sīlacittavisuddhīhi, yathāvuttāhi maṇḍito;
::

::gathalast
Payogāsayasampanno, nibbānābhirato tato.
::

::hangnum
941\.
::

::gatha1
Khandhāyatanadhātādippabhedehi {pb:M:0.0083} yathārahaṃ;
::

::gathalast
Lakkhaṇapaccupaṭṭhāna-padaṭṭhānavibhāgato.
::

::hangnum
942\.
::

::gatha1
Pariggahetvā saṅkhāre, nāmarūpaṃ yathākathaṃ;
::

::gathalast
Vavatthapento tatthevamanupassati paññavā.
::

::hangnum
943\.
::

::gatha1
Nāmarūpamidaṃ suddhaṃ, attabhāvoti vuccati;
::

::gathalast
Natthettha koci attā vā, satto jīvo ca puggalo.
::

::hangnum
944\.
::

::gatha1
Yathāpi aṅgasambhārā, hoti saddo ratho iti;
::

::gathalast
Evaṃ khandhesu santesu, hoti sattoti sammuti.
::

::hangnum
945\.
::

::gatha1
Khandhāyatanadhātūnaṃ, yathāyogamanukkamo;
::

::gathalast
Abbocchinno pavattanto, saṃsāroti pavuccati.
::

::hangnum
946\.
::

::gatha1
Iti nānappakārena, tebhūmakapariggaho;
::

::gathalast
Bhūmidhammavavatthānaṃ, suddhasaṅkhāradassanaṃ.
::

::hangnum
947\.
::

::gatha1
Attadiṭṭhipahānena{pb:V:0.0092}, diṭṭhisaṃklesasodhanaṃ;
::

::gathalast
**Diṭṭhivisuddhi** nāmāti, ñāṇametaṃ pavuccati.
::

::hangnum
948\.
::

::gatha1
Pariggahitasaṅkhāro, nāmarūpamapatthiyā;
::

::gathalast
Tato paraṃ yathāyogaṃ, pariggaṇhati paccaye.
::

::hangnum
949\.
::

::gatha1
Dukkhasamudayo tattha, taṇhā saṃsāranāyikā;
::

::gathalast
Samodhāneti saṅkhāre, tattha tatthupapattiyā.
::

::hangnum
950\.
::

::gatha1
Taṇhāsambhavamevetaṃ, tasmā dukkhaṃ pavuccati;
::

::gathalast
Tadappavatti nibbānaṃ, maggo taṃpāpakoti ca.
::

::hangnum
951\.
::

::gatha1
Catusaccavavatthāna-mukhenevampi paccaye;
::

::gathalast
Pariggaṇhanti ekacce, saṅkhārānamathāpare.
::

::hangnum
952\.
::

::gatha1
Ālokākāsavāyāpapathaviñcupanissayaṃ;
::

::gathalast
Bhavaṅgapariṇāmañca, labhitvāva yathārahaṃ.
::

::hangnum
953\.
::

::gatha1
Cha vatthūni ca nissāya, cha dvārārammaṇāni ca;
::

::gathalast
Paṭicca manasikāraṃ, pavattanti arūpino.
::

::hangnum
954\.
::

::gatha1
Yathāsakasamuṭṭhānaṃ{pb:M:0.0084}, vibhāgehi ca rūpino;
::

::gathalast
Pavattanti ekacceti, pariggaṇhanti paccaye.
::

::hangnum
955\.
::

::gatha1
Avijjāpaccayā honti, saṅkhārā tu tato tathā;
::

::gathalast
Viññāṇaṃ nāmarūpañca, saḷāyatananāmakaṃ.
::

::hangnum
956\.
::

::gatha1
Phasso ca vedanā taṇhā, upādānaṃ bhavo tato;
::

::gathalast
Jāti jarā maraṇañca, pavattati yathārahaṃ.
::

::hangnum
957\.
::

::gatha1
Tato soko paridevo, dukkhañceva tathāparaṃ;
::

::gathalast
Domanassamupāyāso, sambhoti ca yathārahaṃ.
::

::hangnum
958\.
::

::gatha1
Etassa kevalassevaṃ, dukkhakkhandhassa sambhavo;
::

::gathalast
Paṭiccasamuppādova, natthañño koci kārako.
::

::hangnum
959\.
::

::gatha1
Tatthāvijjādayo {pb:V:0.0093} dvepi, addhātīto anāgato;
::

::gathalast
Jātādayopare aṭṭha, paccuppannoti vaṇṇito.
::

::hangnum
960\.
::

::gatha1
Puññāpuññāneñjavasā, saṅkhārā tividhā tathā;
::

::gathalast
Bhavekadeso kammañca, kammavaṭṭanti vuccati.
::

::hangnum
961\.
::

::gatha1
Avijjātaṇhupādānā, klesavaṭṭamathāpare;
::

::gathalast
Vipākavaṭṭaṃ sattāpi, upapattibhavopi ca.
::

::hangnum
962\.
::

::gatha1
Avijjāsaṅkhārānaṃ tu, gahaṇe gahitāva te;
::

::gathalast
Taṇhupādānabhavāti, atīte pañca hetavo.
::

::hangnum
963\.
::

::gatha1
Taṇhupādānabhavānaṃ, gahaṇe gahitāva te;
::

::gathalast
Avijjā saṅkhārā ceti, paccuppannepi pañcake.
::

::hangnum
964\.
::

::gatha1
Viññāṇādisarūpena, dassitaṃ phalapañcakaṃ;
::

::gathalast
Tathā tadeva jātādi-nāmenānāgatanti ca.
::

::hangnum
965\.
::

::gatha1
Atīte hetavo pañca, idāni phalapañcakaṃ;
::

::gathalast
Idāni hetavo pañca, āyatiṃ phalapañcakaṃ.
::

::hangnum
966\.
::

::gatha1
Hetuphalaṃ phalahetu, puna hetuphalāni ca;
::

::gathalast
Tisandhi catusaṅkhepaṃ, vīsatākāramabravuṃ.
::

::hangnum
967\.
::

::gatha1
Atthadhammapaṭivedha-desanānaṃ {pb:M:0.0085} yathārahaṃ;
::

::gathalast
Gambhīrattā catunnampi, catugambhīratā matā.
::

::hangnum
968\.
::

::gatha1
Ekattanānattanayā, abyāpāranayoparo;
::

::gathalast
Tathevaṃdhammatā ceti, nayā vuttā catubbidhā.
::

::hangnum
969\.
::

::gatha1
Jarāmaraṇasokādi-pīḷitānamabhiṇhaso;
::

::gathalast
Āsavānaṃ samuppādā, avijjā ca pavattati.
::

::hangnum
970\.
::

::gatha1
Avijjāpaccayā honti, saṅkhārāpi yathā pure;
::

::gathalast
Baddhāvicchedamiccevaṃ, bhavacakkamanādikaṃ.
::

::hangnum
971\.
::

::gatha1
Taṇhāvijjānābhikaṃ {pb:V:0.0094} taṃ, jarāmaraṇanemikaṃ;
::

::gathalast
Sesākārādighaṭikaṃ, tibhavārathayojitaṃ.
::

::hangnum
972\.
::

::gatha1
Tiaddhañca tivaṭṭañca, tisandhighaṭikaṃ tathā;
::

::gathalast
Catusaṅkhepagambhīranayamaṇḍitadesanaṃ.
::

::hangnum
973\.
::

::gatha1
Vīsatākāravibhāgaṃ, dvādasākārasaṅgahaṃ;
::

::gathalast
Dhammaṭṭhitīti dīpenti, idappaccayataṃ budhā.
::

::hangnum
974\.
::

::gatha1
Paṭiccasamuppādoyaṃ, paccayākāranāmato;
::

::gathalast
Saṅkhepato ca vitthārā, vividhākārabhedato.
::

::hangnum
975\.
::

::gatha1
Janeti paccayuppanne, avijjādipavattiyā;
::

::gathalast
Avijjādinirodhena, nirodheti ca sabbathā.
::

::hangnum
976\.
::

::gatha1
Paccayappaccayuppanna-vaseneva pavattati;
::

::gathalast
Saṃsāroyanti ekacce, pariggaṇhanti paccaye.
::

::hangnum
977\.
::

::gatha1
Samantapaṭṭhānamahāpakaraṇavibhāgato;
::

::gathalast
Ekacce pariggaṇhanti, catuvīsati paccaye.
::

::hangnum
978\.
::

::gatha1
Iti nānappakārena, paccayānaṃ pariggaho;
::

::gathalast
Sappaccayanāmarūpaṃ, vavatthānanti veditaṃ.
::

::hangnum
979\.
::

::gatha1
Idappaccayatāñāṇaṃ, paccayākāradassanaṃ;
::

::gathalast
Dhammaṭṭhiti yathābhūtañāṇadassananāmakaṃ.
::

::hangnum
980\.
::

::gatha1
Kālattayavibhāgesu{pb:M:0.0086}, kaṅkhāsaṃklesasodhanaṃ;
::

::gathalast
**Kaṅkhāvitaraṇā nāma, visuddhī**ti pavuccatīti.
::

::centre
Iti nibbānavibhāge pariggahavisuddhikathā niṭṭhitā.
::

::centre
Catuvīsatimo paricchedo.
::

### Pañcavīsatimo paricchedo

#### 25. Vipassanāvuddhikathā

::hangnum
981\.
::

::gatha1
Sīlacittadiṭṭhikaṅkhāvitaraṇavisuddhiyo{pb:V:0.0095};
::

::gathalast
Patvā kalāpato tāva, sammaseyya tato paraṃ.
::

::hangnum
982\.
::

::gatha1
Kalāpato sammasanaṃ, udayabbayadassanaṃ;
::

::gathalast
Bhaṅgañāṇaṃ bhayañāṇaṃ, tathādīnavanibbidā.
::

::hangnum
983\.
::

::gatha1
Muccitukamyatāñāṇaṃ, paṭisaṅkhānupassanā;
::

::gathalast
Saṅkhārupekkhānulomamiccānukkamato ṭhitā.
::

::hangnum
984\.
::

::gatha1
Vipassanāti cakkhātā, dasañāṇaparamparā;
::

::gathalast
Lakkhaṇattayamāhacca, saṅkhāresu pavattati.
::

::hangnum
985\.
::

::gatha1
Tasmā kalāpato tāva, sammaseyya tilakkhaṇaṃ;
::

::gathalast
Sammasitvā atītādikhandhāyatanadhātuyo.
::

::hangnum
986\.
::

::gatha1
Aniccā te khayaṭṭhena, khandhā dukkhā bhayaṭṭhato;
::

::gathalast
Anattā asārakaṭṭhena, iccābhiṇhaṃ vicintayaṃ.
::

::hangnum
987\.
::

::gatha1
Tassevaṃ sammasantassa, upaṭṭhāti tilakkhaṇaṃ;
::

::gathalast
Saṅkhāresu tato yogī, khaṇasantatiaddhato.
::

::hangnum
988\.
::

::gatha1
Paccuppannāna dhammānaṃ, udayañca vayaṃ tathā;
::

::gathalast
Paññāsākārabhedehi, anupassati tattha hi.
::

::hangnum
989\.
::

::gatha1
Avijjātaṇhākammānaṃ, udayā ca nirodhato;
::

::gathalast
Samudayā nirodhā ca, pañcannaṃ dassitā tathā.
::

::hangnum
990\.
::

::gatha1
Rūpassāhārato {pb:M:0.0087} tiṇṇaṃ, phassato nāmarūpato;
::

::gathalast
Viññāṇasseti sabbepi, cattālīsa samissitā.
::

::hangnum
991\.
::

::gatha1
Nibbattilakkhaṇaṃ {pb:V:0.0096} bhaṅga-
::

::gatha2
Lakkhaṇañcettha passato;
::

::gatha3
Khaṇatodayato ceti,
::

::gathalast
Samapaññāsa honti te.
::

::hangnum
992\.
::

::gatha1
Iti khandhamukhenete, vibhattā udayabbayā;
::

::gathalast
Āyatannādibhedehi, yojetabbā yathārahaṃ.
::

::hangnum
993\.
::

::gatha1
Udayañca vayañcevaṃ, passato tassa yogino;
::

::gathalast
Vibhūtā honti saṅkhārā, samuṭṭhāti tilakkhaṇaṃ.
::

::hangnum
994\.
::

::gatha1
Bodhipakkhiyadhammā ca,
::

::gatha2
Te passanti visesato;
::

::gatha3
Tato jāyantupaklesā,
::

::gathalast
Dasopaklesavatthukā.
::

::hangnum
995\.
::

::gatha1
Obhāso pīti passaddhi, adhimokkho ca paggaho;
::

::gathalast
Sukhaṃ ñāṇamupaṭṭhānaṃ, upekkhā ca nikanti ca.
::

::hangnum
996\.
::

::gatha1
Taṇhāmānadiṭṭhiggāhavasena tividhepi te;
::

::gathalast
Assādento unnamanto, mamāyanto kilissati.
::

::hangnum
997\.
::

::gatha1
Maggaṃ phalañca nibbānaṃ, pattosmīti akovido;
::

::gathalast
Vekkhabujjhāti maññanto, pappoti adhimāniko.
::

::hangnum
998\.
::

::gatha1
Maggādayo na hontete,
::

::gatha2
Taṇhāgāhādivatthuto;
::

::gathalast
Taṇhāmānadiṭṭhiyo cupaklesā paripanthakā.
::

::hangnum
999\.
::

::gatha1
Porāṇameva khandhānaṃ, udayabbayadassanaṃ;
::

::gathalast
Tilakkhaṇārammaṇato, maggo nibbānapaccayo.
::

::hangnum
1000\.
::

::gatha1
Iti {pb:M:0.0088} maggaṃ amaggañca, visodhentassa sijjhati;
::

::gathalast
**Visuddhi** ca **maggāmaggañāṇadassana**nāmikā.
::

::hangnum
1001\.
::

::gatha1
Tathāparā {pb:V:0.0097} visuddhīnaṃ, udayabbayadassanaṃ;
::

::gathalast
Ādiṃ katvā **paṭipadāñāṇadassana**nāmikā.
::

::hangnum
1002\.
::

::gatha1
Pacchā saṃklesavikkhepavisuddhantaṃ yathā pure;
::

::gathalast
Paṭipajjati medhāvī, udayabbayadassanaṃ.
::

::hangnum
1003\.
::

::gatha1
Iti khodayabbayānupassanāñāṇavīthiyaṃ;
::

::gathalast
Sikkhantassācireneva, paripakkā vipassanā.
::

::hangnum
1004\.
::

::gatha1
Pahāyodayavohāraṃ, vayamevādhimuccato;
::

::gathalast
Uppādābhogamohāya, bhaṅgamevānutiṭṭhati.
::

::hangnum
1005\.
::

::gatha1
Tato nijjharadhārāva, gaṅgāvārodakaṃ viya;
::

::gathalast
Bhijjamānatiṇāniva, paṭipajjā sikhā viya.
::

::hangnum
1006\.
::

::gatha1
Patante ca vayante ca, bhijjanticceva saṅkhate;
::

::gathalast
Passato tassa bhaṅgānupassanāñāṇamīritaṃ.
::

::hangnum
1007\.
::

::gatha1
Tato bhayānupassanā, sabhayāti vipassato;
::

::gathalast
Ādīnavānupassanā-ñāṇaṃ ādīnavāti ca.
::

::hangnum
1008\.
::

::gatha1
Nibbidānupassanā ca, nibbindantassa yogino;
::

::gathalast
Muccitukamyatāñāṇaṃ, tato muccitumicchato.
::

::hangnum
1009\.
::

::gatha1
Niccā ce na nirujjheyya, na bādheyya sukhā yadi;
::

::gathalast
Vase vatteyya attā ce, tadabhāvā na te tathā.
::

::hangnum
1010\.
::

::gatha1
Suṭṭhu muccitumiccevaṃ, paṭipaccakkhato tato;
::

::gathalast
Paṭisaṅkhānupassanā-ñāṇaṃ jātanti vuccati.
::

::hangnum
1011\.
::

::gatha1
Sādhukaṃ paṭisaṅkhāya, saṅkhāresu tilakkhaṇaṃ;
::

::gathalast
Supariññātasaṅkhāre, tatheva paṭipassati.
::

::hangnum
1012\.
::

::gatha1
Aniccā dukkhānattā ca, saṅkhārāva na cāparo;
::

::gathalast
Attā vā attanīyaṃ vā, nāhaṃ na tu mamāti ca.
::

::hangnum
1013\.
::

::gatha1
Tatova {pb:M:0.0089}{pb:V:0.0098} tattha majjhatto, nandirāgavinissaṭo;
::

::gathalast
Attattaniyabhāvena, saṅkhāresvajjhupekkhati.
::

::hangnum
1014\.
::

::gatha1
Saṅkhārupekkhāsaṅkhātaṃ, ñāṇaṃ tassa itīritaṃ;
::

::gathalast
Tato vuṭṭhānaghaṭitaṃ, anulomanti vuccati.
::

::hangnum
1015\.
::

::gatha1
Supariññātasaṅkhāre, susammaṭṭhatilakkhaṇe;
::

::gathalast
Upekkhantassa tasseva, sikhāpattā vipassanā.
::

::hangnum
1016\.
::

::gatha1
Saṅkhāradhamme ārabbha, tāva kālaṃ pavattati;
::

::gathalast
Tīradassīva sakuṇo, yāva pāraṃ na passati.
::

::hangnum
1017\.
::

::gatha1
Yadā passati nibbānaṃ, vuṭṭhānagahitā tadā;
::

::gathalast
Vuṭṭhānagāminī nāma, sānulomā pavuccati.
::

::hangnum
1018\.
::

::gatha1
Iti dvīhi visuddhīhi, visuddhāya vipassato;
::

::gathalast
Vipassanāpaṭipadaṃ, pūretīti pavuccatīti.
::

::centre
Iti nibbānavibhāge vipassanāvuddhikathā niṭṭhitā.
::

::centre
Pañcavīsatimo paricchedo.
::

### Chabbisatimo paricchedo

#### 26. Vuṭṭhānavisuddhikathā

::hangnum
1019\.
::

::gatha1
Tassevaṃ paṭipannassa, sikhāpattā vipassanā;
::

::gathalast
Vuṭṭhānagāminī nāma, yadā hoti tadā pana.
::

::hangnum
1020\.
::

::gatha1
Parikammopacārānulomagotrabhuto paraṃ;
::

::gathalast
Maggo tato phalaṃ hoti, bhavaṅgā paccavekkhaṇā.
::

::hangnum
1021\.
::

::gatha1
Parikammopacārānulomasaṅkhātagocarā{pb:V:0.0099};
::

::gathalast
Maggassāvajjanaṃ hutvā, nibbāne hoti gotrabhu.
::

::hangnum
1022\.
::

::gatha1
Catutthaṃ pañcamaṃ vātha, chaṭṭhaṃ vāpi yathārahaṃ;
::

::gathalast
Appeti maggajavanaṃ, nibbāne sakimeva taṃ.
::

::hangnum
1023\.
::

::gatha1
Tato {pb:M:0.0090} phalāni tīṇi dve, ekaṃ vātha yathākkamaṃ;
::

::gathalast
Maggāvasesanirodhamaggavuṭṭhānavīthiyaṃ.
::

::hangnum
1024\.
::

::gatha1
Tato bhavaṅgapātova,
::

::gatha2
Taṃ chetvā paccavekkhaṇā;
::

::gatha3
Tisso pañcavidhā honti,
::

::gathalast
Yathāyogaṃ tathā hi ca.
::

::hangnum
1025\.
::

::gatha1
Maggaṃ phalañca nibbānaṃ, avassaṃ paccavekkhati;
::

::gathalast
Hīne kilese sese ca, paccavekkhati vā na vā.
::

::hangnum
1026\.
::

::gatha1
Tato ca puna saṅkhāre, vipassanto yathā pure;
::

::gathalast
Appeti anupubbena, sesamaggaphalāni ca.
::

::hangnum
1027\.
::

::gatha1
Tattha vuccanti nibbāna-phalamaggavipassanā;
::

::gathalast
Suññatā cānimittā ca, tathāpaṇihitāni ca.
::

::hangnum
1028\.
::

::gatha1
Suññatāvipassanādināmena hi vipassati;
::

::gathalast
Vimokkhamukhabhūtāti, tividhā bhājitā tathā.
::

::hangnum
1029\.
::

::gatha1
Suññatādikanāmena, vimokkhā tividhā matā;
::

::gathalast
Nibbānaphalamaggā ca, samāpattisamādhayo.
::

::hangnum
1030\.
::

::gatha1
Tattheva paṭhamabhūmiṃ, patto ariyapuggalo;
::

::gathalast
Sattakkhattuparamo so, **sotāpanno**ti vuccati.
::

::hangnum
1031\.
::

::gatha1
Patto dutiyabhūmiñca, **sakadāgāmi**nāmako;
::

::gathalast
Sakimeva imaṃ lokaṃ, āgantvā hoti mānusaṃ.
::

::hangnum
1032\.
::

::gatha1
Patto {pb:V:0.0100} tatiyabhūmiñca, **anāgāmī**ti vuccati;
::

::gathalast
Brahmalokā anāgantvā, idhakāmopapattiyā.
::

::hangnum
1033\.
::

::gatha1
Patto catutthabhūmiñca, **arahā** aggapuggalo;
::

::gathalast
Diṭṭheva dhamme dukkhaggiṃ, nibbāpetīti vuccati.
::

::hangnum
1034\.
::

::gatha1
Iti {pb:M:0.0091} maggaphalaṭṭhānaṃ, vasā ariyapuggalā;
::

::gathalast
Dvidhāpi catudhā yuggā, aṭṭha honti vibhāgato.
::

::hangnum
1035\.
::

::gatha1
Ubhatobhāgavimutta-
::

::gatha2
Vibhāgādivasā pana;
::

::gatha3
Vibhattā honti sattete,
::

::gathalast
Yathāyogaṃ tathā hi ca.
::

::hangnum
1036\.
::

::gatha1
Saddhādhurassāniccato, vuṭṭhānaṃ dukkhatopi ca;
::

::gathalast
Paññādhurassānattato, iti dīpenti paṇḍitā.
::

::hangnum
1037\.
::

::gatha1
Saddhānusāri ādimhi, majjhe saddhāvimuttako;
::

::gathalast
Ante paññāvimuttova, tasmā saddhādhuro siyā.
::

::hangnum
1038\.
::

::gatha1
Dhammānusāri ādimhi, diṭṭhippatto tatopari;
::

::gathalast
Ante paññāvimuttova, hoti paññādhuropi ca.
::

::hangnum
1039\.
::

::gatha1
Samathayānikā ceva, rūpānuttarapādakā;
::

::gathalast
Vipassanāyānikā ca, sabbe sukkhavipassakā.
::

::hangnum
1040\.
::

::gatha1
Dhuravuṭṭhānabhedena, honti pañceva sabbathā;
::

::gathalast
Āruppapādakā cāpi, ādimhi duvidhā tathā.
::

::hangnum
1041\.
::

::gatha1
Chasu ṭhānesu majjhake, kāyasakkhīti bhājitā;
::

::gathalast
Ubhatobhāgavimutto, arahatte patiṭṭhito.
::

::hangnum
1042\.
::

::gatha1
Itthaṃ vuttayānadhura-vuṭṭhānānaṃ vibhāgato;
::

::gathalast
Maggapphalabhūmiyo ca, sattaṭṭhāriyapuggalā.
::

::hangnum
1043\.
::

::gatha1
Tattha {pb:V:0.0101} cānuttarañāṇaṃ, saccānaṃ paṭivedhakaṃ;
::

::gathalast
Samucchedappahānena, klesānusayasodhanaṃ.
::

::hangnum
1044\.
::

::gatha1
Catumaggavibhāgena, vuṭṭhānanti pakittitaṃ;
::

::gathalast
**Ñāṇadassanavisuddhi,** nāma hoti tathāpi ca.
::

::hangnum
1045\.
::

::gatha1
Maggo ca parijānāti, dukkhaṃ tebhūmakaṃ tathā;
::

::gathalast
Yathāyogaṃ pajahati, taṇhāsamudayampi ca.
::

::hangnum
1046\.
::

::gatha1
Nirodhaṃ {pb:M:0.0092} sacchikaroti, maggasaccamanuttaraṃ;
::

::gathalast
Bhāvanāvīthimotiṇṇo, bhāvetīti pavuccati.
::

::hangnum
1047\.
::

::gatha1
Diṭṭhiggatavicikicchā-sīlabbatamasesato;
::

::gathalast
Apāyagamanīyañca, rāgadosādikattayaṃ.
::

::hangnum
1048\.
::

::gatha1
Tadekaṭṭhe kilese ca, sahajātappahānato;
::

::gathalast
Pajahāti **sotāpatti-maggo** paṭhamabhūmiko.
::

::hangnum
1049\.
::

::gatha1
Tadekaṭṭhe pajahati, rāgadosādikepi ca;
::

::gathalast
Thūle tu **sakadāgāmi-maggo** dutiyabhūmiko.
::

::hangnum
1050\.
::

::gatha1
Pajahāti **anāgāmi-maggo** niravasesato;
::

::gathalast
Kāmarāgabyāpāde ca, tadekaṭṭhe ca sambhavā.
::

::hangnum
1051\.
::

::gatha1
Rūpārūparāgamānu-ddhaccāvijjāti pañcakaṃ;
::

::gathalast
**Aggamaggo** pajahati, klese sese ca sabbathā.
::

::hangnum
1052\.
::

::gatha1
Iti saccapaṭivedhaṃ, klesakkhayaphalāvahaṃ;
::

::gathalast
Maggañāṇaṃ pakāsenti, visuddhiṃ sattamaṃ budhā.
::

::hangnum
1053\.
::

::gatha1
Chabbisuddhikamenevaṃ, sabbathāya visuddhiyā;
::

::gathalast
Sattamāyānupattabbaṃ, nibbānanti pavuccati.
::

::hangnum
1054\.
::

::gatha1
Klesakkhayakaraṃ tāṇaṃ, saṃsārātikkamaṃ paraṃ;
::

::gathalast
Pārimaṃ tīramabhayaṃ, sabbasaṅkhāranissaṭaṃ.
::

::hangnum
1055\.
::

::gatha1
Tenammadanimmadanaṃ{pb:V:0.0102}, pipāsavinayādinā;
::

::gathalast
Klesasaṃsārasaṅkhāra-paṭipakkhanidassitaṃ.
::

::hangnum
1056\.
::

::gatha1
Ajarāmaramaccanta-manuppādamasaṅkhataṃ;
::

::gathalast
Anuttaramasaṅkhāraṃ, anantamatulañca taṃ.
::

::hangnum
1057\.
::

::gatha1
Paramatthamanopammaṃ, santi appaṭimaṃ sukhaṃ;
::

::gathalast
Nirodhasacca nibbānaṃ, ekantaṃ amataṃ padaṃ.
::

::hangnum
1058\.
::

::gatha1
Sopādisesanibbāna-dhātu {pb:M:0.0093} ceva tathāparā;
::

::gathalast
Anupādisesā ceti, duvidhā pariyāyato.
::

::hangnum
1059\.
::

::gatha1
Suññataṃ cānimittañca, tathāpaṇihitanti ca;
::

::gathalast
Attādigāhābhāvena, tividhāpi ca bhājitaṃ.
::

::hangnum
1060\.
::

::gatha1
Klesasaṃsārasaṅkhāra-paccanīkavibhāgato;
::

::gathalast
Bhavakkhayādibhedehi, bahudhāpi pavuccati.
::

::hangnum
1061\.
::

::gatha1
Tadevamaccutaṃ dhammaṃ, lokuttaramakālikaṃ;
::

::gathalast
Vānābhāvā vānātīto, **‘‘nibbāna’’**nti pakittitaṃ.
::

::centre
Iti nibbānavibhāge vuṭṭhānavisuddhikathā niṭṭhitā.
::

::centre
Chabbīsatimo paricchedo.
::

::centre
Niṭṭhito ca sabbathāpi nibbānavibhāgo.
::

### Sattavīsatimo paricchedo

#### 5. Paññattivibhāgo

#### 27. Pabhedakathā

::hangnum
1062\.
::

::gatha1
Cittaṃ {pb:V:0.0103} cetasikaṃ rūpaṃ, nibbānampi ca bhājitaṃ;
::

::gathalast
Tasmā dāni yathāyogaṃ, paññattipi pavuccati.
::

::hangnum
1063\.
::

::gatha1
Sā cāyaṃ atthapaññatti-nāmapaññattibhedato;
::

::gathalast
Duvidhā hoti paññatti, atthapaññatti tattha ca.
::

::hangnum
1064\.
::

::gatha1
Sattasambhārasaṇṭhāna-saṅghāṭapariṇāmato;
::

::gathalast
Vikappupaṭṭhānākāravohārābhinivesato.
::

::hangnum
1065\.
::

::gatha1
Tathā pavattasaṅketasiddhā atthā pakappitā;
::

::gathalast
Paññāpīyanti nāmāti, **paññattī**ti pakittitā.
::

::hangnum
1066\.
::

::gatha1
Atthā hi paramatthatthā, paññattatthāti ca dvidhā;
::

::gathalast
Tattha ca paramatthatthā, saccikaṭṭhā salakkhaṇā.
::

::hangnum
1067\.
::

::gatha1
Paññattatthā {pb:M:0.0094} saccikaṭṭhasalakkhaṇasabhāvato;
::

::gathalast
Aññathā gahitā taṃtamupādāya pakappitā.
::

::hangnum
1068\.
::

::gatha1
Tasmā upādāpaññatti, atthapaññattināmakā;
::

::gathalast
Paññapetabbanāmāva, paññattatthāva sabbathā.
::

::hangnum
1069\.
::

::gatha1
Paramatthā yathāvuttā, cittacetasikādayo;
::

::gathalast
Paññattā itthipurisamañcapīṭhapaṭādayo.
::

::hangnum
1070\.
::

::gatha1
Yena vuccati taṃ nāmaṃ, paññapetīti vuccati;
::

::gathalast
**Paññattī**ti ca sā nāmapaññattīti tato matā.
::

::hangnum
1071\.
::

::gatha1
Saṅkhā {pb:V:0.0104} samaññā paññatti, vohāroti ca bhājitā;
::

::gathalast
Catudhā paññapetabbapaññattīti hi vaṇṇitā.
::

::hangnum
1072\.
::

::gatha1
Tato nāmaṃ nāmakammaṃ, nāmadheyyaṃ athāparaṃ;
::

::gathalast
Nirutti byañjanamabhilāpoti pana bhājitā.
::

::hangnum
1073\.
::

::gatha1
Nāmapaññatti nāmāti, paññatti duvidhā katā;
::

::gathalast
Sabbeva dhammā paññattipathāti pana bhājitā.
::

::hangnum
1074\.
::

::gatha1
Paramatthapaññattatthā, duvidhā honti tattha ca;
::

::gathalast
Paññattipathāva honti, paramatthā salakkhaṇā.
::

::hangnum
1075\.
::

::gatha1
Paññattatthā paññatti ca, paññapetabbamattato;
::

::gathalast
Paññattipathā ca nāmapaññattipathabhāvato.
::

::hangnum
1076\.
::

::gatha1
Nāmampi paññāpetabbameva kiñcāpi kenaci;
::

::gathalast
Nāmamevampetaṃ tattha, paññatticceva vaṇṇitaṃ.
::

::hangnum
1077\.
::

::gatha1
Paññapetabbadhammā ca, tesaṃ paññāpitāpi ca;
::

::gathalast
Icchitabbāpi paññattipathā paññattinānatā.
::

::hangnum
1078\.
::

::gatha1
Iti vuttānusārena, vuttaṃ aṭṭhakathānaye;
::

::gathalast
Nayaṃ gahetvā etthāpi, paññatti duvidhā katā.
::

::hangnum
1079\.
::

::gatha1
Tasmimpi {pb:M:0.0095} paramatthā ca, saccikaṭṭhasalakkhaṇā;
::

::gathalast
Atthā paññattimattā ca, atthapaññattināmakā.
::

::hangnum
1080\.
::

::gatha1
Tesaṃ paññāpikā ceva, nāmapaññattināmikā;
::

::gathalast
Iccevaṃ vaṇṇanāmagge, ñeyyattā tividhā katā.
::

::hangnum
1081\.
::

::gatha1
Paramatthasaccaṃ nāma, paramatthāva tattha ca;
::

::gathalast
Saccikaṭṭhasabhāvattā, avisaṃvādakā hi te.
::

::hangnum
1082\.
::

::gatha1
Sammutisaccaṃ paññattidvayaṃ vohāravuttiyā;
::

::gathalast
Lokasamaññādhippāyāvisaṃvādakabhāvato.
::

::hangnum
1083\.
::

::gatha1
Iti {pb:V:0.0105} saccadvayampetaṃ, akkhāsi purisuttamo;
::

::gathalast
Tenāpi nāmasaṃviññū, vohareyyubhayampi vā.
::

::centre
Iti paññattivibhāge pabhedakathā niṭṭhitā.
::

::centre
Sattavīsatimo paricchedo.
::

### Aṭṭhavīsatimo paricchedo

#### 28. Atthapaññattikathā

::hangnum
1084\.
::

::gatha1
Tattha ca pubbāpariya-pavattakkhandhasammatā;
::

::gathalast
Viññattindriyavipphāra-visesopanibandhanā.
::

::hangnum
1085\.
::

::gatha1
Devayakkhamanussādi-nānābhedā salakkhikā;
::

::gathalast
Sattapaññatti nāmāyaṃ, svāyaṃ sattoti sammato.
::

::hangnum
1086\.
::

::gatha1
Vaṭṭattayamupādāya,
::

::gatha2
Khandhāyatanavuttiyā;
::

::gatha3
Kārako vedako vāyaṃ,
::

::gathalast
Sandhāvati bhave bhave.
::

::hangnum
1087\.
::

::gatha1
Tasmā saṃsāramāpanno, satto nāma sa puggalo;
::

::gathalast
Ahamattāparā itthī, purisoti ca kappito.
::

::hangnum
1088\.
::

::gatha1
Svāyaṃ {pb:M:0.0096} khandhādito satto, aññoti ca na vuccati;
::

::gathalast
Khandhādivinimuttassa, sattasseva abhāvato.
::

::hangnum
1089\.
::

::gatha1
Khandhā khandhānamevāyaṃ, sattoti ca na vuccati;
::

::gathalast
Khandhavohārato tassa, aññavohārasambhavā.
::

::hangnum
1090\.
::

::gatha1
Iccevaṃ {pb:V:0.0106} khandhanānatte-kattamuttopi atthato;
::

::gathalast
Tabbisesāvacarita-vohāro ca tu dissati.
::

::hangnum
1091\.
::

::gatha1
Tenāyaṃ puggalo satto, jāyatijjiyyatīti ca;
::

::gathalast
Mīyatīti ca tassāyaṃ, saṃsāroti pavuccati.
::

::hangnum
1092\.
::

::gatha1
Mato jāto ca na sveva, khandhabhedopacārato;
::

::gathalast
Nāparo sveva santānabhedābhāvopacārato.
::

::hangnum
1093\.
::

::gatha1
Nānattekattamiccevaṃ, puggalassopacārato;
::

::gathalast
Ucchedasassatattaṃ vā, tasmā nopeti puggalo.
::

::hangnum
1094\.
::

::gatha1
Iccāyaṃ puggalo nāma, satto saṃsārakārako;
::

::gathalast
Khandhādikamupādāya, paññattoti pavuccati.
::

::hangnum
1095\.
::

::gatha1
Tasmā puggalasaṅkhātā, saṃsāropanibandhanā;
::

::gathalast
Sattapaññatti nāmāti, viññātabbā vibhāvinā.
::

::hangnum
1096\.
::

::gatha1
Ajjhattikā ca kesādikoṭṭhāsā bāhiresu ca;
::

::gathalast
Bhūmipabbatapāsāṇatiṇarukkhalatādikā.
::

::hangnum
1097\.
::

::gatha1
Bhūtasambhāranibbattivibhāgaparikappitā;
::

::gathalast
Tamupādāya **sambhārapaññattī**ti pavuccati.
::

::hangnum
1098\.
::

::gatha1
Bhūtasambhārasaṇṭhānavibhāgaparikappitā;
::

::gathalast
**Saṇṭhānapaññatti** nāma, thambhakumbhādikā matā.
::

::hangnum
1099\.
::

::gatha1
Bhūtasambhārasaṅghātavisesaparikappitā;
::

::gathalast
**Saṅghātapaññatti** nāma, rathagehādikā matā.
::

::hangnum
1100\.
::

::gatha1
Bhūtasambhāravisesapariṇāmapakappitā;
::

::gathalast
**Pariṇāmapaññattī**ti, dadhibhattādikā matā.
::

::hangnum
1101\.
::

::gatha1
Itthamajjhattabahiddhā{pb:M:0.0097}, dhammā sambhārasambhūtā;
::

::gathalast
Santānavutti saṅketasiddhā paññatti pañcadhā.
::

::hangnum
1102\.
::

::gatha1
Tathā {pb:V:0.0107} tathā samuppannavikappābhogasammatā;
::

::gathalast
**Vikappapaññatti** nāma, kālākāsadisādikā.
::

::hangnum
1103\.
::

::gatha1
Taṃ taṃ nimittamāgamma, tatopaṭṭhānakappitā;
::

::gathalast
**Upaṭṭhānapaññattī**ti, paṭibhāgādikā matā.
::

::hangnum
1104\.
::

::gatha1
Visesākāramattāpi, atthantarapakappitā;
::

::gathalast
**Ākārapaññatti** nāma, viññattilahutādikā.
::

::hangnum
1105\.
::

::gatha1
Taṃ taṃ kāraṇamāgamma, tathā vohārakappitā;
::

::gathalast
**Vohārapaññatti** nāma, kathināpattiādikā.
::

::hangnum
1106\.
::

::gatha1
Bālo yo so ca me attā,
::

::gatha2
So bhavissāmi maṃ ca tu;
::

::gatha3
Nicco dhuvo sassatoti-
::

::gathalast
Ādikā pana sabbathā.
::

::hangnum
1107\.
::

::gatha1
Tabbohāranimittānaṃ, abhāvepi pavattito;
::

::gathalast
**Abhinivesapaññatti,** nāma titthiyakappitā.
::

::hangnum
1108\.
::

::gatha1
Iccevaṃ lokasāsanatitthāyatanakappitā;
::

::gathalast
Santānamuttasaṅketasiddhā atthāpi pañcadhā.
::

::hangnum
1109\.
::

::gatha1
Saṅkānavuttisantānamuttabhedavasā dvidhā;
::

::gathalast
Atthapaññatti nāmāyaṃ, dasadhā paridīpitā.
::

::hangnum
1110\.
::

::gatha1
Iti vuttappakāresu, paññattatthesu paṇḍitā;
::

::gathalast
Paññattimattaṃ sandhāya, voharanti yathākathaṃ.
::

::hangnum
1111\.
::

::gatha1
Tadaññe pana bālā ca, titthiyāpi akovidā;
::

::gathalast
Paññattimatidhāvitvā, gaṇhanti paramatthato.
::

::hangnum
1112\.
::

::gatha1
Te tathā gahitākārā, aññāṇagahitā janā;
::

::gathalast
Micchattābhiniviṭṭhā ca, vaḍḍhanti bhavabandhanaṃ.
::

::hangnum
1113\.
::

::gatha1
Duvidhesupi {pb:M:0.0098}{pb:V:0.0108} atthesu, tasmā paṇḍitajātiko;
::

::gathalast
Paramatthapaññattīsu, vibhāgamiti lakkhayeti.
::

::centre
Iti paññattivibhāge atthapaññattikathā niṭṭhitā.
::

::centre
Aṭṭhavīsatimo paricchedo.
::

### Ekūnatiṃsatimo paricchedo

#### 29. Nāmapaññattikathā

::hangnum
1114\.
::

::gatha1
Nāmavohārasaṅketakāraṇopanibandhanā;
::

::gathalast
Yathāvuttatthasaddānaṃ, antarā cintanā gatā.
::

::hangnum
1115\.
::

::gatha1
**Nāmapaññatti** nāmāyaṃ, atthasaddavinissaṭā;
::

::gathalast
Taṃdvayābaddhasaṅketañeyyākāropalakkhitā.
::

::hangnum
1116\.
::

::gatha1
Yā gayhati nāmaghosagocaruppannavīthiyā;
::

::gathalast
Pavattānantaruppanna-manodvārikavīthiyā.
::

::hangnum
1117\.
::

::gatha1
Mañcapīṭhādisaddaṃ hi, sotaviññāṇavīthiyā;
::

::gathalast
Sutvā tameva cintetvā, manodvārikavīthiyā.
::

::hangnum
1118\.
::

::gatha1
Tato saṅketanipphannaṃ, nāmaṃ cintāya gayhati;
::

::gathalast
Nāmapaññattiatthā tu, tato gayhanti sambhavā.
::

::hangnum
1119\.
::

::gatha1
Saddanāmatthapaññattiparamatthavasena hi;
::

::gathalast
Catudhā tividhā vātha, cintanā tattha icchitā.
::

::hangnum
1120\.
::

::gatha1
Itthamaṭṭhakathāmaggaṃ, vaṇṇentena hi dassito;
::

::gathalast
Nayo ācariyeneti, vibhāgoyaṃ pakāsito.
::

::hangnum
1121\.
::

::gatha1
Natthaññā {pb:V:0.0109} kāci viññatti, vikārasahito pana;
::

::gathalast
Saddova nāmapaññatti, iccekaccehi vaṇṇitaṃ.
::

::hangnum
1122\.
::

::gatha1
Tadetaṃ nāmapaññattibhāvenekavidhampi ca;
::

::gathalast
Neruttikayādicchakavasā nāmaṃ dvidhā bhave.
::

::hangnum
1123\.
::

::gatha1
Saññāsu dhāturūpāni, paccayañca tato paraṃ;
::

::gathalast
Katvā vaṇṇāgamādiñca, saddalakkhaṇasādhitaṃ.
::

::hangnum
1124\.
::

::gatha1
Neruttikamudīrenti{pb:M:0.0099}, nāmaṃ yādicchakaṃ padaṃ;
::

::gathalast
Yadicchāya katamattaṃ, byañjanatthavivajjitaṃ.
::

::hangnum
1125\.
::

::gatha1
Tividhampi tadanvatthakādimañcopacārimaṃ;
::

::gathalast
Nibbacanatthasāpekkhaṃ, tatthānvatthamudīritaṃ.
::

::hangnum
1126\.
::

::gatha1
Yadicchākatasaṅketaṃ, kādimañcopacārimaṃ;
::

::gathalast
Atambhūtassa tabbhāvavohāroti pavuccati.
::

::hangnum
1127\.
::

::gatha1
Tathā sāmaññanāmañca, guṇanāmañca kittimaṃ;
::

::gathalast
Opapātikamiccevaṃ, nāmaṃ hoti catubbidhaṃ.
::

::hangnum
1128\.
::

::gatha1
Mahājanasammatañca, anvatthañceva tādisaṃ;
::

::gathalast
Tīṇi nāmāni candādināmaṃ tatthopapātikaṃ.
::

::hangnum
1129\.
::

::gatha1
Yādicchakamāvatthikaṃ, nemittakamathāparaṃ;
::

::gathalast
Liṅgikaṃ ruḷhikañceti, nāmaṃ pañcavidhaṃ bhave.
::

::hangnum
1130\.
::

::gatha1
Yādicchakaṃ yathāvuḍḍhaṃ, vacchadammādikaṃ pana;
::

::gathalast
Āvatthikaṃ nemittakaṃ, sīlavāpaññavādikaṃ.
::

::hangnum
1131\.
::

::gatha1
Liṅgikaṃ diṭṭhaliṅgaṃ tu, daṇḍīchattītiādikaṃ;
::

::gathalast
Ruḷhikaṃ lesamattena, ruḷhaṃ gomahiṃsādikaṃ.
::

::hangnum
1132\.
::

::gatha1
Vijjamānāvijjamāna-paññattobhayamissitā;
::

::gathalast
Vibhattā nāmapaññatti, chabbidhā hoti tattha hi.
::

::hangnum
1133\.
::

::gatha1
Vijjamānapaññattīti{pb:V:0.0110}, vijjamānatthadīpitā;
::

::gathalast
Vuccati khandhāyatana-dhātupañcindriyādikā.
::

::hangnum
1134\.
::

::gatha1
Avijjamānapaññatti-nāmikā paramatthato;
::

::gathalast
Avijjamānamañcādi, atthapaññattidīpitā.
::

::hangnum
1135\.
::

::gatha1
Vijjamānena avijja-mānapaññattināmikā;
::

::gathalast
Tevijjo chaḷabhiñño ca, sīlavā paññavāpi ca.
::

::hangnum
1136\.
::

::gatha1
Avijjamānena vijja-mānapaññattināmikā;
::

::gathalast
Itthirūpaṃ itthisaddo, itthicittantiādikā.
::

::hangnum
1137\.
::

::gatha1
Vijjamānena {pb:M:0.0100} tu vijja-mānapaññattināmikā;
::

::gathalast
Cakkhuviññāṇaṃ ca cakkhu-samphasso cevamādikā.
::

::hangnum
1138\.
::

::gatha1
Avijjamānenāvijja-mānapaññattināmikā;
::

::gathalast
Khattiyaputto brāhmaṇa-putto iccevamādikā.
::

::hangnum
1139\.
::

::gatha1
Iti vuttānusārena, nāmapaññattiyā budho;
::

::gathalast
Sarūpaṃ visayañceva, vibhāgañca vibhāvaye.
::

::hangnum
1140\.
::

::gatha1
Iccevaṃ paramatthā ca, yathāvuttā catubbidhā;
::

::gathalast
Paññatti duvidhā ceti, ñeyyatthā chabbidhā matāti.
::

::centre
Iti paññattivibhāge nāmapaññattikathā niṭṭhitā.
::

::centre
Ekūnatiṃsatimo paricchedo.
::

::centre
Niṭṭhito ca sabbathāpi paññattivibhāgo.
::

#### Nigamanakathā

::hangnum
1141\.
::

::gatha1
Seṭṭhe {pb:V:0.0111} **kañcivare** raṭṭhe, **kāveri**nagare vare;
::

::gathalast
Kule sañjātabhūtena, bahussutena ñāṇinā.
::

::hangnum
1142\.
::

::gatha1
**Anuruddhena therena,** aniruddhayasassinā;
::

::gathalast
Tambaraṭṭhe vasantena, nagare **tañja**nāmake.
::

::hangnum
1143\.
::

::gatha1
Tattha **saṅghavisiṭṭhena,** yācitena anākulaṃ;
::

::gathalast
Mahāvihāravāsīnaṃ, vācanāmagganissitaṃ.
::

::hangnum
1144\.
::

::gatha1
Paramatthaṃ pakāsentaṃ, **paramatthavinicchayaṃ**;
::



::gathalast
Pakaraṇaṃ kataṃ tena, paramatthatthavedināti.
::

::centre
Iti anuruddhācariyena racito
::

::centre
Paramatthavinicchayo niṭṭhito.
::

::centre
Namo tassa bhagavato arahato sammāsambuddhassa
::

### Saccasaṅkhepo

### Ganthārambhakathā

::hangnum
1\.
::

::gatha1
Namassitvā {pb:M:0.0001}{pb:V:0.0001} tilokaggaṃ, ñeyyasāgarapāraguṃ;
::

::gathalast
Bhavābhāvakaraṃ dhammaṃ, gaṇañca guṇasāgaraṃ.
::

::hangnum
2\.
::

::gatha1
Nissāya pubbācariyamataṃ atthāvirodhinaṃ;
::

::gathalast
Vakkhāmi saccasaṅkhepaṃ, hitaṃ kārakayoginaṃ.
::

### 1. Paṭhamo paricchedo

#### Rūpasaṅkhepo

::hangnum
3\.
::

::gatha1
**Saccāni** {pb:V:0.0002} paramatthañca, sammutiñcāti dve tahiṃ;
::

::gathalast
Thaddhabhāvādinā ñeyyaṃ, saccaṃ taṃ **paramatthakaṃ**.
::

::hangnum
4\.
::

::gatha1
Sannivesavisesādiñeyyaṃ **sammuti** taṃ dvayaṃ;
::

::gathalast
Bhāvasaṅketasiddhīnaṃ, tathattā saccamīritaṃ.
::

::hangnum
5\.
::

::gatha1
Paramattho sanibbānapañcakkhandhettha rāsito;
::

::gathalast
Khandhattho ca samāsetvā, vuttotītādibhedanaṃ.
::

::hangnum
6\.
::

::gatha1
Vedanādīsupekasmiṃ, khandhasaddo tu ruḷhiyā;
::

::gathalast
Samuddādekadese tu, samuddādiravo yathā.
::

::hangnum
7\.
::

::gatha1
Tattha sītādiruppattā, **rūpaṃ** bhvāpānalānilaṃ;
::

::gathalast
**Bhūtaṃ** kathinadavatāpacanīraṇabhāvakaṃ.
::

::hangnum
8\.
::

::gatha1
Cakkhu {pb:M:0.0002} sotañca ghānañca, jivhā kāyo pabhā ravo;
::

::gathalast
Gandho rasojā itthī ca, pumā vatthu ca jīvitaṃ.
::

::hangnum
9\.
::

::gatha1
Khaṃ jāti jaratā bhaṅgo, rūpassa lahutā tathā;
::

::gathalast
Mudukammaññatā kāyavacīviññatti **bhūtikaṃ**.
::

::hangnum
10\.
::

::gatha1
Cakkhādī daṭṭhukāmādihetukammajabhūtikā;
::

::gathalast
Pasādā rūpasaddādī, cakkhuñāṇādigocarā.
::

::hangnum
11\.
::

::gatha1
Ojā hi yāpanā itthipumaliṅgādihetukaṃ;
::

::gathalast
Bhāvadvayaṃ tu kāyaṃva, byāpi no sahavuttikaṃ.
::

::hangnum
12\.
::

::gatha1
Nissayaṃ vatthu dhātūnaṃ, dvinnaṃ kammajapālanaṃ;
::

::gathalast
Jīvitaṃ uppalādīnaṃ, udakaṃva ṭhitikkhaṇe.
::

::hangnum
13\.
::

::gatha1
Khaṃ {pb:V:0.0003} rūpānaṃ paricchedo, jātiādittayaṃ pana;
::

::gathalast
Rūpanibbatti pāko ca, bhedo ceva yathākkamaṃ.
::

::hangnum
14\.
::

::gatha1
Lahutādittayaṃ taṃ hi, rūpānaṃ kamato siyā;
::

::gathalast
Adandhathaddhatā cāpi, kāyakammānukūlatā.
::

::hangnum
15\.
::

::gatha1
Abhikkamādijanakacittajassānilassa hi;
::

::gathalast
Vikāro kāyaviññatti, rūpatthambhādikāraṇaṃ.
::

::hangnum
16\.
::

::gatha1
Vacībhedakacittena, bhūtabhūmivikāratā;
::

::gathalast
Vacīviññattupādinnaghaṭṭanasseva kāraṇaṃ.
::

::hangnum
17\.
::

::gatha1
Rūpamabyākataṃ sabbaṃ, vippayuttamahetukaṃ;
::

::gathalast
Anālambaṃ parittādi, iti **ekavidhaṃ** naye.
::

::hangnum
18\.
::

::gatha1
Ajjhattikāni cakkhādī, pañceteva pasādakā;
::

::gathalast
Vatthunā vatthu tāneva, dvārā viññattibhī saha.
::

::hangnum
19\.
::

::gatha1
Sesaṃ bāvīsati cekavīsa vīsati bāhiraṃ;
::

::gathalast
Appasādamavatthuṃ ca, advārañca yathākkamaṃ.
::

::hangnum
20\.
::

::gatha1
Pasādā pañca bhāvāyu, indriyanindriyetaraṃ;
::

::gathalast
Vināpaṃ ādito yāva, rasā thūlaṃ na cetaraṃ.
::

::hangnum
21\.
::

::gatha1
Aṭṭhakaṃ {pb:M:0.0003} avinibbhogaṃ, vaṇṇagandharasojakaṃ;
::

::gathalast
Bhūtaṃ taṃ tu vinibbhogamitaranti viniddise.
::

::hangnum
22\.
::

::gatha1
Aṭṭhārasādito rūpā, nipphannaṃ tu na cetaraṃ;
::

::gathalast
Phoṭṭhabbamāpavajjaṃ tu, bhūtaṃ kāme na cetaraṃ.
::

::hangnum
23\.
::

::gatha1
Sekkhasappaṭighāsekkhapaṭighaṃ dvayavajjitaṃ;
::

::gathalast
Vaṇṇaṃ taditaraṃ thūlaṃ, sukhumañceti taṃ **tidhā**.
::

::hangnum
24\.
::

::gatha1
Kammajākammajaṃnevakammākammajato tidhā;
::

::gathalast
Cittojautujādīnaṃ, vasenāpi tidhā tathā.
::

::hangnum
25\.
::

::gatha1
Diṭṭhaṃ {pb:V:0.0004} sutaṃ mutañcāpi, viññātaṃ vata cetasā;
::

::gathalast
Ekamekañca pañcāpi, vīsati ca kamā siyuṃ.
::

::hangnum
26\.
::

::gatha1
Hadayaṃ vatthu viññatti, dvāraṃ cakkhādipañcakaṃ;
::

::gathalast
Vatthu dvārañca sesāni, vatthu dvārañca no siyā.
::

::hangnum
27\.
::

::gatha1
Nipphannaṃ rūparūpaṃ khaṃ, paricchedotha lakkhaṇaṃ;
::

::gathalast
Jātiādittayaṃ rūpaṃ, vikāro lahutādikaṃ.
::

::hangnum
28\.
::

::gatha1
Yathā saṅkhatadhammānaṃ, lakkhaṇaṃ saṅkhataṃ tathā;
::

::gathalast
Paricchedādikaṃ rūpaṃ, tajjātimanatikkamā.
::

::hangnum
29\.
::

::gatha1
Kammacittānalāhārapaccayānaṃ vasenidha;
::

::gathalast
Ñeyyā pavatti rūpassa, piṇḍānañca vasā kathaṃ.
::

::hangnum
30\.
::

::gatha1
**Kammajaṃ** sendriyaṃ vatthu, viññatti **cittajā** ravo;
::

::gathalast
**Cittaggijo** lahutādittayaṃ **cittānalannajaṃ**.
::

::hangnum
31\.
::

::gatha1
Aṭṭhakaṃ jāti cākāso, **catujā** jaratā khayaṃ;
::

::gathalast
**Kutoci neva jātaṃ** tappākabhedaṃ hi taṃ dvayaṃ.
::

::hangnum
32\.
::

::gatha1
Jātiyāpi na jātattaṃ, kutociṭṭhakathānayā;
::

::gathalast
Lakkhaṇābhāvato tassā, sati tasmiṃ na niṭṭhiti.
::

::hangnum
33\.
::

::gatha1
Kammacittānalannehi, **piṇḍā** nava ca satta ca;
::

::gathalast
Cattāro dve ca viññeyyā, sajīve dve ajīvake.
::

::hangnum
34\.
::

::gatha1
Aṭṭhakaṃ {pb:M:0.0004} jīvitenāyunavakaṃ bhāvavatthunā;
::

::gathalast
Cakkhādī pañca dasakā, kalāpā **nava kammajā**.
::

::hangnum
35\.
::

::gatha1
Suddhaṭṭhaviññattiyuttanavakopi ca dasako;
::

::gathalast
Suddhasaddena navako, lahutādidasekako.
::

::hangnum
36\.
::

::gatha1
Viññattilahutādīhi, puna dvādasa terasa;
::

::gathalast
**Cittajā** iti viññeyyā, kalāpā **satta vā cha vā**.
::

::hangnum
37\.
::

::gatha1
Suddhaṭṭhaṃ {pb:V:0.0005} saddanavakaṃ, lahutādidasekakaṃ;
::

::gathalast
Saddenalahutādīhi, **caturotujakaṇṇikā**.
::

::hangnum
38\.
::

::gatha1
Suddhaṭṭhalahutādīhi, **annajā dve**time nava;
::

::gathalast
Satta cattāri dve ceti, **kalāpā vīsatī dvibhi**.
::

::hangnum
39\.
::

::gatha1
Tayaṭṭhakā ca cattāro, navakā dasakā nava;
::

::gathalast
Tayo dveko ca ekena, dasa dvīhi ca tīhi ca.
::

::hangnum
40\.
::

::gatha1
Catunnampi ca dhātūnaṃ, adhikaṃsavasenidha;
::

::gathalast
**Rūpabhedo**tha viññeyyo, kammacittānalannajo.
::

::hangnum
41\.
::

::gatha1
Kesādimatthaluṅgantā, pathavaṃsāti vīsati;
::

::gathalast
Pittādimuttakantā te, jalaṃsā dvādasīritā.
::

::hangnum
42\.
::

::gatha1
Yena santappanaṃ yena, jīraṇaṃ dahanaṃ tathā;
::

::gathalast
Yenasitādipākoti, caturaṃsānalādhikā.
::

::hangnum
43\.
::

::gatha1
Uddhādhogamakucchiṭṭhā, koṭṭhāseyyaṅgasāri ca;
::

::gathalast
Assāsoti ca viññeyyā, chaḷaṃsā vāyunissitā.
::

::hangnum
44\.
::

::gatha1
Pubbamuttakarīsañcudariyaṃ caturotujā;
::

::gathalast
Kammā pācaggi cittamhā-ssāsoti chapi ekajā.
::

::hangnum
45\.
::

::gatha1
Sedasiṅghānikassu ca, kheḷo cittotusambhavā;
::

::gathalast
Dvijā dvattiṃsa koṭṭhāsā, sesā eva catubbhavā.
::

::hangnum
46\.
::

::gatha1
Ekajesvādicatūsu, utujā caturaṭṭhakā;
::

::gathalast
Jīvītanavako pācessāse cittabhavaṭṭhako.
::

::hangnum
47\.
::

::gatha1
Dvijesu {pb:M:0.0005} manatejehi, dve dve honti panaṭṭhakā;
::

::gathalast
Sesatejānilaṃsesu, ekekamhi tayo tayo.
::

::hangnum
48\.
::

::gatha1
Aṭṭhakojamanaggīhi, honti aṭṭhasu kammato;
::

::gathalast
Aṭṭhāyunavakā evaṃ, ime aṭṭha catubbhavā.
::

::hangnum
49\.
::

::gatha1
Catuvīsesu {pb:V:0.0006} sesesu, catujesuṭṭhakā tayo;
::

::gathalast
Ekekamhi ca viññeyyā, piṇḍā cittānalannajā.
::

::hangnum
50\.
::

::gatha1
Kammajā kāyabhāvavhā, dasakāpi siyuṃ tahiṃ;
::

::gathalast
Catuvīsesu aṃsesu, ekekamhi duve duve.
::

::hangnum
51\.
::

::gatha1
Pañcāpi cakkhusotādī, padesadasakā puna;
::

::gathalast
Navakā saddasaṅkhātā, dveticcevaṃ kalāpato.
::

::hangnum
52\.
::

::gatha1
Tepaññāsa dasekañca, navuttarasatāni ca;
::

::gathalast
Dasakā navakā ceva, aṭṭhakā ca siyuṃ kamā.
::

::hangnum
53\.
::

::gatha1
Sekapañcasataṃ kāye, sahassaṃ taṃ pavattati;
::

::gathalast
Paripuṇṇindriye rūpaṃ, nipphannaṃ dhātubhedato.
::

::hangnum
54\.
::

::gatha1
Cittuppāde siyuṃ rūpa-hetū kammādayo pana;
::

::gathalast
Ṭhiti na **pāṭhe** cittassa, na bhaṅge rūpasambhavo.
::

::hangnum
55\.
::

::gatha1
‘‘Aññathattaṃ ṭhitassā’’ti, vuttattāva ṭhitikkhaṇaṃ;
::

::gathalast
Atthīti ce pabandhena, ṭhiti tattha pavuccati.
::

::hangnum
56\.
::

::gatha1
Atha vā tikkhaṇe kammaṃ, cittamattudayakkhaṇe;
::

::gathalast
Utuojāttano ṭhāne, rūpahetū bhavanti hi.
::

::hangnum
57\.
::

::gatha1
Seyyassādikkhaṇe kāya-
::

::gatha2
Bhāvavatthuvasā tayo;
::

::gatha3
Dasakā hontibhāvissa,
::

::gathalast
Vinā bhāvaṃ duve siyuṃ.
::

::hangnum
58\.
::

::gatha1
Tato {pb:M:0.0006} parañca kammaggicittajā te ca piṇḍikā;
::

::gathalast
Aṭṭhakā ca duve pubbe, vuttavuttakkhaṇe vade.
::

::hangnum
59\.
::

::gatha1
Kālenāhārajaṃ hoti, cakkhādidasakāni ca;
::

::gathalast
Catupaccayato rūpaṃ, sampiṇḍevaṃ pavattati.
::

::hangnum
60\.
::

::gatha1
Taṃ {pb:V:0.0007} sattarasacittāyu, vinā viññattilakkhaṇaṃ;
::

::gathalast
Santatāmaraṇā rūpaṃ, jarādiphalamāvahaṃ.
::

::hangnum
61\.
::

::gatha1
Bhaṅgā sattarasuppāde, jāyate kammajaṃ na taṃ;
::

::gathalast
Taduddhaṃ jāyate tasmā, takkhayā maraṇaṃ bhave.
::

::hangnum
62\.
::

::gatha1
Āyukammubhayesaṃ vā, khayena maraṇaṃ bhave;
::

::gathalast
Upakkamena vā kesañcupacchedakakammunā.
::

::hangnum
63\.
::

::gatha1
Opapātikabhāvissa, dasakā satta kammajā;
::

::gathalast
Kāme ādo bhavantaggijāhi pubbeva bhūyate.
::

::hangnum
64\.
::

::gatha1
Ādikappanarānañca, apāye andhakassa ca;
::

::gathalast
Badhirassāpi ādo cha, pubbevetarajā siyuṃ.
::

::hangnum
65\.
::

::gatha1
Tatthevandhabadhirassa, pañca honti abhāvino;
::

::gathalast
Yuttiyā idha viññeyyā, pañca vā caturopi vā.
::

::hangnum
66\.
::

::gatha1
Cakkhādittayahīnassa, caturova bhavantiti;
::

::gathalast
Vuttaṃ upaparikkhitvā, gahetabbaṃ vijānatā.
::

::hangnum
67\.
::

::gatha1
Rūpe jīvitachakkañca, cakkhādisattakattayaṃ;
::

::gathalast
Pañca cha utucittehi, pañca chāsaññinaṃ bhave.
::

::hangnum
68\.
::

::gatha1
Pañcadhātvādiniyamā, **pāṭhe** gandharasojanaṃ;
::

::gathalast
Nuppatti tattha bhūtānaṃ, aphoṭṭhabbapavattinaṃ.
::

::hangnum
69\.
::

::gatha1
Thaddhuṇhīraṇabhāvova, natthi dhātvādikiccato;
::

::gathalast
Aññaṃ gandhādīnaṃ tesaṃ, takkiccenopaladdhito.
::

::hangnum
70\.
::

::gatha1
Rūpe sappaṭighattādi, tattha ruppanatā viya;
::

::gathalast
Ghaṭṭanañca ravuppādassaññatthasseva hetutā.
::

::hangnum
71\.
::

::gatha1
Icchitabbamimekantamevaṃ {pb:M:0.0007} pāṭhāvirodhato;
::

::gathalast
Atha vā tehi viññeyyaṃ, dasakaṃ navakaṭṭhakaṃ.
::

::hangnum
72\.
::

::gatha1
Sabbaṃ {pb:V:0.0008} kāmabhave rūpaṃ, rūpe ekūnavīsati;
::

::gathalast
Asaññīnaṃ dasa gandharasojāhi ca brahmunaṃ.
::

::centre
Iti saccasaṅkhepe rūpasaṅkhepo nāma
::

::centre
Paṭhamo paricchedo.
::

### 2. Dutiyo paricchedo

#### Khandhattayasaṅkhepo

::hangnum
73\.
::

::gatha1
**Vedanā**nubhavo tedhā, sukhadukkhamupekkhayā;
::

::gathalast
Iṭṭhāniṭṭhānubhavanamajjhānubhavalakkhaṇā.
::

::hangnum
74\.
::

::gatha1
Kāyikaṃ mānasaṃ dukkhaṃ, sukhopekkhā ca vedanā;
::

::gathalast
Ekaṃ mānasameveti, pañcadhindriyabhedato.
::

::hangnum
75\.
::

::gatha1
Yathā tathā vā saññāṇaṃ, **saññā** satinibandhanaṃ;
::

::gathalast
Chadhā chadvārasambhūtaphassajānaṃ vasena sā.
::

::hangnum
76\.
::

::gatha1
**Saṅkhārā** cetanā phasso,
::

::gatha2
Manakkārāyu saṇṭhiti;
::

::gatha3
Takko cāro ca vāyāmo,
::

::gathalast
Pīti chandodhimokkhako.
::

::hangnum
77\.
::

::gatha1
Saddhā sati hirottappaṃ, cāgo mettā mati puna;
::

::gathalast
Majjhattatā ca passaddhī, kāyacittavasā duve.
::

::hangnum
78\.
::

::gatha1
Lahutā mudukammaññapāguññamujutā tathā;
::

::gathalast
Dayā mudā micchāvācā, kammantājīvasaṃvaro.
::

::hangnum
79\.
::

::gatha1
Lobho doso ca moho ca, diṭṭhi uddhaccameva ca;
::

::gathalast
Ahirīkaṃ anottappaṃ, vicikicchitameva ca.
::

::hangnum
80\.
::

::gatha1
Māno {pb:M:0.0008}{pb:V:0.0009} issā ca maccheraṃ, kukkuccaṃ thinamiddhakaṃ;
::

::gathalast
Iti eteva paññāsa, saṅkhārakkhandhasaññitā.
::

::hangnum
81\.
::

::gatha1
Byāpāro cetanā phasso, phusanaṃ saraṇaṃ tahiṃ;
::

::gathalast
Manakkāro pālanāyu, samādhi avisāratā.
::

::hangnum
82\.
::

::gatha1
Āropanānumajjaṭṭhā, takkacārā panīhanā;
::

::gathalast
Vīriyaṃ pīnanā pīti, chando tu kattukāmatā.
::

::hangnum
83\.
::

::gatha1
Adhimokkho nicchayo saddhā,
::

::gatha2
Pasādo saraṇaṃ sati;
::

::gatha3
Hirī pāpajigucchā hi,
::

::gathalast
Ottappaṃ tassa bhīrutā.
::

::hangnum
84\.
::

::gatha1
Alaggo ca acaṇḍikkaṃ, cāgo mettā mati pana;
::

::gathalast
Yāthāvabodho majjhattaṃ, samavāhitalakkhaṇaṃ.
::

::hangnum
85\.
::

::gatha1
Cha yugāni kāyacittadaragāravathaddhatā-
::

::gathalast
Akammaññattagelaññakuṭilānaṃ vinodanā.
::

::hangnum
86\.
::

::gatha1
Tānuddhatādithinādidiṭṭhādīnaṃ yathākkamaṃ;
::

::gathalast
Sesakādiasaddhādimāyādīnaṃ vipakkhino.
::

::hangnum
87\.
::

::gatha1
Dukkhāpanayanakāmā, dayā modā pamodanā;
::

::gathalast
Vacīduccaritādīnaṃ, virāmo viratittayaṃ.
::

::hangnum
88\.
::

::gatha1
Lobho doso ca moho ca,
::

::gatha2
Gedhacaṇḍamanandhanā;
::

::gatha3
Kamena diṭṭhi duggāho,
::

::gathalast
Uddhaccaṃ bhantataṃ mataṃ.
::

::hangnum
89\.
::

::gatha1
Ahirīkamalajjattaṃ, anottappamatāsatā;
::

::gathalast
Saṃsayo vicikicchā hi, māno unnatilakkhaṇo.
::

::hangnum
90\.
::

::gatha1
Parassakasampattīnaṃ{pb:M:0.0009}{pb:V:0.0010},
::

::gatha2
Usūyā ca nigūhanā;
::

::gatha3
Issāmaccherakā tāpo,
::

::gathalast
Katākatassa socanā.
::

::hangnum
91\.
::

::gatha1
Thinaṃ cittassa saṅkoco, akammaññattatā pana;
::

::gathalast
Middhamiccevametesaṃ, **lakkhaṇañca** naye budho.
::

::hangnum
92\.
::

::gatha1
Vedanādisamādhantā, satta **sabbaga**saññitā;
::

::gathalast
Takkādiadhimokkhantā, cha **pakiṇṇaka**nāmakā.
::

::hangnum
93\.
::

::gatha1
Saddhādayo viramantā, **araṇā** pañcavīsati;
::

::gathalast
Lobhādimiddhakantāni, **saraṇāni** catuddasa.
::

::hangnum
94\.
::

::gatha1
Issāmaccherakukkuccadosā kāme dayā mudā;
::

::gathalast
Kāme rūpe ca sesā cha-cattālīsa tidhātujā.
::

::hangnum
95\.
::

::gatha1
Chandanicchayamajjhattamanakkārā sauddhavā;
::

::gathalast
Dayādī pañca mānādī, cha **yevāpana** soḷasa.
::

::hangnum
96\.
::

::gatha1
Chandādī pañca **niyatā,** tatthekādasa netarā;
::

::gathalast
Ahirīkamanottappaṃ, lokanāsanakaṃ dvayaṃ.
::

::hangnum
97\.
::

::gatha1
Ete dve mohuddhaccāti, cattāro **pāpasabbagā**;
::

::gathalast
Lokapāladukaṃ vuttaṃ, hiriottappanāmakaṃ.
::

::hangnum
98\.
::

::gatha1
Ārammaṇūpanijjhānā, **jhānaṅgā** takkacārakā;
::

::gathalast
Pīti ekaggatā ceti, satta vittittayena ve.
::

::hangnum
99\.
::

::gatha1
Saddhā sati matekagga-dhiti lokavināsakā;
::

::gathalast
Pālakā nava cetāni, **balāni** avikampato.
::

::hangnum
100\.
::

::gatha1
Ettha saddhādipañcāyu, katvātra catudhā matiṃ;
::

::gathalast
Vedanāhi dvisattete, indriyānādhipaccato.
::

::hangnum
101\.
::

::gatha1
Manarūpindriyehete{pb:V:0.0011}, sabbe **indriya**nāmakā;
::

::gathalast
Bāvīsati bhavantāyudvayaṃ katvekasaṅgahaṃ.
::

::hangnum
102\.
::

::gatha1
Diṭṭhīhekaggatātakkasatīviratiyo {pb:M:0.0010} **pathā**;
::

::gathalast
Aṭṭha niyyānato ādicaturo bhitvāna dvādasa.
::

::hangnum
103\.
::

::gatha1
Phasso ca cetanā ceva,
::

::gatha2
Dvevetthāhāraṇattato;
::

::gatha3
**Āhārā** manavojāhi,
::

::gathalast
Bhavanti caturothavā.
::

::hangnum
104\.
::

::gatha1
**Hetu** mūlaṭṭhato pāpe,
::

::gatha2
Lobhādittayamīritaṃ;
::

::gatha3
Kusalābyākate cāpi,
::

::gathalast
Alobhādittayaṃ tathā.
::

::hangnum
105\.
::

::gatha1
Diṭṭhilobhadusā kammapathāpāyassa maggato;
::

::gathalast
Tabbipakkhā sugatiyā, tayoti cha pathīritā.
::

::hangnum
106\.
::

::gatha1
Passaddhādiyugāni cha, vaggattā yugaḷāni tu;
::

::gathalast
**Upakārā** sati dhī ca, bahūpakārabhāvato.
::

::hangnum
107\.
::

::gatha1
**Oghā**haraṇato **yogā**,
::

::gatha2
Yojanenābhavaggato;
::

::gatha3
Savanenā**savā** diṭṭhi-
::

::gathalast
Mohejettha dudhā lubho.
::

::hangnum
108\.
::

::gatha1
Daḷhaggāhena diṭṭhejā, **upādānaṃ** tidhā tahiṃ;
::

::gathalast
Diṭṭhi dosena te ganthā, ganthato diṭṭhiha dvidhā.
::

::hangnum
109\.
::

::gatha1
Pañcāvaraṇato kāma-kaṅkhādosuddhavaṃ tapo;
::

::gathalast
Thinamiddhañca mohena, cha vā **nīvaraṇāni**tha.
::

::hangnum
110\.
::

::gatha1
Katvā {pb:V:0.0012} tāpuddhavaṃ ekaṃ, thinamiddhañca vuccati;
::

::gathalast
Kiccassāhārato ceva, vipakkhassa ca lesato.
::

::hangnum
111\.
::

::gatha1
Diṭṭhejuddhavadosandha-
::

::gatha2
Kaṅkhāthinuṇṇatī {pb:M:0.0011} dasa;
::

::gatha3
Lokanāsayugenete,
::

::gathalast
**Kilesā** cittaklesato.
::

::hangnum
112\.
::

::gatha1
Lobhadosamūhamāna-diṭṭhikaṅkhissamaccharā;
::

::gathalast
**Saṃyojanāni** diṭṭhejā, bhitvā bandhanato dudhā.
::

::hangnum
113\.
::

::gatha1
Tāni mohuddhavaṃmānakaṅkhādosejadiṭṭhiyo;
::

::gathalast
Dudhādiṭṭhi tidhā lobhaṃ, bhitvā sutte dasīritā.
::

::hangnum
114\.
::

::gatha1
Diṭṭhilobhamūhamānadosakaṅkhā tahiṃ dudhā;
::

::gathalast
Katvā lobhamime sattā**nusayā** samudīritā.
::

::hangnum
115\.
::

::gatha1
Diṭṭhi eva **parāmāso,** ñeyyo evaṃ samāsato;
::

::gathalast
Attho saṅkhārakkhandhassa, vutto vuttānusārato.
::

::centre
Iti saccasaṅkhepe khandhattayasaṅkhepo nāma
::

::centre
Dutiyo paricchedo.
::

### 3. Tatiyo paricchedo

#### Cittapavattiparidīpano

::hangnum
116\.
::

::gatha1
**Cittaṃ** visayaggāhaṃ taṃ, pākāpākadato dudhā;
::

::gathalast
Kusalākusalaṃ pubbaṃ, paramabyākataṃ mataṃ.
::

::hangnum
117\.
::

::gatha1
Kusalaṃ {pb:V:0.0013} tattha kāmādibhūmito catudhā siyā;
::

::gathalast
Aṭṭha pañca cattāri ca, cattāri kamato kathaṃ.
::

::hangnum
118\.
::

::gatha1
Somanassamatiyuttamasaṅkhāramanamekaṃ;
::

::gathalast
Sasaṅkhāramanañcekaṃ, tathā hīnamatidvayaṃ.
::

::hangnum
119\.
::

::gatha1
Tathopekkhāmatiyuttaṃ, matihīnanti aṭṭhadhā;
::

::gathalast
**Kāmāvacarapuññe**ttha, bhijjate vedanādito.
::

::hangnum
120\.
::

::gatha1
Dānaṃ {pb:M:0.0012} sīlañca bhāvanā, pattidānānumodanā;
::

::gathalast
Veyyāvaccāpacāyañca, desanā suti diṭṭhiju.
::

::hangnum
121\.
::

::gatha1
Etesvekamayaṃ hutvā, vatthuṃ nissāya vā na vā;
::

::gathalast
Dvārahīnādiyonīnaṃ, gatiyādippabhedavā.
::

::hangnum
122\.
::

::gatha1
Tikālikaparittādigocaresvekamādiya;
::

::gathalast
Udeti kālamuttaṃ vā, matihīnaṃ vināmalaṃ.
::

::hangnum
123\.
::

::gatha1
Chagocaresu rūpādipañcakaṃ pañca gocarā;
::

::gathalast
Sesaṃ rūpamarūpañca, paññatti chaṭṭhagocaro.
::

::hangnum
124\.
::

::gatha1
Ñāṇayuttavaraṃ tattha, datvā sandhiṃ tihetukaṃ;
::

::gathalast
Pacchā paccati pākānaṃ, pavatte aṭṭhake duve.
::

::hangnum
125\.
::

::gatha1
Tesuyeva nihīnaṃ tu, datvā sandhiṃ duhetukaṃ;
::

::gathalast
Deti dvādasa pāke ca, pavatte dhīyutaṃ vinā.
::

::hangnum
126\.
::

::gatha1
Evaṃ dhīhīnamukkaṭṭhaṃ, sandhiyañca pavattiyaṃ;
::

::gathalast
Hīnaṃ panubhayatthāpi, hetuhīneva paccati.
::

::hangnum
127\.
::

::gatha1
Kāmasugatiyaṃyeva, bhavabhogadadaṃ idaṃ;
::

::gathalast
Rūpāpāye pavatteva, paccate anurūpato.
::

::hangnum
128\.
::

::gatha1
Vitakkacārapītīhi, sukhekaggayutaṃ manaṃ;
::

::gathalast
Ādi cārādipītādisukhādīhi paraṃ tayaṃ.
::

::hangnum
129\.
::

::gatha1
Upekkhekaggatāyantamāruppañcevamaṅgato{pb:V:0.0014};
::

::gathalast
Pañcadhā **rūpapuññaṃ** tu, hotārammaṇato pana.
::

::hangnum
130\.
::

::gatha1
Ādissāsubhamantassu-
::

::gatha2
Pekkhā mettādayo tayo;
::

::gatha2
Ādo catunnaṃ pañcannaṃ,
::

::gathalast
Sassāsakasiṇāni tu.
::

::hangnum
131\.
::

::gatha1
Nabhatammanatassuññataccittacatugocare;
::

::gathalast
Kamenātikkamā**ruppapuññaṃ** hoti catubbidhaṃ.
::

::hangnum
132\.
::

::gatha1
Amalaṃ {pb:M:0.0013} santimārabbha, hoti taṃ maggayogato;
::

::gathalast
Catudhā pādakajjhānabhedato puna vīsati.
::

::hangnum
133\.
::

::gatha1
Diṭṭhikaṅkhānudaṃ ādi, kāmadosatanūkaraṃ;
::

::gathalast
Paraṃ paraṃ taducchedī, antaṃ sesakanāsakaṃ.
::

::hangnum
134\.
::

::gatha1
Evaṃ bhūmittayaṃ puññaṃ, bhāvanāmayamettha hi;
::

::gathalast
Paṭhamaṃ vatthuṃ nissāya, dutiyaṃ ubhayenapi.
::

::hangnum
135\.
::

::gatha1
Tatiye ādi nissāya,
::

::gatha2
Sesā nissāya vā na vā;
::

::gatha3
Honti ādidvayaṃ tattha,
::

::gathalast
Sādheti sakabhūbhavaṃ.
::

::hangnum
136\.
::

::gatha1
Sādhetānuttaraṃ santiṃ, abhiññā panidheva tu;
::

::gathalast
Jhānūdayaphalattā na, phaladānāpi sambhavā.
::

::hangnum
137\.
::

::gatha1
Nāññabhūphaladaṃ kammaṃ, rūpapākassa gocaro;
::

::gathalast
Sakammagocaroyeva, na caññoyamasambhavo.
::

::hangnum
138\.
::

::gatha1
Pāpaṃ kāmikamevekaṃ, hetuto taṃ dvidhā puna;
::

::gathalast
Mūlato tividhaṃ lobha-dosamohavasā siyā.
::

::hangnum
139\.
::

::gatha1
Somanassakudiṭṭhīhi{pb:V:0.0015}, yuttamekamasaṅkharaṃ;
::

::gathalast
Sasaṅkhāramanañcekaṃ, hīnadiṭṭhidvayaṃ tathā.
::

::hangnum
140\.
::

::gatha1
Upekkhādiṭṭhiyuttampi, tathā diṭṭhiviyuttakaṃ;
::

::gathalast
Vedanādiṭṭhiādīhi, **lobhamūle**vamaṭṭhadhā.
::

::hangnum
141\.
::

::gatha1
Sadukkhadosāsaṅkhāraṃ, itaraṃ **dosamūlakaṃ**;
::

::gathalast
**Mohamūla**mpi sopekkhaṃ, kaṅkhuddhaccayutaṃ dvidhā.
::

::hangnum
142\.
::

::gatha1
Tattha dosadvayaṃ vatthuṃ, nissāyevitare pana;
::

::gathalast
Nissāya vā na vā honti, vadhādisahitā kathaṃ.
::

::hangnum
143\.
::

::gatha1
Pharussavadhabyāpādā, sadosena salobhato;
::

::gathalast
Kudiṭṭhimethunābhijjhā, sesā kammapathā dvibhi.
::

::hangnum
144\.
::

::gatha1
Sandhiṃ {pb:M:0.0014} catūsvapāyesu, deti sabbattha vuttiyaṃ;
::

::gathalast
Paccate gocaraṃ tassa, sakalaṃ amalaṃ vinā.
::

::hangnum
145\.
::

::gatha1
Abyākataṃ dvidhā pāka-kriyā tatthādi bhūmito;
::

::gathalast
Catudhā kāmapākettha, puññapākādito dudhā.
::

::hangnum
146\.
::

::gatha1
Puññapākā dvidhāhetu-sahetūti dviraṭṭhakā;
::

::gathalast
Ahetū pañca ñāṇāni, gahaṇaṃ tīraṇā ubho.
::

::hangnum
147\.
::

::gatha1
Kāyañāṇaṃ sukhī tattha, somanassādi tīraṇaṃ;
::

::gathalast
Sopekkhāni cha sesāni, sapuññaṃva sahetukaṃ.
::

::hangnum
148\.
::

::gatha1
Kevalaṃ sandhibhavaṅga-tadālambacutibbasā;
::

::gathalast
Jāyate sesametassa, pubbe vuttanayā naye.
::

::hangnum
149\.
::

::gatha1
Manussavinipātīnaṃ, sandhādi antatīraṇaṃ;
::

::gathalast
Hoti aññena kammena, sahetupi ahetunaṃ.
::

::hangnum
150\.
::

::gatha1
Pāpajā puññajāhetu-samā tīraṃ vinādikaṃ;
::

::gathalast
Sadukkhaṃ kāyaviññāṇaṃ, aniṭṭhārammaṇā ime.
::

::hangnum
151\.
::

::gatha1
Te {pb:V:0.0016} sātagocarā tesu, dviṭṭhānaṃ āditīraṇaṃ;
::

::gathalast
Pañcaṭṭhānāparā dve te, parittavisayākhilā.
::

::hangnum
152\.
::

::gatha1
Sampaṭicchadvipañcannaṃ, pañca rūpādayo tahiṃ;
::

::gathalast
Paccuppannāva sesānaṃ, pākānaṃ cha tikālikā.
::

::hangnum
153\.
::

::gatha1
Rūpārūpavipākānaṃ, sabbaso sadisaṃ vade;
::

::gathalast
Sakapuññena sandhādi-sakiccattayataṃ vinā.
::

::hangnum
154\.
::

::gatha1
Samānuttarapākāpi, sakapuññena sabbaso;
::

::gathalast
Hitvā mokkhamukhaṃ taṃ hi, dvidhā magge tidhā phale.
::

::hangnum
155\.
::

::gatha1
Kriyā tidhāmalābhāvā,
::

::gatha2
Bhūmito tattha kāmikā;
::

::gatha3
Dvidhā hetusahetūti,
::

::gathalast
Tidhāhetu tahiṃ kathaṃ.
::

::hangnum
156\.
::

::gatha1
Āvajjahasitāvajjā{pb:M:0.0015}, sopekkhasukhupekkhavā;
::

::gathalast
Pañcachakāmāvacarā, sakalārammaṇā ca te.
::

::hangnum
157\.
::

::gatha1
Saheturūparūpā ca, sakapaññaṃvārahato;
::

::gathalast
Vuttiyā na phale pupphaṃ, yathā chinnalatā phalaṃ.
::

::hangnum
158\.
::

::gatha1
Anāsevanayāvajja-dvayaṃ puthujjanassa hi;
::

::gathalast
Na phale vattamānampi, moghapupphaṃ phalaṃ yathā.
::

::hangnum
159\.
::

::gatha1
Tisatta dvicha chattiṃsa, catupañca yathākkamaṃ;
::

::gathalast
Puññaṃ pāpaṃ phalaṃ kriyā, **ekūnanavutīvidhaṃ**.
::

::hangnum
160\.
::

::gatha1
Sandhi bhavaṅgamāvajjaṃ, dassanādikapañcakaṃ;
::

::gathalast
Gahatīraṇavoṭṭhabba-javataggocaraṃ cuti.
::

::hangnum
161\.
::

::gatha1
Iti esaṃ dvisattannaṃ, kiccavuttivasādhunā;
::

::gathalast
**Cittappavatti** chadvāre, saṅkhepā vuccate kathaṃ.
::

::hangnum
162\.
::

::gatha1
Kāme {pb:V:0.0017} sarāginaṃ kamma-nimittādi cutikkhaṇe;
::

::gathalast
Khāyate manasoyeva, sesānaṃ kammagocaro.
::

::hangnum
163\.
::

::gatha1
Upaṭṭhitaṃ tamārabbha, pañcavāraṃ javo bhave;
::

::gathalast
Tadālambaṃ tato tamhā, cuti hoti javehi vā.
::

::hangnum
164\.
::

::gatha1
Avijjātaṇhāsaṅkhāra-sahajehi apāyinaṃ;
::

::gathalast
Visayādīnavacchādi-namanakkhipakehi tu.
::

::hangnum
165\.
::

::gatha1
Appahīnehi sesānaṃ, chādanaṃ namanampi ca;
::

::gathalast
Khipakā pana saṅkhārā, kusalāva bhavantiha.
::

::hangnum
166\.
::

::gatha1
Kiccattaye kate evaṃ, kammadīpitagocare;
::

::gathalast
Tajjaṃ vatthuṃ sahuppannaṃ, nissāya vā na vā tahiṃ.
::

::hangnum
167\.
::

::gatha1
Tajjā sandhi siyā hitvā, antarattaṃ bhavantare;
::

::gathalast
Antarattaṃ vinā dūre, paṭisandhi kathaṃ bhave.
::

::hangnum
168\.
::

::gatha1
Iheva kammataṇhādi-hetuto pubbacittato;
::

::gathalast
Cittaṃ dūre siyā dīpa-paṭighosādikaṃ yathā.
::

::hangnum
169\.
::

::gatha1
Nāsaññā {pb:M:0.0016} cavamānassa, nimittaṃ na cutī ca yaṃ;
::

::gathalast
Uddhaṃ sandhinimittaṃ kiṃ, paccayopi kanantaro.
::

::hangnum
170\.
::

::gatha1
Pubbabhave cuti dāni, kāme jāyanasandhiyā;
::

::gathalast
Aññacittantarābhāvā, hotānantarakāraṇaṃ.
::

::hangnum
171\.
::

::gatha1
Bhavantarakataṃ kammaṃ, yamokāsaṃ labhe tato;
::

::gathalast
Hoti sā sandhi teneva, upaṭṭhāpitagocare.
::

::hangnum
172\.
::

::gatha1
Yasmā cittavirāgattaṃ, kātuṃ nāsakkhi sabbaso;
::

::gathalast
Tasmā sānusayasseva, punuppatti siyā bhave.
::

::hangnum
173\.
::

::gatha1
Pañcadvāre siyā sandhi, vinā kammaṃ dvigocare;
::

::gathalast
Bhavasandhānato sandhi, bhavaṅgaṃ taṃ tadaṅgato.
::

::hangnum
174\.
::

::gatha1
Tamevante {pb:V:0.0018} cuti tasmiṃ, gocare cavanena tu;
::

::gathalast
Ekasantatiyā evaṃ, uppattiṭṭhitibhedakā.
::

::hangnum
175\.
::

::gatha1
Athaññārammaṇāpātha-gate cittantarassa hi;
::

::gathalast
Hetusaṅkhyaṃ bhavaṅgassa, dvikkhattuṃ calanaṃ bhave.
::

::hangnum
176\.
::

::gatha1
Ghaṭṭite aññavatthumhi, aññanissitakampanaṃ;
::

::gathalast
Ekābaddhena hotīti, sakkharopamayā vade.
::

::hangnum
177\.
::

::gatha1
Manodhātukriyāvajjaṃ, tato hoti sakiṃ bhave;
::

::gathalast
Dassanādi sakadvāra-gocaro gahaṇaṃ tato.
::

::hangnum
178\.
::

::gatha1
Santīraṇaṃ tato tamhā, voṭṭhabbañca sakiṃ tato;
::

::gathalast
Sattakkhattuṃ javo kāme, tamhā tadanurūpato.
::

::hangnum
179\.
::

::gatha1
Tadālambadvikaṃ tamhā, bhavaṅgaṃtimahantari;
::

::gathalast
Javā mahante voṭṭhabbā, paritte nitare manaṃ.
::

::hangnum
180\.
::

::gatha1
Voṭṭhabbassa paritte tu, dvattikkhattuṃ javo viya;
::

::gathalast
Vadanti vuttiṃ taṃ **pāṭhe,** anāsevanato na hi.
::

::hangnum
181\.
::

::gatha1
Niyamopidha cittassa, kammādiniyamo viya;
::

::gathalast
Ñeyyo ambopamādīhi, dassetvā taṃ sudīpaye.
::

::hangnum
182\.
::

::gatha1
Manodvāretarāvajjaṃ{pb:M:0.0017}, bhavaṅgamhā siyā tato;
::

::gathalast
Javokāme vibhūte tu, kāmavhe visaye tato.
::

::hangnum
183\.
::

::gatha1
Kāmīnaṃ tu tadālambaṃ, bhavaṅgaṃ tu tato siyā;
::

::gathalast
Avibhūte paritte ca, bhavaṅgaṃ javato bhave.
::

::hangnum
184\.
::

::gatha1
Avibhūte vibhūte ca, paritte aparittake;
::

::gathalast
Javāyeva bhavaṅgaṃ tu, brahmānaṃ catugocare.
::

::hangnum
185\.
::

::gatha1
Mahaggataṃ panārabbha, javite dosasaṃyute;
::

::gathalast
Viruddhattā bhavaṅgaṃ na, kiṃ siyā sukhasandhino.
::

::hangnum
186\.
::

::gatha1
Upekkhātīraṇaṃ {pb:V:0.0019} hoti, parittenāvajjaṃ kathaṃ.
::

::gathalast
Niyamo na vināvajjaṃ, maggato phalasambhavā.
::

::hangnum
187\.
::

::gatha1
Mahaggatāmalā sabbe, javā gotrabhuto siyuṃ;
::

::gathalast
Nirodhā ca phaluppatti, bhavaṅgaṃ javanādito.
::

::hangnum
188\.
::

::gatha1
Sahetusāsavā pākā, tīraṇā dve cupekkhakā;
::

::gathalast
Ime sandhi bhavaṅgā ca, cuti cekūnavīsati.
::

::hangnum
189\.
::

::gatha1
Dve dve āvajjanādīni, gahaṇantāni tīṇi tu;
::

::gathalast
Santīraṇāni ekaṃva, voṭṭhabbamitināmakaṃ.
::

::hangnum
190\.
::

::gatha1
Aṭṭha kāmamahāpākā, tīṇi santīraṇāni ca;
::

::gathalast
Ekādasa bhavantete, tadārammaṇanāmakā.
::

::hangnum
191\.
::

::gatha1
Kusalākusalaṃ sabbaṃ, kriyā cāvajjavajjitā;
::

::gathalast
Phalāni pañcapaññāsa, javanāni bhavantime.
::

::centre
Iti saccasaṅkhepe cittapavattiparidīpano nāma
::

::centre
Tatiyo paricchedo.
::

### 4. Catuttho paricchedo

#### Viññāṇakkhandhapakiṇṇakanayasaṅkhepo

::hangnum
192\.
::

::gatha1
Ekadhādinayodāni{pb:M:0.0018}, paṭuvaḍḍhāya yoginaṃ;
::

::gathalast
Vuccate visayaggāhā, sabba**mekavidhaṃ** manaṃ.
::

::hangnum
193\.
::

::gatha1
Ekāsīti tibhūmaṭṭhaṃ, lokiyaṃ suttarañca taṃ;
::

::gathalast
Sesaṃ lokuttaraṃ aṭṭha, anuttarañcitī **dvidhā**.
::

::hangnum
194\.
::

::gatha1
Lokapākakriyāhetū{pb:V:0.0020}, cekahetūti sattahi;
::

::gathalast
Tiṃsa nādhipati sādhi-pati sesātipī dvidhā.
::

::hangnum
195\.
::

::gatha1
Chandacittīhavīmaṃsā-svekena matimā yutaṃ;
::

::gathalast
Vinā vīmaṃsamekena, ñāṇahīnamanaṃ yutaṃ.
::

::hangnum
196\.
::

::gatha1
Parittānappamāṇāni, mahaggatamanāniti;
::

::gathalast
**Tidhā** chanava caṭṭha ca, tinavā ca yathākkamaṃ.
::

::hangnum
197\.
::

::gatha1
Dvipañca cittaṃ viññāṇaṃ, tisso hi manodhātuyo;
::

::gathalast
Chasattati manoñāṇa-dhātūti **tividhā** puna.
::

::hangnum
198\.
::

::gatha1
Ekārammaṇacittāni, anabhiññaṃ mahaggataṃ;
::

::gathalast
Amalaṃ pañcaviññāṇaṃ, navapañca bhavantime.
::

::hangnum
199\.
::

::gatha1
Pañcālambaṃ manodhātu, sābhiññaṃ kāmadhātujaṃ;
::

::gathalast
Sesaṃ chārammaṇaṃ taṃ hi, tecattālīsa saṅkhyato.
::

::hangnum
200\.
::

::gatha1
Kāmapākadusā cādi-maggo cādikriyā duve;
::

::gathalast
Rūpā sabbetirūpe na, tecattālīsa hontime.
::

::hangnum
201\.
::

::gatha1
Vināva rūpenāruppa-vipākā caturo siyuṃ;
::

::gathalast
Dvecattālīsa sesāni, vattantubhayathāpi ca.
::

::hangnum
202\.
::

::gatha1
**Catudhā**pi ahetvekadvihetukatihetuto;
::

::gathalast
Aṭṭhārasa dve bāvīsa, sattacattālisaṃ bhave.
::

::hangnum
203\.
::

::gatha1
Kāme {pb:M:0.0019} javā savoṭṭhabbā, abhiññādvayameva ca;
::

::gathalast
Rūpiriyāpathaviññattikarāme caturaṭṭhakā.
::

::hangnum
204\.
::

::gatha1
Chabbīsati javā sesā, karā rūpiriyāpathe;
::

::gathalast
Dvipañcamanavajjāni, kāmarūpaphalāni ca.
::

::hangnum
205\.
::

::gatha1
Ādikriyāti cekūna-vīsa rūpakarā ime;
::

::gathalast
Sesā cuddasa bhinnāvacuti sandhi na tīṇipi.
::

::hangnum
206\.
::

::gatha1
Ekakiccādito {pb:V:0.0021} **pañca-vidhā** tatthekakiccakā;
::

::gathalast
Dvipañcacittaṃ javanaṃ, manodhātuṭṭhasaṭṭhime.
::

::hangnum
207\.
::

::gatha1
Dvikiccādīni voṭṭhabbaṃ, sukhatīraṃ mahaggate;
::

::gathalast
Pākā kāmamahāpākā, sesā tīrā yathākkamaṃ.
::

::hangnum
208\.
::

::gatha1
Dassanaṃ savanaṃ diṭṭhaṃ, sutaṃ ghāyanakādikaṃ;
::

::gathalast
Tayaṃ mutaṃ manodhātuttayaṃ diṭṭhaṃ sutaṃ mutaṃ.
::

::hangnum
209\.
::

::gatha1
Diṭṭhaṃ sutaṃ mutaṃ ñātaṃ, sābhiññaṃ sesakāmikaṃ;
::

::gathalast
Viññātārammaṇaṃ sesamevaṃ **chabbidha**mīraye.
::

::hangnum
210\.
::

::gatha1
**Sattadhā** sattaviññāṇadhātūnaṃ tu vasā bhave;
::

::gathalast
Vuccatedāni tasseva, anantaranayakkamo.
::

::hangnum
211\.
::

::gatha1
Puññesvādidvayā kāme, rūpapuññamanantakaṃ;
::

::gathalast
Tappādakuttarānantaṃ, bhavaṅgañcāditīraṇaṃ.
::

::hangnum
212\.
::

::gatha1
Dutiyantadvayā tīraṃ, bhavaṅgaṃ tatiyadvayā;
::

::gathalast
Te anantāmalaṃ puññaṃ, majjhattañca mahaggataṃ.
::

::hangnum
213\.
::

::gatha1
Sabbavāre sayañceti, tepaññāsa tisatta ca;
::

::gathalast
Tettiṃsa ca bhavantete, rūpesu pana puññato.
::

::hangnum
214\.
::

::gatha1
Tappākā ca matiyutta-kāmapākā sayaṃ dasa;
::

::gathalast
Āruppapuññato te ca, sako pāko sayaṃ puna.
::

::hangnum
215\.
::

::gatha1
Adhopākā ca antamhā, tatiyañca phalantime;
::

::gathalast
Dasekadvitipañcāhi, maggā cekaṃ sakaṃ phalaṃ.
::

::hangnum
216\.
::

::gatha1
Lobhamūlekahetūhi{pb:M:0.0020}, antakāmasubhā viya;
::

::gathalast
Satta dosadvayā kāma-bhavaṅgapekkhavā sayaṃ.
::

::hangnum
217\.
::

::gatha1
Mahāpākatihetūhi, sāvajjā sabbasandhiyo;
::

::gathalast
Kāmaccutīhi sesāhi, sāvajjā kāmasandhiyo.
::

::hangnum
218\.
::

::gatha1
Kāmaccuti {pb:V:0.0022} ca voṭṭhabbaṃ, sayañca sukhatīrato;
::

::gathalast
Paṭicchā tīraṇāni dve, itarā sakatīraṇaṃ.
::

::hangnum
219\.
::

::gatha1
Sakaṃ sakaṃ paṭicchaṃ tu, viññāṇehi dvipañcahi;
::

::gathalast
Rūpapākehi sāvajjā, sandhiyohetuvajjitā.
::

::hangnum
220\.
::

::gatha1
Arūpapākesvādimhā, kāmapākā tihetukā;
::

::gathalast
Antāvajjampi cāruppa-pākā ca nava hontime.
::

::hangnum
221\.
::

::gatha1
Dutiyādīhi teyeva, adhopākaṃ vinā vinā;
::

::gathalast
Phalā tihetukā pākā, sayañceti catuddasa.
::

::hangnum
222\.
::

::gatha1
Dvipañcādikriyā hāsā, sayañcāruppavajjitā;
::

::gathalast
Ñāṇayuttabhavaṅgāti, dasa voṭṭhabbato pana.
::

::hangnum
223\.
::

::gatha1
Kāme javā bhavaṅgā ca, kāmarūpe sayampi vā;
::

::gathalast
Navapañca sahetādi-kiriyadvayato pana.
::

::hangnum
224\.
::

::gatha1
Sayaṃ bhavaṅgamatimā, rūpe sātakriyāpi ca;
::

::gathalast
Tappādakantimañceti, bāvīsa tatiyā pana.
::

::hangnum
225\.
::

::gatha1
Te ca pākā sayañcante, phalaṃ majjhā mahaggatā;
::

::gathalast
Kriyāti vīsati honti, sesadvīhi dukehi tu.
::

::hangnum
226\.
::

::gatha1
Vuttapākā sayañceti, cuddasevaṃ kriyājavā;
::

::gathalast
Tadārammaṇaṃ muñcitvā, paṭṭhānanayato naye.
::

::hangnum
227\.
::

::gatha1
Atha sātakriyā sātaṃ, sesaṃ sesakriyāpi ca;
::

::gathalast
Tadālambaṃ yathāyogaṃ, vade aṭṭhakathānayā.
::

::hangnum
228\.
::

::gatha1
Mahaggatā kriyā sabbā, sakapuññasamā tahiṃ;
::

::gathalast
Antā phalantimaṃ hoti, ayameva visesatā.
::

::hangnum
229\.
::

::gatha1
Imassānantarā {pb:M:0.0021} dhammā, ettakāti pakāsitā;
::

::gathalast
Imaṃ panettakehīti, vuccateyaṃ nayodhunā.
::

::hangnum
230\.
::

::gatha1
Dvīhi {pb:V:0.0023} kāmajavā tīhi, rūpārūpā catūhi tu;
::

::gathalast
Maggā chahi phalādi dve, sesā dve pana sattahi.
::

::hangnum
231\.
::

::gatha1
Ekamhā dasa pañcahi, paṭicchā sukhatīraṇaṃ;
::

::gathalast
Kāme dosakriyāhīna-javehi gahato sakā.
::

::hangnum
232\.
::

::gatha1
Kāme javā kriyāhīnā, tadālambā savoṭṭhabbā;
::

::gathalast
Sagahañceti tettiṃsacittehi paratīraṇā.
::

::hangnum
233\.
::

::gatha1
Kāmapuññasukhītīrakaṇhavoṭṭhabbato dvayaṃ;
::

::gathalast
Mahāpākantimaṃ hoti, anāruppacutīhi ca.
::

::hangnum
234\.
::

::gatha1
Sattatiṃsa panetāni, ettha hitvā dusadvayaṃ;
::

::gathalast
Etehi pañcatiṃsehi, jāyate dutiyadvayaṃ.
::

::hangnum
235\.
::

::gatha1
Sukhatīrādi sattete, kriyato cāpi sambhavā;
::

::gathalast
Ñeyyā sesāni cattāri, bhavaṅgena ca labbhare.
::

::hangnum
236\.
::

::gatha1
Maggavajjā savoṭṭhabbasukhitīrajavākhilā;
::

::gathalast
Cutīti navakaṭṭhāhi, tatiyadvayamādise.
::

::hangnum
237\.
::

::gatha1
Etehi dosavajjehi, sattatīhitaradvayaṃ;
::

::gathalast
Rūpapākā vināruppapākāhetuduhetuke.
::

::hangnum
238\.
::

::gatha1
Tehevekūnasaṭṭhīhi, hontiruppādikaṃ vinā;
::

::gathalast
Hāsāvajje jave rūpe, aṭṭhachakkehi tehi tu.
::

::hangnum
239\.
::

::gatha1
Sādhopākehi teheva, dutiyādīni attanā;
::

::gathalast
Adhodhojavahīnehi, ekekūnehi jāyare.
::

::hangnum
240\.
::

::gatha1
Sukhatīrabhavaṅgāni, sayañcāti tisattahi;
::

::gathalast
Antāvajjaṃ anāruppabhavaṅgehi panetaraṃ.
::

::hangnum
241\.
::

::gatha1
Vuttānantarasaṅkhāto, nayo dāni anekadhā;
::

::gathalast
Puggalādippabhedāpi, pavatti tassa vuccate.
::

::hangnum
242\.
::

::gatha1
Puthujjanassa {pb:M:0.0022}{pb:V:0.0024} jāyante, diṭṭhikaṅkhāyutāni ve;
::

::gathalast
Sekkhassevāmalā satta, anantānitarassa tu.
::

::hangnum
243\.
::

::gatha1
Antāmalaṃ anāvajjakriyā cekūnavīsati;
::

::gathalast
Kusalākusalā sesā, honti sekkhaputhujjane.
::

::hangnum
244\.
::

::gatha1
Itarāni panāvajjadvayaṃ pākā ca sāsavā;
::

::gathalast
Tiṇṇannampi siyuṃ evaṃ, pañcadhā sattabhedato.
::

::hangnum
245\.
::

::gatha1
Kāme soḷasa ghānādittayaṃ dosamahāphalā;
::

::gathalast
Rūpārūpe sapākoti, pañcavīsati ekajā.
::

::hangnum
246\.
::

::gatha1
Kāmapākā ca sesādimaggo ādikriyā duve;
::

::gathalast
Rūpe javāti bāvīsa, dvijā sesā tidhātujā.
::

::hangnum
247\.
::

::gatha1
Vitthāropi ca bhūmīsu, ñeyyo kāmasubhāsubhaṃ;
::

::gathalast
Hāsavajjamahetuñca, apāye sattatiṃsime.
::

::hangnum
248\.
::

::gatha1
Hitvā mahaggate pāke, asīti sesakāmisu;
::

::gathalast
Cakkhusotamanodhātu, tīraṇaṃ voṭṭhabbampi ca.
::

::hangnum
249\.
::

::gatha1
Dosahīnajavā so so, pāko rūpe anāriye;
::

::gathalast
Pañcasaṭṭhi chasaṭṭhī tu, parittābhādīsu tīsu.
::

::hangnum
250\.
::

::gatha1
Ādipañcāmalā kaṅkhādiṭṭhiyutte vinā tahiṃ;
::

::gathalast
Teyeva pañcapaññāsa, jāyare suddhabhūmisu.
::

::hangnum
251\.
::

::gatha1
Ādimaggadusāhāsarūpahīnajavā sako;
::

::gathalast
Pāko voṭṭhabbanañcāti, titālīsaṃ siyuṃ nabhe.
::

::hangnum
252\.
::

::gatha1
Adhodhomanavajjā te,
::

::gatha2
Pāko ceva sako sako;
::

::gatha3
Dutiyādīsu jāyante,
::

::gathalast
Dve dve ūnā tato tato.
::

::hangnum
253\.
::

::gatha1
Arūpesvekamekasmiṃ{pb:V:0.0025}, rūpesvādittikepi ca;
::

::gathalast
Tike ca tatiye ekaṃ, dve honti dutiyattike.
::

::hangnum
254\.
::

::gatha1
Antimaṃ {pb:M:0.0023} rūpapākaṃ tu, chasu vehapphalādisu;
::

::gathalast
Kāmasugatiyaṃyeva, mahāpākā pavattare.
::

::hangnum
255\.
::

::gatha1
Ghāyanādittayaṃ kāme, paṭighadvayameva ca;
::

::gathalast
Sattarasesu paṭhamaṃ, amalaṃ mānavādisu.
::

::hangnum
256\.
::

::gatha1
Ariyāpāyavajjesu, caturodipphalādikā;
::

::gathalast
Apāyāruppavajjesu, hāsarūpasubhakriyaṃ.
::

::hangnum
257\.
::

::gatha1
Apāyuddhattayaṃ hitvā, hotākāsasubhakriyaṃ;
::

::gathalast
Tathāpāyuddhadve hitvā, viññāṇakusalakriyaṃ.
::

::hangnum
258\.
::

::gatha1
Bhavaggāpāyavajjesu, ākiñcaññasubhakriyaṃ;
::

::gathalast
Diṭṭhikaṅkhāyutā suddhe, vinā sabbāsu bhūmisu.
::

::hangnum
259\.
::

::gatha1
Amalāni ca tīṇante,
::

::gatha2
Bhavagge ca subhakriyā;
::

::gatha3
Mahākriyā ca hontete,
::

::gathalast
Terasevānapāyisu.
::

::hangnum
260\.
::

::gatha1
Anāruppe manodhātu, dassanaṃ savatīraṇaṃ;
::

::gathalast
Kāme aniṭṭhasaṃyoge, brahmānaṃ pāpajaṃ phalaṃ.
::

::hangnum
261\.
::

::gatha1
Voṭṭhabbaṃ kāmapuññañca, diṭṭhihīnaṃ sauddhavaṃ;
::

::gathalast
Cuddasetāni cittāni, jāyare tiṃsabhūmisu.
::

::hangnum
262\.
::

::gatha1
Indriyāni duve antadvayavajjesvahetusu;
::

::gathalast
Tīṇi kaṅkhetarāhetupāpe cattāri terasa.
::

::hangnum
263\.
::

::gatha1
Cha ñāṇahīne tabbantasāsave satta nimmale;
::

::gathalast
Cattālīse panaṭṭhevaṃ, ñeyyamindriyabhedato.
::

::hangnum
264\.
::

::gatha1
Dve {pb:V:0.0026} balāni ahetvantadvaye tīṇi tu saṃsaye;
::

::gathalast
Cattāritarapāpe cha, honti sesaduhetuke.
::

::hangnum
265\.
::

::gatha1
Ekūnāsīticittesu, matiyuttesu satta tu;
::

::gathalast
Abalāni hi sesāni, vīriyantaṃ balaṃ bhave.
::

::hangnum
266\.
::

::gatha1
Ajhānaṅgāni {pb:M:0.0024} dvepañca, takkantā hi tadaṅgatā;
::

::gathalast
Jhāne pītiviratte ta-ppādake amale duve.
::

::hangnum
267\.
::

::gatha1
Tatiye sāmale tīṇi, cattāri dutiye tathā;
::

::gathalast
Kāme nippītike cāpi, pañcaṅgāni hi sesake.
::

::hangnum
268\.
::

::gatha1
Maggā dve saṃsaye diṭṭhihīnasesāsubhe tayo;
::

::gathalast
Duhetuketare suddhajjhāne ca dutiyādike.
::

::hangnum
269\.
::

::gatha1
Cattāro pañca paṭhamajhānakāmatihetuke;
::

::gathalast
Sattāmale dutiyādi-jhānike aṭṭha sesake.
::

::hangnum
270\.
::

::gatha1
Hetvantato hi maggassa, amaggaṅgamahetukaṃ;
::

::gathalast
Chamaggaṅgayutaṃ natthi, balehipi ca pañcahi.
::

::hangnum
271\.
::

::gatha1
Sukhitīratadālambaṃ, iṭṭhe puññajupekkhavā;
::

::gathalast
Iṭṭhamajjhetaraṃ hoti, tabbipakkhe tu gocare.
::

::hangnum
272\.
::

::gatha1
Dosadvayā tadālambaṃ, na sukhikriyato pana;
::

::gathalast
Sabbaṃ subhāsubhe naṭṭhe, tadālambaṇavācato.
::

::hangnum
273\.
::

::gatha1
Kriyato vā tadālambaṃ, sopekkhāya sukhī na hi;
::

::gathalast
Itarā itarañceti, idaṃ suṭṭhupalakkhaye.
::

::hangnum
274\.
::

::gatha1
Sandhidāyakakammena, tadālambapavattiyaṃ;
::

::gathalast
Niyāmanaṃ javassāha, kammassevaññakammato.
::

::hangnum
275\.
::

::gatha1
Citte cetasikā yasmiṃ,
::

::gatha2
Ye vuttā te samāsato;
::

::gatha3
Vuccare {pb:V:0.0027} dāni dvepañce,
::

::gathalast
Sabbagā satta jāyare.
::

::hangnum
276\.
::

::gatha1
Takkacārādhimokkhehi, teyeva jāyare dasa;
::

::gathalast
Pañcaṭṭhānamanodhātu-pañcake sukhatīraṇe.
::

::hangnum
277\.
::

::gatha1
Ete pītādhikā hāse, vāyāmena ca dvādhikā;
::

::gathalast
Voṭṭhabbanepi eteva, dasekā pītivajjitā.
::

::hangnum
278\.
::

::gatha1
Pāpasādhāraṇā {pb:M:0.0025} te ca, tipañcuddhaccasaññute;
::

::gathalast
Kaṅkhāyuttepi eteva, sakaṅkhā hīnanicchayā.
::

::hangnum
279\.
::

::gatha1
Kaṅkhāvajjā paneteva, sadosacchandanicchayā;
::

::gathalast
Sattarasa duse honti, salobhantadvaye pana.
::

::hangnum
280\.
::

::gatha1
Dosavajjā salobhā te,
::

::gatha2
Tatiyādidukesu te;
::

::gatha3
Diṭṭhipītidvayādhikā,
::

::gathalast
Dvinavekūnavīsati.
::

::hangnum
281\.
::

::gatha1
Pīticārappanāvajjā, ādito yāva tiṃsime;
::

::gathalast
Uppajjanti catutthādi-rūpārūpamanesu ve.
::

::hangnum
282\.
::

::gatha1
Pīticāravitakkesu,
::

::gatha2
Ekena dvititikkamā;
::

::gatha3
Tatiyādīsu teyeva,
::

::gathalast
Tiṃsekadvetayodhikā.
::

::hangnum
283\.
::

::gatha1
Etevādidvaye kāme, dutiyādidukesu hi;
::

::gathalast
Matiṃ pītiṃ matippītiṃ, hitvā te kamato siyuṃ.
::

::hangnum
284\.
::

::gatha1
Jhāne vuttāva tajjhānikāmale viratādhikā;
::

::gathalast
Tatthetā niyatā vittiṃ, vade sabbattha sambhavā.
::

::hangnum
285\.
::

::gatha1
Kāmapuññesu {pb:V:0.0028} paccekaṃ,
::

::gatha2
Jayantāniyatesu hi;
::

::gatha3
Viratīyo dayāmodā,
::

::gathalast
Kāme sātasubhakriye.
::

::hangnum
286\.
::

::gatha1
Majjhattepi vadanteke, sahetukasubhakriye;
::

::gathalast
Sukhajjhānepi paccekaṃ, hontiyeva dayāmudā.
::

::hangnum
287\.
::

::gatha1
Thinamiddhaṃ sasaṅkhāre, diṭṭhihīnadvaye tahiṃ;
::

::gathalast
Mānena vā tayo sesadiṭṭhihīne vidhekako.
::

::hangnum
288\.
::

::gatha1
Issāmaccherakukkuccā{pb:M:0.0026}, visuṃ dosayutadvaye;
::

::gathalast
Tatthantake siyuṃ thinamiddhakena tayopi vā.
::

::hangnum
289\.
::

::gatha1
Ye vuttā ettakā ettha, iti cetasikākhilā;
::

::gathalast
Tatthettakesvidantevaṃ, vuccateyaṃ nayodhunā.
::

::hangnum
290\.
::

::gatha1
Tesaṭṭhiyā sukhaṃ dukkhaṃ, tīsupekkhāpi vedanā;
::

::gathalast
Pañcapaññāsacittesu, bhave indriyato pana.
::

::hangnum
291\.
::

::gatha1
Ekatthekattha ceva dvesaṭṭhiyā dvīsu pañcahi;
::

::gathalast
Paññāsāyāti viññeyyaṃ, sukhādindriyapañcakaṃ.
::

::hangnum
292\.
::

::gatha1
Dasuttarasate hoti, nicchayo vīriyaṃ tato;
::

::gathalast
Pañcahīne tatokūne, samādhindriyamādise.
::

::hangnum
293\.
::

::gatha1
Chando ekasatekūnavīsa saddhādayo pana;
::

::gathalast
Ñāṇavajjā navahīnasate honti matī pana.
::

::hangnum
294\.
::

::gatha1
Ekūnāsītiyā cāro, chasaṭṭhīsu panappanā;
::

::gathalast
Pañcapaññāsake pīti, ekapaññāsake siyā.
::

::hangnum
295\.
::

::gatha1
Viratī chaṭṭhake vīse, karuṇāmuditātha vā;
::

::gathalast
Aṭṭhasopekkhacittena, aṭṭhavīsatiyā siyuṃ.
::

::hangnum
296\.
::

::gatha1
Ahīrikamanottappamohuddhaccā {pb:V:0.0029} dvādaseva;
::

::gathalast
Lobho aṭṭhasu cittesu, thinamiddhaṃ tu pañcasu.
::

::hangnum
297\.
::

::gatha1
Māno catūsu diṭṭhi ca, tathā dvīsu manesu hi;
::

::gathalast
Doso issā ca maccheraṃ, kukkuccañca bhavantime.
::

::hangnum
298\.
::

::gatha1
Ekasmiṃ vimatī hoti, evaṃ vuttānusārato;
::

::gathalast
Appavattinayo cāpi, sakkā ñātuṃ vijānatā.
::

::hangnum
299\.
::

::gatha1
Asmiṃ khandheva viññeyyo, vedanādīsvayaṃ nayo;
::

::gathalast
Ekadhādividho yutti-vasātenāviyogato.
::

::hangnum
300\.
::

::gatha1
Upamā pheṇupiṇḍo ca, bubbuḷo migataṇhikā;
::

::gathalast
Kadalī māyā viññeyyā, khandhānaṃ tu yathākkamaṃ.
::

::hangnum
301\.
::

::gatha1
Tesaṃ {pb:M:0.0027} vimaddāsahanakhaṇasobhappalobhana-
::

::gathalast
Nisāravañcakattehi, samānattaṃ samāhaṭaṃ.
::

::hangnum
302\.
::

::gatha1
Te sāsavā upādānakkhandhā khandhāvanāsavā;
::

::gathalast
Tatthādī dukkhavatthuttā, dukkhā bhārā ca khādakā.
::

::hangnum
303\.
::

::gatha1
Khandhāniccādidhammā te, vadhakā sabhayā itī;
::

::gathalast
Asukhaddhammato cikkhā, ukkhittāsikarī yathā.
::

::centre
Iti saccasaṅkhepe viññāṇakkhandhapakiṇṇakanayasaṅkhepo nāma
::

::centre
Catuttho paricchedo.
::

### 5. Pañcamo paricchedo

#### Nibbānapaññattiparidīpano

::hangnum
304\.
::

::gatha1
Rāgādīnaṃ {pb:V:0.0030} khayaṃ vuttaṃ, nibbānaṃ santilakkhaṇaṃ;
::

::gathalast
Saṃsāradukkhasantāpatattassālaṃ sametave.
::

::hangnum
305\.
::

::gatha1
Khayamattaṃ na nibbānaṃ, sagambhīrādivācato;
::

::gathalast
Abhāvassa hi kummānaṃ, lomasseva na vācatā.
::

::hangnum
306\.
::

::gatha1
Khayoti vuccate maggo, tappāpattā idaṃ khayaṃ;
::

::gathalast
Arahattaṃ viyuppāda-vayābhāvā dhuvañca taṃ.
::

::hangnum
307\.
::

::gatha1
Saṅkhataṃ sammutiñcāpi, ñāṇamālamba neva hi;
::

::gathalast
Chinde male tato vatthu, icchitabbamasaṅkhataṃ.
::

::hangnum
308\.
::

::gatha1
Pattukāmena taṃ santiṃ, chabbisuddhiṃ samādiya;
::

::gathalast
Ñāṇadassanasuddhī tu, sādhetabbā hitatthinā.
::

::hangnum
309\.
::

::gatha1
Cetanādividhā **sīla-suddhi** tattha catubbidhā;
::

::gathalast
Sopacārasamādhī tu, **cittasuddhī**ti vuccate.
::

::hangnum
310\.
::

::gatha1
Sampādetvādidvesuddhiṃ, namanā nāmaṃ tu ruppa-
::

::gathalast
To rūpaṃ natthi attādivatthūti ca vavatthape.
::

::hangnum
311\.
::

::gatha1
Maṇindhanātape {pb:M:0.0028} aggi, asantopi samāgame;
::

::gathalast
Yathā hoti tathā cittaṃ, vatthālambādisaṅgame.
::

::hangnum
312\.
::

::gatha1
Paṅgulandhā yathā gantuṃ, paccekamasamatthakā;
::

::gathalast
Yanti yuttā yathā evaṃ, nāmarūpavhayā kriyā.
::

::hangnum
313\.
::

::gatha1
Na nāmarūpato añño, attādi iti dassanaṃ;
::

::gathalast
Sodhanattā hi duddiṭṭhiṃ, **diṭṭhisuddhī**ti vuccati.
::

::hangnum
314\.
::

::gatha1
Avijjātaṇhupādāna-kammenādimhi {pb:V:0.0031} taṃ dvayaṃ;
::

::gathalast
Rūpaṃ kammādito nāmaṃ, vatthādīhi pavattiyaṃ.
::

::hangnum
315\.
::

::gatha1
Sadā sabbattha sabbesaṃ, sadisaṃ na yato tato;
::

::gathalast
Nāhetunāñño attādiniccahetūti passati.
::

::hangnum
316\.
::

::gatha1
Evaṃ tīrayate kaṅkhā, yāya paññāya paccaye;
::

::gathalast
Diṭṭhattā suddhi sā **kaṅkhātaraṇaṃ** iti vuccati.
::

::hangnum
317\.
::

::gatha1
Pattaññātapariñño so, atraṭṭho yatateyati;
::

::gathalast
Tīraṇavhapariññāya, visuddhatthaṃ sadādaro.
::

::hangnum
318\.
::

::gatha1
Tikālādivasā khandhe, samāsetvā kalāpato;
::

::gathalast
Aniccā dukkhānattāti, ādo evaṃ vipassati.
::

::hangnum
319\.
::

::gatha1
Khandhāniccā khayaṭṭhena, bhayaṭṭhena dukhāva te;
::

::gathalast
Anattāsārakaṭṭhena, iti passe punappunaṃ.
::

::hangnum
320\.
::

::gatha1
Ākārehi aniccādicattālīsehi sammase;
::

::gathalast
Lakkhaṇānaṃ vibhūtatthaṃ, khandhānaṃ pana sabbaso.
::

::hangnum
321\.
::

::gatha1
Evañcāpi asijjhante, navadhā nisitindriyo;
::

::gathalast
Sattakadvayato sammā, rūpārūpe vipassaye.
::

::hangnum
322\.
::

::gatha1
Rūpamādānanikkhepā, vayovuddhattagāmito;
::

::gathalast
Sammasevannajādīhi, dhammatārūpatopi ca.
::

::hangnum
323\.
::

::gatha1
Nāmaṃ kalāpayamato, khaṇato kamatopi ca;
::

::gathalast
Diṭṭhimānanikantīnaṃ, passe ugghāṭanādito.
::

::hangnum
324\.
::

::gatha1
Avijjātaṇhākammanna-hetuto {pb:M:0.0029} rūpaṃ ubbhave;
::

::gathalast
Vināhāraṃ saphassehi, vedanādittayaṃ bhave.
::

::hangnum
325\.
::

::gatha1
Tehiyeva vinā phassaṃ,
::

::gatha2
Nāmarūpādhikehi tu;
::

::gatha3
Cittaṃ {pb:V:0.0032} hetukkhayā so so,
::

::gathalast
Veti ve tassa tassa tu.
::

::hangnum
326\.
::

::gatha1
Hetutodayanāsevaṃ, khaṇodayavayenapi;
::

::gathalast
Iti paññāsākārehi, passe punūdayabbayaṃ.
::

::hangnum
327\.
::

::gatha1
Yogissevaṃ samāraddhaudayabbayadassino;
::

::gathalast
Pātubhonti upaklesā, sabhāvā hetutopi ca.
::

::hangnum
328\.
::

::gatha1
Te obhāsamatussāhapassaddhisukhupekkhanā;
::

::gathalast
Sati pītādhimokkho ca, nikanti ca dasīritā.
::

::hangnum
329\.
::

::gatha1
Taṇhādiṭṭhunnatiggāhavatthuto tiṃsadhā te ca;
::

::gathalast
Taduppanne cale bālo, amagge maggadassako.
::

::hangnum
330\.
::

::gatha1
Vipassanā pathokkantā, tadāsi matimādhunā;
::

::gathalast
Na maggo gāhavatthuttā, tesaṃ iti vipassati.
::

::hangnum
331\.
::

::gatha1
Upaklese aniccādi-vasage sodayabbaye;
::

::gathalast
Passato vīthinokkantadassanaṃ vuccate patho.
::

::hangnum
332\.
::

::gatha1
Maggāmagge vavatthetvā, yā paññā evamuṭṭhitā;
::

::gathalast
**Maggāmaggikkha**saṅkhātā, suddhi sā pañcamī bhave.
::

::hangnum
333\.
::

::gatha1
Pahānavhapariññāya, ādito suddhisiddhiyā;
::

::gathalast
Tīraṇavhapariññāya, antago yatatedhunā.
::

::hangnum
334\.
::

::gatha1
Jāyate navañāṇī sā, visuddhi kamatodaya-
::

::gathalast
Bbayādī ghaṭamānassa, nava honti panettha hi.
::

::hangnum
335\.
::

::gatha1
Santatīriyato ceva, ghanenāpi ca channato;
::

::gathalast
Lakkhaṇāni na khāyante, saṃkiliṭṭhā vipassanā.
::

::hangnum
336\.
::

::gatha1
Tatotra {pb:M:0.0030} **sammase** bhiyyo, punade**vudayabbayaṃ**;
::

::gathalast
Tenāniccādisampassaṃ, paṭutaṃ paramaṃ vaje.
::

::hangnum
337\.
::

::gatha1
Āvaṭṭetvā {pb:V:0.0033} yaduppādaṭṭhitiādīhi passato;
::

::gathalast
Bhaṅgeva tiṭṭhate ñāṇaṃ, tadā **bhaṅgamatī** siyā.
::

::hangnum
338\.
::

::gatha1
Evaṃ passayato bhaṅgaṃ, tibhavo khāyate yadā;
::

::gathalast
Sīhādiva bhayaṃ hutvā, siyā laddhā **bhayikkhaṇā**.
::

::hangnum
339\.
::

::gatha1
Sādīnavā patiṭṭhante, khandhādittagharaṃ viya;
::

::gathalast
Yadā tadā siyā laddhā, **ādīnavā**nupassanā.
::

::hangnum
340\.
::

::gatha1
Saṅkhārādīnavaṃ disvā, ramate na bhavādisu;
::

::gathalast
Mati yadā tadā laddhā, siyā **nibbida**passanā.
::

::hangnum
341\.
::

::gatha1
Ñāṇaṃ muccitukāmaṃ te, sabbabhūsaṅkhate yadā;
::

::gathalast
Jālādīhi ca macchādī, tadā laddhā **cajjamati**.
::

::hangnum
342\.
::

::gatha1
Saṅkhāre asubhāniccadukkhatonattato mati;
::

::gathalast
Passantī cattumussukkā, **paṭisaṅkhā**nupassanā.
::

::hangnum
343\.
::

::gatha1
Vuttātra paṭubhāvāya, sabbañāṇapavattiyā;
::

::gathalast
Mīnasaññāya sappassa, gāhaluddasamopamā.
::

::hangnum
344\.
::

::gatha1
Attattaniyato suññaṃ, dvidhā ‘‘nāhaṃ kvacā’’dinā;
::

::gathalast
Catudhā chabbidhā cāpi, bahudhā passato bhusaṃ.
::

::hangnum
345\.
::

::gatha1
Āvaṭṭatiggimāsajja,
::

::gatha2
Nhārūva mati saṅkhataṃ;
::

::gatha3
Cattabhariyo yathā dose,
::

::gathalast
Tathā taṃ samupekkhate.
::

::hangnum
346\.
::

::gatha1
Tāva sādīnavānampi, lakkhaṇe tiṭṭhate mati;
::

::gathalast
Na passe yāva sā tīraṃ, sāmuddasakuṇī yathā.
::

::hangnum
347\.
::

::gatha1
**Saṅkhārupekkhāñāṇā**yaṃ, sikhāpattā vipassanā;
::

::gathalast
Vuṭṭhānagāminīti ca, **sānulomā**ti vuccati.
::

::hangnum
348\.
::

::gatha1
Patvā {pb:M:0.0031}{pb:V:0.0034} mokkhamukhaṃ satta, sādhetiriyapuggale;
::

::gathalast
Jhānaṅgādippabhede ca, pādakādivasena sā.
::

::hangnum
349\.
::

::gatha1
Aniccato hi vuṭṭhānaṃ, yadi yassāsi yogino;
::

::gathalast
Sodhimokkhassa bāhullā, tikkhasaddhindriyo bhave.
::

::hangnum
350\.
::

::gatha1
Dukkhatonattato tañce, siyā honti kamena te;
::

::gathalast
Passaddhivedabāhullā, tikkhekaggamatindriyā.
::

::hangnum
351\.
::

::gatha1
Paññādhurattamuddiṭṭhaṃ, vuṭṭhānaṃ yadinattato;
::

::gathalast
Saddhādhurattaṃ sesehi, taṃ viyābhinivesato.
::

::hangnum
352\.
::

::gatha1
Dve tikkhasaddhasamathā, siyuṃ saddhānusārino;
::

::gathalast
Ādo majjhesu ṭhānesu, chasu saddhāvimuttakā.
::

::hangnum
353\.
::

::gatha1
Itaro dhammānusārīdo, diṭṭhippatto anantake;
::

::gathalast
Paññāmuttobhayatthante, ajhānijhānikā ca te.
::

::hangnum
354\.
::

::gatha1
Tikkhasaddhassa cantepi, saddhāmuttattamīritaṃ;
::

::gathalast
**Visuddhimagge** majjhassa, kāyasakkhittamaṭṭhasu.
::

::hangnum
355\.
::

::gatha1
Vuttaṃ mokkhakathāyaṃ yaṃ, tikkhapaññārahassa tu;
::

::gathalast
Diṭṭhipattattaṃ hetañca, tañca natthābhidhammike.
::

::hangnum
356\.
::

::gatha1
Te sabbe aṭṭhamokkhānaṃ, lābhī ce chasu majjhasu;
::

::gathalast
Kāyasakkhī siyuṃ ante, ubhatobhāgamuttakā.
::

::hangnum
357\.
::

::gatha1
Anulomāni cattāri, tīṇi dve vā bhavanti hi;
::

::gathalast
Maggassa vīthiyaṃ mandamajjhatikkhamatibbasā.
::

::hangnum
358\.
::

::gatha1
**Visuddhimagge** cattāri, paṭisiddhāni sabbathā;
::

::gathalast
Eva**maṭṭhasāliniyā,** vuttattā evamīritaṃ.
::

::hangnum
359\.
::

::gatha1
Bhavaṅgāsannadosopi, nappanāya thirattato;
::

::gathalast
Suddhiṃ **paṭipadāñāṇadassane**vaṃ labhe yati.
::

::hangnum
360\.
::

::gatha1
Āvajjaṃ {pb:M:0.0032}{pb:V:0.0035} viya maggassa, chaṭṭhasattamasuddhinaṃ;
::

::gathalast
Antarā santimārabbha, tehi gotrabhu jāyate.
::

::hangnum
361\.
::

::gatha1
Saṃyojanattayacchedī, **maggo** uppajjate tato;
::

::gathalast
**Phalāni** ekaṃ dve tīṇi, tato vuttamatikkamā.
::

::hangnum
362\.
::

::gatha1
Tathā bhāvayato hoti, rāgadosatanūkaraṃ;
::

::gathalast
Dutiyo tapphalaṃ tamhā, **sakadāgāmi** tapphalī.
::

::hangnum
363\.
::

::gatha1
Evaṃ bhāvayato rāgadosanāsakarubbhave;
::

::gathalast
Tatiyo tapphalaṃ tamhā, tapphalaṭṭho**nāgāmiko**.
::

::hangnum
364\.
::

::gatha1
Evaṃ bhāvayato sesadosanāsakarubbhave;
::

::gathalast
Catuttho tapphalaṃ tamhā, **arahā** tapphalaṭṭhako.
::

::hangnum
365\.
::

::gatha1
Katakicco bhavacchedo, dakkhiṇeyyopadhikkhayā;
::

::gathalast
Nibbutiṃ yāti dīpova, sabbadukkhantasaññitaṃ.
::

::hangnum
366\.
::

::gatha1
Evaṃ siddhā siyā **suddhi, ñāṇadassana**saññitā;
::

::gathalast
Vuttaṃ ettāvatā saccaṃ, paramatthaṃ samāsato.
::

::hangnum
367\.
::

::gatha1
Saccaṃ sammuti sattādiavatthu vuccate yato;
::

::gathalast
Na labbhālātacakkaṃva, taṃ hi rūpādayo vinā.
::

::hangnum
368\.
::

::gatha1
Tena tena pakārena, rūpādiṃ na vihāya tu;
::

::gathalast
Tathā tathābhidhānañca, gāhañca vattate tato.
::

::hangnum
369\.
::

::gatha1
Labbhate parikappena, yato taṃ na musā tato;
::

::gathalast
Avuttālambamiccāhu, parittādīsvavācato.
::

::hangnum
370\.
::

::gatha1
Pāpakalyāṇamittoyaṃ, sattoti khandhasantati;
::

::gathalast
Ekattena gahetvāna, voharantīdha paṇḍitā.
::

::hangnum
371\.
::

::gatha1
Pathavādi viyekopi, puggalo na yato tato;
::

::gathalast
Kudiṭṭhivatthubhāvena, puggalaggahaṇaṃ bhave.
::

::hangnum
372\.
::

::gatha1
Etaṃ {pb:V:0.0036} visayato katvā, saṅkhādīhi padehi tu;
::

::gathalast
Avijjamānapaññatti, iti taññūhi bhāsitā.
::

::hangnum
373\.
::

::gatha1
Paññatti {pb:M:0.0033} vijjamānassa, rūpādivisayattato;
::

::gathalast
Kāyaṃ paññatti ce suṭṭhu, vadato suṇa saccato.
::

::hangnum
374\.
::

::gatha1
Saviññattivikāro hi, saddo saccadvayassa tu;
::

::gathalast
**Paññāpanattā paññatti,** iti taññūhi bhāsitā.
::

::hangnum
375\.
::

::gatha1
Paccuppannādiālambaṃ, niruttipaṭisambhidā-
::

::gathalast
Ñāṇassāti idañcevaṃ, sati yujjati nāññathā.
::

::hangnum
376\.
::

::gatha1
Saddābhidheyyasaṅkhādi, iti ce sabbavatthunaṃ;
::

::gathalast
**Paññāpetabbato** hoti, **paññatti**padasaṅgaho.
::

::hangnum
377\.
::

::gatha1
‘‘Sabbe paññattidhammā’’ti, desetabbaṃ tathā sati;
::

::gathalast
Atha paññāpanassāpi, paññāpetabbavatthunaṃ.
::

::hangnum
378\.
::

::gatha1
Vibhāgaṃ ñāpanatthaṃ hi, tathuddeso katoti ce;
::

::gathalast
Na kattabbaṃ visuṃ tena, paññattipathasaṅgahaṃ.
::

::hangnum
379\.
::

::gatha1
Paññāpiyattā catūhi, paññattādipadehi sā;
::

::gathalast
Parehi paññāpanattā, iti ācariyābravuṃ.
::

::hangnum
380\.
::

::gatha1
Rūpādayo upādāya, paññāpetabbato kira;
::

::gathalast
Avijjamānopādāyapaññatti paṭhamā tato.
::

::hangnum
381\.
::

::gatha1
Sotaviññāṇasantānānantaraṃ pattajātinā;
::

::gathalast
Gahitapubbasaṅketamanodvārikacetasā.
::

::hangnum
382\.
::

::gatha1
Paññāpenti gahitāya, yāya sattarathādayo;
::

::gathalast
Iti sā nāmapaññatti, dutiyāti ca kittitā.
::

::hangnum
383\.
::

::gatha1
Saddato aññanāmāvabodhenatthāvabodhanaṃ;
::

::gathalast
Kicchasādhanato pubbanayo eva pasaṃsiyo.
::

::hangnum
384\.
::

::gatha1
Sā {pb:V:0.0037} vijjamānapaññatti, tathā avijjamānatā;
::

::gathalast
Vijjamānena cāvijjamānā tabbiparītakā.
::

::hangnum
385\.
::

::gatha1
Avijjamānena vijjamānatabbiparītakā;
::

::gathalast
Iccetā chabbidhā tāsu, paṭhamā matiādikā.
::

::hangnum
386\.
::

::gatha1
Satto {pb:M:0.0034} saddho narussāho,
::

::gatha2
Seniyo manacetanā;
::

::gatha3
Iccevametā viññeyyā,
::

::gathalast
Kamato dutiyādikā.
::

::hangnum
387\.
::

::gatha1
Evaṃ lakkhaṇato ñatvā,
::

::gatha2
Saccadvayamasaṅkaraṃ;
::

::gatha3
Kātabbo pana vohāro,
::

::gathalast
Viññūhi na yathā tathāti.
::

::centre
Iti saccasaṅkhepe nibbānapaññattiparidīpano nāma
::

::centre
Pañcamo paricchedo.
::

::centre
Saccasaṅkhepo niṭṭhito.
::
