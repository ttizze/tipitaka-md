::centre
Namo tassa bhagavato arahato sammāsambuddhassa
::

### Vinayavinicchayo

#### Ganthārambhakathā

::hangnum
1\.
::

::gatha1
Vanditvā {pb:M:0.0001}{pb:V:0.0001} sirasā seṭṭhaṃ, buddhamappaṭipuggalaṃ;
::

::gathalast
Bhavābhāvakaraṃ dhammaṃ, gaṇañceva niraṅgaṇaṃ.
::

::hangnum
2\.
::

::gatha1
Bhikkhūnaṃ bhikkhunīnañca, hitatthāya samāhito;
::

::gathalast
Pavakkhāmi samāsena, vinayassavinicchayaṃ.
::

::hangnum
3\.
::

::gatha1
Anākulamasaṃkiṇṇaṃ, madhuratthapadakkamaṃ;
::

::gathalast
Paṭubhāvakaraṃ etaṃ, paramaṃ vinayakkame.
::

::hangnum
4\.
::

::gatha1
Apāraṃ otarantānaṃ, sāraṃ vinayasāgaraṃ;
::

::gathalast
Bhikkhūnaṃ bhikkhunīnañca, nāvābhūtaṃ manoramaṃ.
::

::hangnum
5\.
::

::gatha1
Tasmā vinayanūpāyaṃ, vinayassavinicchayaṃ;
::

::gathalast
Avikkhittena cittena, vadato me nibodhatha.
::

### Bhikkhuvibhaṅgo

#### Pārājikakathā

#### Paṭhamapārājikakathā

::hangnum
6\.
::

::gatha1
Tividhe {pb:M:0.0002}{pb:V:0.0002} tilamattampi, magge sevanacetano;
::

::gathalast
Aṅgajātaṃ pavesento, allokāse parājito.
::

::hangnum
7\.
::

::gatha1
Pavesanaṃ paviṭṭhaṃ vā, ṭhitamuddharaṇampi vā;
::

::gathalast
Sasikkho sādiyanto so, ṭhapetvā kiriyaṃ cuto.
::

::hangnum
8\.
::

::gatha1
Santhatenaṅgajātena, santhataṃ vā asanthataṃ;
::

::gathalast
Maggaṃ pana pavesento, tathevāsanthatena ca.
::

::hangnum
9\.
::

::gatha1
Upādinnenupādinne, anupādinnakena vā;
::

::gathalast
Ghaṭṭite anupādinne, sace sādiyatettha so.
::

::hangnum
10\.
::

::gatha1
Hoti pārājikakkhette, paviṭṭhe tu parājito;
::

::gathalast
Khette thullaccayaṃ tassa, dukkaṭañca viniddise.
::

::hangnum
11\.
::

::gatha1
Mate akkhāyite cāpi, yebhuyyakkhāyitepi ca;
::

::gathalast
Methunaṃ paṭisevanto, hoti pārājiko naro.
::

::hangnum
12\.
::

::gatha1
Yebhuyyakkhāyite cāpi, upaḍḍhakkhāyitepi ca;
::

::gathalast
Hoti thullaccayāpatti, sese āpatti dukkaṭaṃ.
::

::hangnum
13\.
::

::gatha1
Nimittamattaṃ sesetvā, khāyitepi sarīrake;
::

::gathalast
Nimitte methunaṃ tasmiṃ, sevatopi parājayo.
::

::hangnum
14\.
::

::gatha1
Uddhumātādisampatte, sabbatthāpi ca dukkaṭaṃ;
::

::gathalast
Khāyitākkhāyitaṃ nāma, sabbaṃ matasarīrake.
::

::hangnum
15\.
::

::gatha1
Chinditvā pana tacchetvā, nimittuppāṭite pana;
::

::gathalast
Vaṇasaṅkhepato tasmiṃ, sevaṃ thullaccayaṃ phuse.
::

::hangnum
16\.
::

::gatha1
Tato {pb:M:0.0003}{pb:V:0.0003} methunarāgena, patitāya nimittato;
::

::gathalast
Tāyaṃ upakkamantassa, dukkaṭaṃ maṃsapesiyaṃ.
::

::hangnum
17\.
::

::gatha1
Nakhapiṭṭhippamāṇepi, maṃse nhārumhi vā sati;
::

::gathalast
Methunaṃ paṭisevanto, jīvamāne parājito.
::

::hangnum
18\.
::

::gatha1
Kaṇṇacchiddakkhināsāsu, vatthikose vaṇesu vā;
::

::gathalast
Aṅgajātaṃ pavesento, rāgā thullaccayaṃ phuse.
::

::hangnum
19\.
::

::gatha1
Avasesasarīrasmiṃ, upakacchūrukādisu;
::

::gathalast
Vasā methunarāgassa, sevamānassa dukkaṭaṃ.
::

::hangnum
20\.
::

::gatha1
Assagomahisādīnaṃ, oṭṭhagadrabhadantinaṃ;
::

::gathalast
Nāsāsu vatthikosesu, sevaṃ thullaccayaṃ phuse.
::

::hangnum
21\.
::

::gatha1
Tathā sabbatiracchānaṃ, akkhikaṇṇavaṇesupi;
::

::gathalast
Avasesasarīresu, sevamānassa dukkaṭaṃ.
::

::hangnum
22\.
::

::gatha1
Tesaṃ allasarīresu, matānaṃ sevato pana;
::

::gathalast
Tividhāpi siyāpatti, khettasmiṃ tividhe sati.
::

::hangnum
23\.
::

::gatha1
Bahi methunarāgena, nimittaṃ itthiyā pana;
::

::gathalast
Nimittena chupantassa, tassa thullaccayaṃ siyā.
::

::hangnum
24\.
::

::gatha1
Kāyasaṃsaggarāgena, nimittena mukhena vā;
::

::gathalast
Nimittaṃ itthiyā tassa, chupato garukaṃ siyā.
::

::hangnum
25\.
::

::gatha1
Tathevobhayarāgena, nimittaṃ purisassapi;
::

::gathalast
Nimittena chupantassa, hoti āpatti dukkaṭaṃ.
::

::hangnum
26\.
::

::gatha1
Nimittena nimittaṃ tu, tiracchānagatitthiyā;
::

::gathalast
Thullaccayaṃ chupantassa, hoti methunarāgato.
::

::hangnum
27\.
::

::gatha1
Kāyasaṃsaggarāgena, tiracchānagatitthiyā;
::

::gathalast
Nimittena nimittassa, chupane dukkaṭaṃ mataṃ.
::

::hangnum
28\.
::

::gatha1
Aṅgajātaṃ pavesetvā, tamāvaṭṭakate mukhe;
::

::gathalast
Tatthākāsagataṃ katvā, nīharantassa dukkaṭaṃ.
::

::hangnum
29\.
::

::gatha1
Tathā {pb:M:0.0004} catūhi passehi, itthiyā heṭṭhimattalaṃ;
::

::gathalast
Achupantaṃ pavesetvā, nīharantassa dukkaṭaṃ.
::

::hangnum
30\.
::

::gatha1
Uppāṭitoṭṭhamaṃsesu{pb:V:0.0004}, bahi nikkhantakesu vā;
::

::gathalast
Dantesu vāyamantassa, tassa thullaccayaṃ siyā.
::

::hangnum
31\.
::

::gatha1
Aṭṭhisaṅghaṭṭanaṃ katvā, magge duvidharāgato;
::

::gathalast
Sukke muttepi vāmutte, vāyamantassa dukkaṭaṃ.
::

::hangnum
32\.
::

::gatha1
Itthiṃ methunarāgena, āliṅgantassa dukkaṭaṃ;
::

::gathalast
Hatthaggāhaparāmāsa-cumbanādīsvayaṃ nayo.
::

::hangnum
33\.
::

::gatha1
Apade ahayo macchā, kapotā dvipadepi ca;
::

::gathalast
Godhā catuppade heṭṭhā, vatthu pārājikassime.
::

::hangnum
34\.
::

::gatha1
Sevetukāmatācittaṃ, magge maggappavesanaṃ;
::

::gathalast
Idamaṅgadvayaṃ vuttaṃ, paṭhamantimavatthuno.
::

::hangnum
35\.
::

::gatha1
Dukkaṭaṃ paṭhamasseva, sāmantamiti vaṇṇitaṃ;
::

::gathalast
Sesānaṃ pana tiṇṇampi, thullaccayamudīritaṃ.
::

::hangnum
36\.
::

::gatha1
‘‘Anāpattī’’ti ñātabbaṃ, ajānantassa bhikkhuno;
::

::gathalast
Tathevāsādiyantassa, jānantassādikammino.
::

::hangnum
37\.
::

::gatha1
Vinaye anayūparame parame;
::

::gatha2
Sujanassa sukhānayane nayane;
::

::gatha3
Paṭu hoti padhānarato na rato;
::

::gathalast
Idha yo pana sāramate ramate.
::

::hangnum
38\.
::

::gatha1
Imaṃ hitavibhāvanaṃ bhāvanaṃ;
::

::gatha2
Avedi surasambhavaṃ sambhavaṃ;
::

::gatha3
Sa mārabaḷisāsane sāsane;
::

::gathalast
Samo bhavatupālinā pālinā.
::

::centre
Iti vinayavinicchaye paṭhamapārājikakathā niṭṭhitā.
::

#### Dutiyapārājikakathā

::hangnum
39\.
::

::gatha1
Ādiyanto {pb:M:0.0005} harantova-haranto iriyāpathaṃ;
::

::gathalast
Vikopento tathā ṭhānā, cāventopi parājito.
::

::hangnum
40\.
::

::gatha1
Tattha {pb:V:0.0005} nānekabhaṇḍānaṃ, pañcakānaṃ vasā pana;
::

::gathalast
Avahārā dasevete, viññātabbā vibhāvinā.
::

::hangnum
41\.
::

::gatha1
Sāhatthāṇattiko ceva, nissaggo atthasādhako;
::

::gathalast
Dhuranikkhepanañcāti, idaṃ sāhatthapañcakaṃ.
::

::hangnum
42\.
::

::gatha1
Pubbasahapayogo ca, saṃvidāharaṇampi ca;
::

::gathalast
Saṅketakammaṃ nemittaṃ, pubbayogādipañcakaṃ.
::

::hangnum
43\.
::

::gatha1
Theyyapasayhaparikappa-paṭicchannakusādikā;
::

::gathalast
Avahārā ime pañca, veditabbāva viññunā.
::

::hangnum
44\.
::

::gatha1
Vatthukālagghadese ca, paribhogañca pañcapi;
::

::gathalast
Ñatvā etāni kātabbo, paṇḍitena vinicchayo.
::

::hangnum
45\.
::

::gatha1
Dutiyaṃ vāpi kuddālaṃ, piṭakaṃ pariyesato;
::

::gathalast
Gacchato theyyacittena, dukkaṭaṃ pubbayogato.
::

::hangnum
46\.
::

::gatha1
Tatthajātakakaṭṭhaṃ vā, lataṃ vā chindato pana;
::

::gathalast
Dukkaṭaṃ ubhayatthāpi, vuttaṃ sahapayogato.
::

::hangnum
47\.
::

::gatha1
Pathaviṃ khaṇato vāpi, byūhato paṃsumeva vā;
::

::gathalast
Āmasantassa vā kumbhiṃ, hoti āpatti dukkaṭaṃ.
::

::hangnum
48\.
::

::gatha1
Mukhe pāsaṃ pavesetvā, khāṇuke baddhakumbhiyā;
::

::gathalast
Bandhanānaṃ vasā ñeyyo, ṭhānabhedo vijānatā.
::

::hangnum
49\.
::

::gatha1
Dve ṭhānāni panekasmiṃ, khāṇuke baddhakumbhiyā;
::

::gathalast
Valayaṃ rukkhamūlasmiṃ, pavesetvā katāya vā.
::

::hangnum
50\.
::

::gatha1
Uddharantassa khāṇuṃ vā, chindato saṅkhalimpi vā;
::

::gathalast
Thullaccayaṃ tato kumbhiṃ, ṭhānā cāveti ce cuto.
::

::hangnum
51\.
::

::gatha1
Paṭhamaṃ {pb:M:0.0006} pana kumbhiṃ vā, uddharitvā tathā puna;
::

::gathalast
Ṭhānā cāveti khāṇuṃ vā, saṅkhaliṃ vāpi so nayo.
::

::hangnum
52\.
::

::gatha1
Ito cito ca ghaṃsanto, mūle sāreti rakkhati;
::

::gathalast
Valayaṃ khegataṃ tattha, karontova parājito.
::

::hangnum
53\.
::

::gatha1
Jātaṃ chindati ce rukkhaṃ, dukkaṭaṃ kumbhimatthake;
::

::gathalast
Samīpe chindato tassa, pācittiyamatatthajaṃ.
::

::hangnum
54\.
::

::gatha1
Antokumbhigataṃ {pb:V:0.0006} bhaṇḍaṃ, phandāpeti sace pana;
::

::gathalast
Apabyūheti tattheva, tassa thullaccayaṃ siyā.
::

::hangnum
55\.
::

::gatha1
Haranto kumbhiyā bhaṇḍaṃ, muṭṭhiṃ chindati attano;
::

::gathalast
Bhājane vā gataṃ katvā, hoti bhikkhu parājito.
::

::hangnum
56\.
::

::gatha1
Hāraṃ vā pana pāmaṅgaṃ, suttāruḷhaṃ tu kumbhiyā;
::

::gathalast
Phandāpeti yathāvatthuṃ, ṭhānā cāveti ce cuto.
::

::hangnum
57\.
::

::gatha1
Sappiādīsu yaṃ kiñci, pivato pādapūraṇaṃ;
::

::gathalast
Ekeneva payogena, pītamatte parājayo.
::

::hangnum
58\.
::

::gatha1
Katvāva dhuranikkhepaṃ, pivantassa punappunaṃ;
::

::gathalast
Sakalampi ca taṃ kumbhiṃ, pivato na parājayo.
::

::hangnum
59\.
::

::gatha1
Sace khipati yaṃ kiñci, bhaṇḍakaṃ telakumbhiyaṃ;
::

::gathalast
Taṃ pādagghanakaṃ telaṃ, dhuvaṃ pivati tāvade.
::

::hangnum
60\.
::

::gatha1
Hatthato muttamatteva, theyyacitto vinassati;
::

::gathalast
Āviñjetvāpi vā kumbhiṃ, telaṃ gāḷeti ce tathā.
::

::hangnum
61\.
::

::gatha1
Telassākiraṇaṃ ñatvā, khittaṃ rittāya kumbhiyā;
::

::gathalast
Pītaṃ telañca taṃ bhaṇḍaṃ, uddharantova dhaṃsito.
::

::hangnum
62\.
::

::gatha1
Tattheva bhindato telaṃ, chaḍḍentassa tatheva ca;
::

::gathalast
Jhāpentassa abhogaṃ vā, karontassa ca dukkaṭaṃ.
::

::centre
Bhūmaṭṭhakathā.
::

::hangnum
63\.
::

::gatha1
Ṭhapitaṃ {pb:M:0.0007} pattharitvā ca, sāṭakattharaṇādikaṃ;
::

::gathalast
Veṭhetvā uddharantassa, mutte ṭhānā parābhavo.
::

::hangnum
64\.
::

::gatha1
Orimantena vā phuṭṭha-mokāsaṃ pārimantato;
::

::gathalast
Pārājikamatikkante, kaḍḍhato ujukampi vā.
::

::centre
Thalaṭṭhakathā.
::

::hangnum
65\.
::

::gatha1
Purato mukhatuṇḍañca, kalāpaggañca pacchato;
::

::gathalast
Dvīsu passesu pakkhanto, heṭṭhā pādanakhā tathā.
::

::hangnum
66\.
::

::gatha1
Uddhañcāpi {pb:V:0.0007} sikhagganti, gagane gacchato pana;
::

::gathalast
Morassa cha paricchedā, veditabbā vibhāvinā.
::

::hangnum
67\.
::

::gatha1
Bhikkhu ‘‘sassāmikaṃ moraṃ, gahessāmī’’ti khegataṃ;
::

::gathalast
Hatthaṃ vāpi pasāreti, purato vāssa tiṭṭhati.
::

::hangnum
68\.
::

::gatha1
Moropi gagane pakkhe, cāreti na ca gacchati;
::

::gathalast
Dukkaṭaṃ gamanacchede, āmasantassa ceva taṃ.
::

::hangnum
69\.
::

::gatha1
Ṭhānā moramamocento, phandāpeti sace pana;
::

::gathalast
Evaṃ phandāpane tassa, thullaccayamudīritaṃ.
::

::hangnum
70\.
::

::gatha1
Aggahetvā gahetvā vā, hatthena pana attano;
::

::gathalast
Ṭhānā cāveti ce moraṃ, sayaṃ ṭhānā cuto siyā.
::

::hangnum
71\.
::

::gatha1
Phuṭṭhokāsaṃ mukhaggena, kalāpaggena vā pana;
::

::gathalast
Kalāpaggena vā phuṭṭhaṃ, mukhatuṇḍena bhikkhu ce.
::

::hangnum
72\.
::

::gatha1
Atikkāmeyya yo moraṃ, ṭhānā cāveti nāma so;
::

::gathalast
Eseva ca nayo pāda-sikhāpakkhesu dīpito.
::

::hangnum
73\.
::

::gatha1
Gagane pana gacchanto, kare moro nilīyati;
::

::gathalast
Taṃ kareneva cārento, phandāpetīti vuccati.
::

::hangnum
74\.
::

::gatha1
Sace {pb:M:0.0008} gaṇhāti taṃ moraṃ, itarena karena so;
::

::gathalast
Cāvitattā pana ṭhānā, bhikkhu ṭhānā cuto siyā.
::

::hangnum
75\.
::

::gatha1
Itaraṃ pana morassa, upaneti sace karaṃ;
::

::gathalast
Na doso tattha uḍḍetvā, sayameva nilīyati.
::

::hangnum
76\.
::

::gatha1
Disvā aṅge nilīnaṃ taṃ, theyyacittena gacchato;
::

::gathalast
Pāde thullaccayaṃ hoti, dutiye ca parājayo.
::

::hangnum
77\.
::

::gatha1
Bhūmiyaṃ ṭhitamorassa, tīṇi ṭhānāni paṇḍito;
::

::gathalast
Pādānañca kalāpassa, vasena paridīpaye.
::

::hangnum
78\.
::

::gatha1
Tato kesaggamattampi, moraṃ pathavito pana;
::

::gathalast
Hoti pārājikaṃ tassa, ukkhipantassa bhikkhuno.
::

::hangnum
79\.
::

::gatha1
Chijjamānaṃ suvaṇṇādiṃ, patte patati ce pana;
::

::gathalast
Hatthena uddharantassa, tassa pārājikaṃ siyā.
::

::hangnum
80\.
::

::gatha1
Sace {pb:V:0.0008} anuddharitvāva, theyyacittena gacchati;
::

::gathalast
Dutiye padavārasmiṃ, pārājikamudīraye.
::

::hangnum
81\.
::

::gatha1
Eseva ca nayo ñeyyo, hatthe vattheva matthake;
::

::gathalast
Taṃ taṃ tassa bhave ṭhānaṃ, yattha yattha patiṭṭhitaṃ.
::

::centre
Ākāsaṭṭhakathā.
::

::hangnum
82\.
::

::gatha1
Theyyacittena yaṃ kiñci, mañcapīṭhādisuṭṭhitaṃ;
::

::gathalast
Āmāsampi anāmāsaṃ, āmasantassa dukkaṭaṃ.
::

::hangnum
83\.
::

::gatha1
Saṃharitvā sace vaṃse, ṭhapitaṃ hoti cīvaraṃ;
::

::gathalast
Katvā punorato bhogaṃ, tathā antañca pārato.
::

::hangnum
84\.
::

::gatha1
Cīvarena phuṭṭhokāso, ṭhānaṃ tassa pavuccati;
::

::gathalast
Na tu cīvaravaṃso so, hotīti sakalo mato.
::

::hangnum
85\.
::

::gatha1
Orimantena {pb:M:0.0009} okāsaṃ, phuṭṭhaṃ tamitarena vā;
::

::gathalast
Itarenapi vā phuṭṭhaṃ, orimantena vā puna.
::

::hangnum
86\.
::

::gatha1
Dakkhiṇantena phuṭṭhaṃ vā, vāmantenitarena vā;
::

::gathalast
Vāmantena phuṭṭhaṭṭhānaṃ, atikkāmayato cuti.
::

::hangnum
87\.
::

::gatha1
Uddhaṃ vā ukkhipantassa, cīvaraṃ pana vaṃsato;
::

::gathalast
Kesaggamatte ukkhitte, tassa pārājikaṃ bhave.
::

::hangnum
88\.
::

::gatha1
Rajjukena ca bandhitvā, ṭhapitaṃ pana cīvaraṃ;
::

::gathalast
Thullaccayaṃ vimocento, mutte pārājikaṃ phuse.
::

::hangnum
89\.
::

::gatha1
Veṭhetvā ṭhapitaṃ vaṃse, nibbeṭhentassa bhikkhuno;
::

::gathalast
Valayaṃ chindato vāpi, mocentassapyayaṃ nayo.
::

::hangnum
90\.
::

::gatha1
Cīvarassa pasāretvā, ṭhapitassa hi vaṃsake;
::

::gathalast
Saṃharitvā tu nikkhitte, cīvare viya nicchayo.
::

::hangnum
91\.
::

::gatha1
Sikkāya pakkhipitvā yaṃ, laggitaṃ hoti bhaṇḍakaṃ;
::

::gathalast
Sikkāto taṃ haranto vā, saha sikkāya vā cuto.
::

::hangnum
92\.
::

::gatha1
Kuntādiṃ nāgadantesu, ṭhitesu paṭipāṭiyā;
::

::gathalast
Agge vā pana bunde vā, gahetvā parikaḍḍhato.
::

::hangnum
93\.
::

::gatha1
Pārājikaṃ {pb:V:0.0009} phuṭṭhokāsaṃ, atikkāmayato siyā;
::

::gathalast
Ujukaṃ ukkhipantassa, kesaggena parājayo.
::

::hangnum
94\.
::

::gatha1
Pākārābhimukho ṭhatvā, ākaḍḍhati sace pana;
::

::gathalast
Orimantaphuṭṭhokāsa-mitarantaccaye cuto.
::

::hangnum
95\.
::

::gatha1
Tatheva parato tassa, pellentassāpi bhikkhuno;
::

::gathalast
Bhittiṃ pana ca nissāya, ṭhapitepi ayaṃ nayo.
::

::hangnum
96\.
::

::gatha1
Cālentassa ca tālassa, phalaṃ vatthu hi pūrati;
::

::gathalast
Yenassa bandhanā mutte, tasmiṃ pārājikaṃ bhave.
::

::hangnum
97\.
::

::gatha1
Piṇḍiṃ {pb:M:0.0010} chindati tālassa, sace pārājikaṃ siyā;
::

::gathalast
Eseva ca nayo sesa-rukkhapupphaphalesupi.
::

::centre
Vehāsaṭṭhakathā.
::

::hangnum
98\.
::

::gatha1
Gacchato hi nidhiṭṭhānaṃ, padavārena dukkaṭaṃ;
::

::gathalast
Udake pana gambhīre, tathā nimujjanādisu.
::

::hangnum
99\.
::

::gatha1
Tatthajātakapupphesu, yena pupphena pūrati;
::

::gathalast
Vatthu taṃ chindato pupphaṃ, tassa pārājikaṃ vade.
::

::hangnum
100\.
::

::gatha1
Ekanāḷassa vā passe, vāko uppalajātiyā;
::

::gathalast
Na chijjati tato yāva, tāva naṃ parirakkhati.
::

::hangnum
101\.
::

::gatha1
Sāmikeheva pupphesu, chinditvā ṭhapitesupi;
::

::gathalast
Pubbe vuttanayeneva, veditabbo vinicchayo.
::

::hangnum
102\.
::

::gatha1
Bhārabaddhāni pupphāni, chasvākāresu kenaci;
::

::gathalast
Ākārena sace tāni, ṭhānā cāveti nassati.
::

::hangnum
103\.
::

::gatha1
Ṭhapitaṃ pana pupphānaṃ, kalāpaṃ jalapiṭṭhiyaṃ;
::

::gathalast
Cāletvā udakaṃ puppha-ṭṭhānā cāveti ce cuto.
::

::hangnum
104\.
::

::gatha1
Parikappeti ce ‘‘ettha, gahessāmī’’ti rakkhati;
::

::gathalast
Uddharanto gataṭṭhānā, bhaṭṭho nāma pavuccati.
::

::hangnum
105\.
::

::gatha1
Accuggatassa taṃ ṭhānaṃ, jalato sakalaṃ jalaṃ;
::

::gathalast
Uppāṭetvā tato pupphaṃ, ujumuddharato pana.
::

::hangnum
106\.
::

::gatha1
Nāḷante {pb:V:0.0010} jalato mutta-matte pārājikaṃ bhave;
::

::gathalast
Amutte jalato tasmiṃ, thullaccayamudīritaṃ.
::

::hangnum
107\.
::

::gatha1
Pupphe gahetvā nāmetvā, uppāṭeti sace pana;
::

::gathalast
Na tassa udakaṃ ṭhānaṃ, naṭṭho uppāṭitakkhaṇe.
::

::hangnum
108\.
::

::gatha1
Yo {pb:M:0.0011} hi sassāmike macche, theyyacittena gaṇhati;
::

::gathalast
Baḷisenapi jālena, hatthena kuminena vā.
::

::hangnum
109\.
::

::gatha1
Tassevaṃ gaṇhato vatthu, yena macchena pūrati;
::

::gathalast
Tasmiṃ uddhaṭamattasmiṃ, jalā hoti parājayo.
::

::hangnum
110\.
::

::gatha1
Ṭhānaṃ salilajānañhi, kevalaṃ sakalaṃ jalaṃ;
::

::gathalast
Salilaṭṭhaṃ vimocento, jalā pārājiko bhave.
::

::hangnum
111\.
::

::gatha1
Nīrato uppatitvā yo, tīre patati vārijo;
::

::gathalast
Gaṇhato taṃ panāpattiṃ, bhaṇḍagghena viniddise.
::

::hangnum
112\.
::

::gatha1
Māraṇatthāya macchānaṃ, taḷāke nadiyāpi vā;
::

::gathalast
Ninne macchavisaṃ nāma, pakkhipitvā gate pana.
::

::hangnum
113\.
::

::gatha1
Pacchā macchavisaṃ macchā, khāditvā pilavanti ce;
::

::gathalast
Pārājikaṃ mate macche, theyyacittena gaṇhato.
::

::hangnum
114\.
::

::gatha1
Paṃsukūlikasaññāya, na doso koci gaṇhato;
::

::gathalast
Sāmikesvāharantesu, bhaṇḍadeyyamudīritaṃ.
::

::hangnum
115\.
::

::gatha1
Gahetvā sāmikā macche, sace yanti nirālayā;
::

::gathalast
Gaṇhato pana te sese, theyyacittena dukkaṭaṃ.
::

::hangnum
116\.
::

::gatha1
Amatesu anāpattiṃ, vadanti vinayaññuno;
::

::gathalast
Eseva ca nayo sese, kacchapādimhi vārije.
::

::centre
Udakaṭṭhakathā.
::

::hangnum
117\.
::

::gatha1
‘‘Nāvaṃ nāvaṭṭhaṃ vā bhaṇḍaṃ, thenetvā gaṇhissāmī’’ti;
::

::gathalast
Pāduddhāre dosā vuttā, bhikkhussevaṃ gacchantassa.
::

::hangnum
118\.
::

::gatha1
Baddhāya {pb:M:0.0012} nāvāya hi caṇḍasote;
::

::gatha2
Ṭhānaṃ mataṃ bandhanamekameva;
::

::gatha3
Bhikkhussa {pb:V:0.0011} tasmiṃ muttamatte;
::

::gathalast
Pārājikaṃ tassa vadanti dhīrā.
::

::hangnum
119\.
::

::gatha1
Niccale udake nāva-mabandhanamavaṭṭhitaṃ;
::

::gathalast
Purato pacchato vāpi, passato vāpi kaḍḍhato.
::

::hangnum
120\.
::

::gatha1
Ekenantena samphuṭṭha-mokāsamitarena taṃ;
::

::gathalast
Atikkāmayato nāvaṃ, tassa pārājikaṃ siyā.
::

{para:121} 121\. Tathā –

::gatha1
Uddhaṃ kesaggamattampi, udakamhā vimocite;
::

::gathalast
Adhonāvātalaṃ tena, phuṭṭhañca mukhavaṭṭiyā.
::

::hangnum
122\.
::

::gatha1
Bandhitvā pana yā tīre, ṭhapitā niccale jale;
::

::gathalast
Bandhanañca ṭhitokāso, ṭhānaṃ tassā dvidhā mataṃ.
::

::hangnum
123\.
::

::gatha1
Hoti thullaccayaṃ pubbaṃ, bandhanassa vimocane;
::

::gathalast
Pacchā kenacupāyena, ṭhānā cāveti ce cuto.
::

::hangnum
124\.
::

::gatha1
Cāvetvā paṭhamaṃ ṭhānā, pacchā bandhanamocane;
::

::gathalast
Eseva ca nayo vutto, theyyacittassa bhikkhuno.
::

::hangnum
125\.
::

::gatha1
Ussāretvā nikujjitvā, ṭhapitāya thale pana;
::

::gathalast
Phuṭṭhokāsova hi ṭhānaṃ, nāvāya mukhavaṭṭiyā.
::

::hangnum
126\.
::

::gatha1
Ñeyyo ṭhānaparicchedo;
::

::gatha2
Ākāreheva pañcahi;
::

::gatha3
Yato kutoci cāvento;
::

::gathalast
Hoti pārājiko naro.
::

::hangnum
127\.
::

::gatha1
Eseva ca nayo ñeyyo, nāvāyukkujjitāyapi;
::

::gathalast
Ṭhapitāyapi nāvāya, ghaṭikānaṃ tathūpari.
::

::hangnum
128\.
::

::gatha1
Theyyā {pb:M:0.0013} titthe ṭhitaṃ nāvaṃ, āruhitvā sace pana;
::

::gathalast
Arittena phiyenāpi, pājentassa parājayo.
::

::hangnum
129\.
::

::gatha1
Sace chattaṃ paṇāmetvā, ussāpetvāva cīvaraṃ;
::

::gathalast
Laṅkārasadisaṃ katvā, gaṇhāpeti samīraṇaṃ.
::

::hangnum
130\.
::

::gatha1
Āgamma {pb:V:0.0012} balavā vāto, nāvaṃ harati ce pana;
::

::gathalast
Vāteneva haṭā nāvā, na doso koci vijjati.
::

::hangnum
131\.
::

::gatha1
Sayameva ca yaṃ kiñci, gāmatitthamupāgataṃ;
::

::gathalast
Acāventova taṃ ṭhānā, kiṇitvā ce palāyati.
::

::hangnum
132\.
::

::gatha1
Avahāro na bhikkhussa, bhaṇḍadeyyamudīritaṃ;
::

::gathalast
Sayameva ca gacchantiṃ, ṭhānā cāveti ce cuto.
::

::centre
Nāvaṭṭhakathā.
::

::hangnum
133\.
::

::gatha1
Yānaṃ nāma ratho vayhaṃ, sakaṭaṃ sandamānikā;
::

::gathalast
Yānaṃ avaharissāmi, yānaṭṭhamiti vā pana.
::

::hangnum
134\.
::

::gatha1
Gacchato dukkaṭaṃ vuttaṃ, dutiyaṃ pariyesato;
::

::gathalast
Ṭhānā cāvanayogasmiṃ, vijjamāne parājayo.
::

::hangnum
135\.
::

::gatha1
Yānassa dukayuttassa, dasa ṭhānāni dīpaye;
::

::gathalast
Yānaṃ pājayato tassa, nisīditvā dhure pana.
::

::hangnum
136\.
::

::gatha1
Thullaccayaṃ tu goṇānaṃ, pāduddhāre viniddise;
::

::gathalast
Cakkānañhi ṭhitokāsa-matikkante parābhavo.
::

::hangnum
137\.
::

::gatha1
Ayuttakassāpi ca yānakassa, dhurenupatthambhaniyaṃ ṭhitassa;
::

::gathalast
Vasenupatthambhanicakkakānaṃ, ṭhānāni tīṇeva bhavanti tassa.
::

::hangnum
138\.
::

::gatha1
Tathā dhurena dārūnaṃ, upariṭṭhapitassa ca;
::

::gathalast
Bhūmiyampi dhureneva, tatheva ṭhapitassa ca.
::

::hangnum
139\.
::

::gatha1
Purato {pb:M:0.0014} pacchato vāpi, ṭhānā cāveti ce pana;
::

::gathalast
Thullaccayaṃ tu tiṇṇampi, ṭhānā cāve parājayo.
::

::hangnum
140\.
::

::gatha1
Apanetvāna cakkāni, akkhānaṃ sīsakehi tu;
::

::gathalast
Ṭhitassūpari dārūnaṃ, ṭhānāni dve viniddise.
::

::hangnum
141\.
::

::gatha1
Kaḍḍhanto ukkhipanto vā, phuṭṭhokāsaccaye cuto;
::

::gathalast
Ṭhapitassa panaññassa, bhūmiyaṃ yassa kassaci.
::

::hangnum
142\.
::

::gatha1
Akkhuddhīnaṃ dhurassāti, pañca ṭhānāni dīpaye;
::

::gathalast
Uddhīsu vā gahetvā taṃ, ṭhānā cāveti ce cuto.
::

::hangnum
143\.
::

::gatha1
Ṭhapitassa {pb:V:0.0013} hi cakkassa, nābhiyā pana bhūmiyaṃ;
::

::gathalast
Ekameva siyā ṭhānaṃ, paricchedopi pañcadhā.
::

::hangnum
144\.
::

::gatha1
Phusitvā yaṃ ṭhitaṃ bhūmiṃ, nemipassena nābhiyā;
::

::gathalast
Ṭhānāni dve bhavantassa, naṭṭho tesamatikkame.
::

::hangnum
145\.
::

::gatha1
Disvā yānamanārakkhaṃ, paṭipannaṃ mahāpathe;
::

::gathalast
Āruhitvā acodetvā, kiṇitvā yāti vaṭṭati.
::

::centre
Yānaṭṭhakathā.
::

::hangnum
146\.
::

::gatha1
Sīsakkhandhakaṭolamba-vasā bhāro catubbidho;
::

::gathalast
Tattha sīsagataṃ bhāraṃ, āmasantassa dukkaṭaṃ.
::

::hangnum
147\.
::

::gatha1
Ito cito ca ghaṃsanto, theyyacittena yo pana;
::

::gathalast
Sirasmiṃyeva sāreti, tassa thullaccayaṃ siyā.
::

::hangnum
148\.
::

::gatha1
Khandhaṃ oropite bhāre, tassa pārājikaṃ mataṃ;
::

::gathalast
Sīsato kesamattampi, mocentopi parājito.
::

::hangnum
149\.
::

::gatha1
Bhāraṃ pathaviyaṃ kiñci, ṭhapetvā suddhamānaso;
::

::gathalast
Pacchā taṃ theyyacittena, uddharanto parājito.522
::

::hangnum
150\.
::

::gatha1
Ettha {pb:M:0.0015} vuttanayeneva, sesesupi asesato;
::

::gathalast
Bhāresu matisārena, veditabbo vinicchayo.
::

::centre
Bhāraṭṭhakathā.
::

::hangnum
151\.
::

::gatha1
Dukkaṭaṃ muninā vuttaṃ, ārāmaṃ abhiyuñjato;
::

::gathalast
Parājeti paraṃ dhammaṃ, caranto ce parājito.522
::

::hangnum
152\.
::

::gatha1
Vimatiṃ janayantassa, tassa thullaccayaṃ siyā;
::

::gathalast
Parajjati sayaṃ dhammaṃ, caranto yopi tassa ca.
::

::hangnum
153\.
::

::gatha1
Sāmino dhuranikkhepe, ‘‘na dassāmī’’ti cattano;
::

::gathalast
Pārājikaṃ bhave tassa, sabbesaṃ kūṭasakkhinaṃ.
::

::centre
Ārāmaṭṭhakathā.
::

::hangnum
154\.
::

::gatha1
Vihāraṃ {pb:V:0.0014} saṅghikaṃ kiñci, acchinditvāna gaṇhituṃ;
::

::gathalast
Sabbesaṃ dhuranikkhepā-bhāvatova na sijjhati.
::

::centre
Vihāraṭṭhakathā.
::

::hangnum
155\.
::

::gatha1
Sīsāni sāliādīnaṃ, nirumbhitvāna gaṇhato;
::

::gathalast
Asitena ca lāyitvā, chinditvā vā karena ca.
::

::hangnum
156\.
::

::gatha1
Yasmiṃ bījepi vā vatthu, sīse pūreti muṭṭhiyaṃ;
::

::gathalast
Bandhanā mocite tasmiṃ, tassa pārājikaṃ bhave.
::

::hangnum
157\.
::

::gatha1
Acchinno pana daṇḍo vā, taco vā appamattako;
::

::gathalast
Vīhināḷampi vā dīghaṃ, anikkhantova rakkhati.
::

::hangnum
158\.
::

::gatha1
Sace {pb:M:0.0016} so parikappeti, ‘‘madditvā panidaṃ ahaṃ;
::

::gathalast
Papphoṭetvā ito sāraṃ, gaṇhissāmī’’ti rakkhati.
::

::hangnum
159\.
::

::gatha1
Maddanuddharaṇe natthi, doso papphoṭanepi vā;
::

::gathalast
Attano bhājanagataṃ, karontassa parājayo.
::

::hangnum
160\.
::

::gatha1
Jānaṃ kesaggamattampi, pathaviṃ parasantakaṃ;
::

::gathalast
Theyyacittena ce khīlaṃ, saṅkāmeti parājayo.
::

::hangnum
161\.
::

::gatha1
Tañca kho sāmikānaṃ tu, dhuranikkhepane sati;
::

::gathalast
Anagghā bhūmi nāmesā, tasmā evamudīritaṃ.
::

::hangnum
162\.
::

::gatha1
Gahetabbā sace hoti, dvīhi khīlehi yā pana;
::

::gathalast
Ādo thullaccayaṃ tesu, dutiyeva parājayo.
::

::hangnum
163\.
::

::gatha1
Ñāpetukāmo yo bhikkhu, ‘‘mamedaṃ santaka’’nti ca;
::

::gathalast
Rajjuṃ vāpi pasāreti, yaṭṭhiṃ pāteti dukkaṭaṃ.
::

::hangnum
164\.
::

::gatha1
Yehi dvīhi payogehi, attano santakaṃ siyā;
::

::gathalast
Ādo thullaccayaṃ tesu, dutiye ca parājayo.
::

::centre
Khettaṭṭhakathā.
::

::hangnum
165\.
::

::gatha1
Khette vuttanayeneva, vatthuṭṭhassa vinicchayo;
::

::gathalast
Gāmaṭṭhepi ca vattabbaṃ, apubbaṃ natthi kiñcipi.
::

::centre
Vatthuṭṭhagāmaṭṭhakathā.
::

::hangnum
166\.
::

::gatha1
Tiṇaṃ {pb:V:0.0015} vā pana paṇṇaṃ vā, lataṃ vā kaṭṭhameva vā;
::

::gathalast
Bhaṇḍaggheneva kātabbo, gaṇhanto tatthajātakaṃ.
::

::hangnum
167\.
::

::gatha1
Mahagghe pana rukkhasmiṃ, chinnamattepi nassati;
::

::gathalast
Tacchetvā ṭhapito rukkho, gahetabbo na kocipi.
::

::hangnum
168\.
::

::gatha1
Chinditvā {pb:M:0.0017} ṭhapitaṃ mūle, rukkhamaddhagataṃ pana;
::

::gathalast
‘‘Chaḍḍito sāmikehī’’ti, gahetuṃ pana vaṭṭati.
::

::hangnum
169\.
::

::gatha1
Lakkhaṇe challiyonaddhe, na doso koci gaṇhato;
::

::gathalast
Ajjhāvutthaṃ kataṃ vāpi, vinassantañca gaṇhato.
::

::hangnum
170\.
::

::gatha1
Yo cārakkhaṭṭhānaṃ patvā, katvā kammaṭṭhānādīni;
::

::gathalast
Citte cintento vā aññaṃ, bhaṇḍadeyyaṃ hotevassa.
::

::hangnum
171\.
::

::gatha1
Varāhabyagghacchataracchakādito;
::

::gatha2
Upaddavā muccitukāmatāya yo;
::

::gatha3
Tatheva taṃ ṭhānamatikkameti ce;
::

::gathalast
Na koci doso pana bhaṇḍadeyyakaṃ.
::

::hangnum
172\.
::

::gatha1
Idamārakkhaṇaṭṭhānaṃ, garukaṃ suṅkaghātato;
::

::gathalast
Tasmā dukkaṭamuddiṭṭhaṃ, tamanokkamma gacchato.
::

::hangnum
173\.
::

::gatha1
Etaṃ pariharantassa, theyyacittena satthunā;
::

::gathalast
Pārājikamanuddiṭṭhaṃ, ākāsenāpi gacchato.
::

::hangnum
174\.
::

::gatha1
Tasmā ettha visesena, satisampannacetasā;
::

::gathalast
Appamattena hotabbaṃ, piyasīlena bhikkhunā.
::

::centre
Araññaṭṭhakathā.
::

::hangnum
175\.
::

::gatha1
Toyadullabhakālasmiṃ, bhājane gopitaṃ jalaṃ;
::

::gathalast
Āviñjitvā pavesetvā, chiddaṃ katvāpi vā tathā.
::

::hangnum
176\.
::

::gatha1
Vāpiyaṃ vā taḷāke vā, bhājanaṃ attano pana;
::

::gathalast
Gaṇhantassa pavesetvā, bhaṇḍagghena viniddise.
::

::hangnum
177\.
::

::gatha1
Chindato mariyādaṃ tu, adinnādānapubbato;
::

::gathalast
Bhūtagāmena saddhimpi, dukkaṭaṃ paridīpitaṃ.
::

::hangnum
178\.
::

::gatha1
Anto {pb:M:0.0018}{pb:V:0.0016} ṭhatvā bahi ṭhatvā, chindanto ubhayatthapi;
::

::gathalast
Bahiantena kātabbo, antoantena majjhato.
::

::centre
Udakakathā.
::

::hangnum
179\.
::

::gatha1
Vārena sāmaṇerā yaṃ, dantakaṭṭhamaraññato;
::

::gathalast
Ānetvācariyānampi, āharanti sace pana.
::

::hangnum
180\.
::

::gatha1
Chinditvā yāva saṅghassa, na niyyādenti te pana;
::

::gathalast
Ābhataṃ tāva taṃ sabbaṃ, tesameva ca santakaṃ.
::

::hangnum
181\.
::

::gatha1
Tasmā taṃ theyyacittena, gaṇhantassa ca bhikkhuno;
::

::gathalast
Garubhaṇḍañca saṅghassa, bhaṇḍagghena parābhavo.
::

::hangnum
182\.
::

::gatha1
Yadā niyyāditaṃ tehi, tato paṭṭhāya saṅghikaṃ;
::

::gathalast
Gaṇhantassāpi theyyāya, avahāro na vijjati.
::

::hangnum
183\.
::

::gatha1
Arakkhattā yathāvuḍḍha-mabhājetabbatopi ca;
::

::gathalast
Sabbasādhāraṇattā ca, aññaṃ viya na hotidaṃ.
::

::centre
Dantakaṭṭhakathā.
::

::hangnum
184\.
::

::gatha1
Aggiṃ vā deti satthena, ākoṭeti samantato;
::

::gathalast
Ākoṭeti visaṃ vāpi, maṇḍūkaṇṭakanāmakaṃ.
::

::hangnum
185\.
::

::gatha1
Yena vā tena vā rukkho, vinassati ca ḍayhati;
::

::gathalast
Sabbattha bhikkhuno tassa, bhaṇḍadeyyaṃ pakāsitaṃ.
::

::centre
Vanappatikathā.
::

::hangnum
186\.
::

::gatha1
Sīsato kaṇṇato vāpi, gīvato hatthatopi vā;
::

::gathalast
Chinditvā vāpi mocetvā, gaṇhato theyyacetasā.
::

::hangnum
187\.
::

::gatha1
Hoti {pb:M:0.0019} mocitamattasmiṃ, sīsādīhi parājayo;
::

::gathalast
Thullaccayaṃ karontassa, ākaḍḍhanavikaḍḍhanaṃ.
::

::hangnum
188\.
::

::gatha1
Hatthā anīharitvāva, valayaṃ kaṭakampi vā;
::

::gathalast
Aggabāhuñca ghaṃsanto, cāreti aparāparaṃ.
::

::hangnum
189\.
::

::gatha1
Tamākāsagataṃ {pb:V:0.0017} coro, karoti yadi rakkhati;
::

::gathalast
Saviññāṇakato mūle, valayaṃva na hotidaṃ.
::

::hangnum
190\.
::

::gatha1
Nivatthaṃ pana vatthaṃ yo, acchindati parassa ce;
::

::gathalast
Paropi pana lajjāya, sahasā taṃ na muñcati.
::

::hangnum
191\.
::

::gatha1
Ākaḍḍhati ca coropi, so paro tāva rakkhati;
::

::gathalast
Parassa hatthato vatthe, muttamatte parājayo.
::

::hangnum
192\.
::

::gatha1
Sabhaṇḍahārakaṃ bhaṇḍaṃ, nentassa paṭhame pade;
::

::gathalast
Thullaccayamatikkante, dutiyeva cuto siyā.
::

::hangnum
193\.
::

::gatha1
Pātāpeti sace bhaṇḍaṃ, tajjetvā theyyacetano;
::

::gathalast
Parassa hatthato bhaṇḍe, muttamatte parājayo.
::

::hangnum
194\.
::

::gatha1
Athāpi parikappetvā, pātāpeti va yo pana;
::

::gathalast
Tassa pātāpane vuttaṃ, dukkaṭāmasanepi ca.
::

::hangnum
195\.
::

::gatha1
Phandāpeti yathāvatthuṃ, ṭhānā cāveti ce cuto;
::

::gathalast
‘‘Tiṭṭha tiṭṭhā’’ti vadato, na doso chaḍḍitepi ca.
::

::hangnum
196\.
::

::gatha1
Āgantvā theyyacittena, pacchā taṃ gaṇhato siyā;
::

::gathalast
Pārājikaṃ taduddhāre, sālaye sāmike gate.
::

::hangnum
197\.
::

::gatha1
Gaṇhato sakasaññāya, gahaṇe pana rakkhati;
::

::gathalast
Bhaṇḍadeyyaṃ tathā paṃsu-kūlasaññāya gaṇhato.
::

::hangnum
198\.
::

::gatha1
‘‘Tiṭṭha {pb:M:0.0020} tiṭṭhā’’ti vutto ca, chaḍḍetvā pana bhaṇḍakaṃ;
::

::gathalast
Katvāva dhuranikkhepaṃ, bhīto corā palāyati.
::

::hangnum
199\.
::

::gatha1
Gaṇhato theyyacittena, uddhāre dukkaṭaṃ puna;
::

::gathalast
Dātabbamāharāpente, adentassa parājayo.
::

::hangnum
200\.
::

::gatha1
‘‘Kasmā? Tassa payogena, chaḍḍitattā’’ti sādaraṃ;
::

::gathalast
**Mahāaṭṭhakathāyaṃ** tu, vuttamaññāsu nāgataṃ.
::

::centre
Haraṇakathā.
::

::hangnum
201\.
::

::gatha1
Sampajānamusāvādaṃ, ‘‘na gaṇhāmī’’ti bhāsato;
::

::gathalast
Adinnādānapubbattā, dukkaṭaṃ hoti bhikkhuno.
::

::hangnum
202\.
::

::gatha1
‘‘Raho {pb:V:0.0018} mayā panetassa, ṭhapitaṃ kiṃ nu dassati’’;
::

::gathalast
Iccevaṃ vimatuppāde, tassa thullaccayaṃ siyā.
::

::hangnum
203\.
::

::gatha1
Tasmiṃ dāne nirussāhe, paro ce nikkhipe dhuraṃ;
::

::gathalast
Ubhinnaṃ dhuranikkhepe, bhikkhu hoti parājito.
::

::hangnum
204\.
::

::gatha1
Cittenādātukāmova, ‘‘dassāmī’’ti mukhena ce;
::

::gathalast
Vadato dhuranikkhepe, sāmino hi parājayo.
::

::centre
Upanidhikathā.
::

::hangnum
205\.
::

::gatha1
Suṅkaghātassa antova, ṭhatvā pāteti ce bahi;
::

::gathalast
Dhuvaṃ patati ce hatthā, muttamatte parājayo.
::

::hangnum
206\.
::

::gatha1
Taṃ rukkhe khāṇuke vāpi, hutvā paṭihataṃ puna;
::

::gathalast
Vātukkhittampi vā anto, sace patati rakkhati.
::

::hangnum
207\.
::

::gatha1
Patitvā {pb:M:0.0021} bhūmiyaṃ pacchā, vaṭṭantaṃ pana bhaṇḍakaṃ;
::

::gathalast
Sace pavisatyantova, tassa pārājikaṃ siyā.
::

::hangnum
208\.
::

::gatha1
Ṭhatvā ṭhatvā pavaṭṭantaṃ, paviṭṭhaṃ ce parājayo;
::

::gathalast
Atiṭṭhamānaṃ vaṭṭitvā, paviṭṭhaṃ pana rakkhati.
::

::hangnum
209\.
::

::gatha1
Iti vuttaṃ daḷhaṃ katvā, **kurundaṭṭhakathā**disu;
::

::gathalast
Sārato taṃ gahetabbaṃ, yuttaṃ viya ca dissati.
::

::hangnum
210\.
::

::gatha1
Sayaṃ vā yadi vaṭṭeti, vaṭṭāpeti parena vā;
::

::gathalast
Aṭṭhatvā vaṭṭamānaṃ taṃ, gataṃ nāsakaraṃ siyā.
::

::hangnum
211\.
::

::gatha1
Ṭhatvā ṭhatvā sace anto, bahi gacchati rakkhati;
::

::gathalast
Ṭhapite suddhacittena, sayaṃ vaṭṭati vaṭṭati.
::

::hangnum
212\.
::

::gatha1
Gacchante pana yāne vā, gaje vā taṃ ṭhapeti ce;
::

::gathalast
Bahi nīharaṇatthāya, nāvahāropi nīhaṭe.
::

::hangnum
213\.
::

::gatha1
Ṭhapite ṭhitayāne vā, payogena vinā gate;
::

::gathalast
Satipi theyyacittasmiṃ, avahāro na vijjati.
::

::hangnum
214\.
::

::gatha1
Sace pājeti taṃ yānaṃ, ṭhapetvā yānake maṇiṃ;
::

::gathalast
Siyā pārājikaṃ tassa, sīmātikkamane pana.
::

::hangnum
215\.
::

::gatha1
Suṅkaṭṭhāne {pb:V:0.0019} mataṃ suṅkaṃ, gantuṃ datvāva vaṭṭati;
::

::gathalast
Seso idha kathāmaggo, araññaṭṭhakathāsamo.
::

::centre
Suṅkaghātakathā.
::

::hangnum
216\.
::

::gatha1
**Antojātaṃ dhanakkītaṃ,** dinnaṃ vā pana kenaci;
::

::gathalast
Dāsaṃ **karamarānītaṃ,** harantassa parājayo.
::

::hangnum
217\.
::

::gatha1
Bhujissaṃ vā harantassa, mānusaṃ mātarāpi vā;
::

::gathalast
Pitarāṭhapitaṃ vāpi, avahāro na vijjati.
::

::hangnum
218\.
::

::gatha1
Taṃ {pb:M:0.0022} palāpetukāmova, ukkhipitvā bhujehi vā;
::

::gathalast
Taṃ ṭhitaṭṭhānato kiñci, saṅkāmeti parājayo.
::

::hangnum
219\.
::

::gatha1
Tajjetvā padasā dāsaṃ, nentassa padavārato;
::

::gathalast
Honti āpattiyo vuttā, tassa thullaccayādayo.
::

::hangnum
220\.
::

::gatha1
Hatthādīsu gahetvā taṃ, kaḍḍhatopi parājayo;
::

::gathalast
‘‘Gaccha yāhi palāyā’’ti, vadatopi ayaṃ nayo.
::

::hangnum
221\.
::

::gatha1
Vegasāva palāyantaṃ, ‘‘palāyā’’ti ca bhāsato;
::

::gathalast
Hoti pārājikenassa, anāpatti hi bhikkhuno.
::

::hangnum
222\.
::

::gatha1
Saṇikaṃ pana gacchantaṃ, sace vadati sopi ca;
::

::gathalast
Sīghaṃ gacchati ce tassa, vacanena parājayo.
::

::hangnum
223\.
::

::gatha1
Palāyitvā sace aññaṃ, gāmaṃ vā nigamampi vā;
::

::gathalast
Gataṃ disvā tato tañce, palāpeti parājayo.
::

::centre
Pāṇakathā.
::

::hangnum
224\.
::

::gatha1
Theyyā sappakaraṇḍaṃ ce, parāmasati dukkaṭaṃ;
::

::gathalast
Phandāpeti yathāvatthuṃ, ṭhānato cāvane cuto.
::

::hangnum
225\.
::

::gatha1
Ugghāṭetvā karaṇḍaṃ tu, sappamuddharato pana;
::

::gathalast
Karaṇḍatalato mutte, naṅguṭṭhe tu parājayo.
::

::hangnum
226\.
::

::gatha1
Ghaṃsitvā kaḍḍhato sappaṃ, naṅguṭṭhe mukhavaṭṭito;
::

::gathalast
Tassa sappakaraṇḍassa, muttamatte parājayo.
::

::hangnum
227\.
::

::gatha1
Karaṇḍaṃ {pb:V:0.0020} vivaritvā ce, pakkosantassa nāmato;
::

::gathalast
So nikkhamati ce sappo, tassa pārājikaṃ siyā.
::

::hangnum
228\.
::

::gatha1
Tathā katvā tu maṇḍūka-mūsikānaṃ ravampi vā;
::

::gathalast
Pakkosantassa nāmena, nikkhantepi parājayo.
::

::hangnum
229\.
::

::gatha1
Mukhaṃ {pb:M:0.0023} avivaritvāva, karontassevameva ca;
::

::gathalast
Yena kenaci nikkhante, sappe pārājikaṃ siyā.
::

::hangnum
230\.
::

::gatha1
Mukhe vivarite sappo, sayameva palāyati;
::

::gathalast
Na pakkosati ce tassa, bhaṇḍadeyyamudīritaṃ.
::

::centre
Apadakathā.
::

::hangnum
231\.
::

::gatha1
Theyyacittena yo hatthiṃ, karotāmasanādayo;
::

::gathalast
Honti āpattiyo tassa, tividhā dukkaṭādayo.
::

::hangnum
232\.
::

::gatha1
Sālāyaṃ ṭhitahatthissa, antovatthaṅgaṇesupi;
::

::gathalast
Ṭhānaṃ sālā ca vatthu ca, aṅgaṇaṃ sakalaṃ siyā.
::

::hangnum
233\.
::

::gatha1
Abaddhassa hi baddhassa, ṭhitaṭṭhānañca bandhanaṃ;
::

::gathalast
Tasmā tesaṃ vasā hatthiṃ, harato kāraye budho.
::

::hangnum
234\.
::

::gatha1
Nagarassa bahiddhā tu, ṭhitassa pana hatthino;
::

::gathalast
Ṭhitaṭṭhānaṃ bhave ṭhānaṃ, padavārena kāraye.
::

::hangnum
235\.
::

::gatha1
Nipannassa gajassekaṃ, ṭhānaṃ taṃ uṭṭhapeti ce;
::

::gathalast
Tasmiṃ uṭṭhitamatte tu, tassa pārājikaṃ siyā.
::

::hangnum
236\.
::

::gatha1
Eseva ca nayo ñeyyo, turaṅgamahisādisu;
::

::gathalast
Natthi kiñcipi vattabbaṃ, dvipadepi bahuppade.
::

::centre
Catuppadakathā.
::

::hangnum
237\.
::

::gatha1
Paresanti vijānitvā, paresaṃ santakaṃ dhanaṃ;
::

::gathalast
Garukaṃ theyyacittena, ṭhānā cāveti ce cuto.
::

::hangnum
238\.
::

::gatha1
Anāpatti sasaññissa, tiracchānapariggahe;
::

::gathalast
Tāvakālikavissāsa-ggāhe petapariggahe.
::

::hangnum
239\.
::

::gatha1
Yo {pb:M:0.0024}{pb:V:0.0021} panettha ca vattabbo, **pāḷimuttavinicchayo**;
::

::gathalast
Taṃ mayaṃ paratoyeva, bhaṇissāma pakiṇṇake.
::

::hangnum
240\.
::

::gatha1
Parājitānekamalena vuttaṃ;
::

::gatha2
Pārājikaṃ yaṃ dutiyaṃ jinena;
::

::gatha3
Vutto samāsena mayassa cattho;
::

::gathalast
Vattuṃ asesena hi ko samattho.
::

::centre
Iti vinayavinicchaye dutiyapārājikakathā niṭṭhitā.
::

#### Tatiyapārājikakathā

::hangnum
241\.
::

::gatha1
Manussajātiṃ jānanto, jīvitā yo viyojaye;
::

::gathalast
Nikkhipeyyassa satthaṃ vā, vadeyya maraṇe guṇaṃ.
::

::hangnum
242\.
::

::gatha1
Deseyya maraṇūpāyaṃ, hotāyampi parājito;
::

::gathalast
Asandheyyova so ñeyyo, dvedhā bhinnasilā viya.
::

::hangnum
243\.
::

::gatha1
Vuttā pāṇātipātassa, payogā cha mahesinā;
::

::gathalast
Sāhatthiko tathāṇatti-nissaggithāvarādayo.
::

::hangnum
244\.
::

::gatha1
Tattha kāyena vā kāya-paṭibaddhena vā sayaṃ;
::

::gathalast
Mārentassa paraṃ ghāto, ayaṃ **sāhatthiko** mato.
::

::hangnum
245\.
::

::gatha1
‘‘Evaṃ tvaṃ paharitvā taṃ, mārehī’’ti ca bhikkhuno;
::

::gathalast
Parassāṇāpanaṃ nāma, aya**māṇattiko** nayo.
::

::hangnum
246\.
::

::gatha1
Dūraṃ māretukāmassa, usuādinipātanaṃ;
::

::gathalast
Kāyena paṭibaddhena, ayaṃ **nissaggiyo** vidhi.
::

::hangnum
247\.
::

::gatha1
Asañcārimupāyena, māraṇatthaṃ parassa ca;
::

::gathalast
Opātādividhānaṃ tu, payogo **thāvaro** ayaṃ.
::

::hangnum
248\.
::

::gatha1
Paraṃ {pb:M:0.0025}{pb:V:0.0022} māretukāmassa, vijjāya jappanaṃ pana;
::

::gathalast
Ayaṃ **vijjāmayo** nāma, payogo pañcamo mato.
::

::hangnum
249\.
::

::gatha1
Samatthā māraṇe yā ca, iddhi kammavipākajā;
::

::gathalast
Aya**middhimayo** nāma, payogo samudīrito.
::

::hangnum
250\.
::

::gatha1
Ekeko duvidho tattha, hotīti paridīpito;
::

::gathalast
Uddesopi anuddeso, bhedo tesamayaṃ pana.
::

::hangnum
251\.
::

::gatha1
Bahusvapi yamuddissa, pahāraṃ deti ce pana;
::

::gathalast
Maraṇena ca tasseva, kammunā tena bajjhati.
::

::hangnum
252\.
::

::gatha1
Anuddissa pahārepi, yassa kassaci dehino;
::

::gathalast
Pahārappaccayā tassa, maraṇaṃ ce parājayo.
::

::hangnum
253\.
::

::gatha1
Mate pahaṭamatte vā, pacchā mubhayathāpi ca;
::

::gathalast
Hantā pahaṭamattasmiṃ, kammunā tena bajjhati.
::

::hangnum
254\.
::

::gatha1
Evaṃ sāhatthiko ñeyyo, tathā āṇattikopi ca;
::

::gathalast
Ettāvatā samāsena, dve payogā hi dassitā.
::

::hangnum
255\.
::

::gatha1
Vatthu kālo ca deso ca, satthañca iriyāpatho;
::

::gathalast
Karaṇassa visesoti, cha āṇattiniyāmakā.
::

::hangnum
256\.
::

::gatha1
Māretabbo hi yo tattha, so **‘‘vatthū’’**ti pavuccati;
::

::gathalast
Pubbaṇhādi siyā **kālo,** sattānaṃ yobbanādi ca.
::

::hangnum
257\.
::

::gatha1
**Deso** gāmādi viññeyyo, **satthaṃ** taṃ sattamāraṇaṃ;
::

::gathalast
Māretabbassa sattassa, nisajjādi**riyāpatho**.
::

::hangnum
258\.
::

::gatha1
Vijjhanaṃ bhedanañcāpi, chedanaṃ tāḷanampi vā;
::

::gathalast
Evamādividhoneko, **viseso karaṇassa** tu.
::

::hangnum
259\.
::

::gatha1
‘‘Yaṃ mārehī’’ti āṇatto, aññaṃ māreti ce tato;
::

::gathalast
‘‘Purato paharitvāna, mārehī’’ti ca bhāsito.
::

::hangnum
260\.
::

::gatha1
Pacchato {pb:M:0.0026} passato vāpi, paharitvāna mārite;
::

::gathalast
Vatthāṇatti visaṅketā, mūlaṭṭho pana muccati.
::

::hangnum
261\.
::

::gatha1
**Vatthuṃ** taṃ avirajjhitvā, yathāṇattiñca mārite;
::

::gathalast
Ubhayesaṃ yathākālaṃ, kammabaddho udīrito.
::

::hangnum
262\.
::

::gatha1
Āṇatto {pb:V:0.0023} ‘‘ajja pubbaṇhe, mārehī’’ti ca yo pana;
::

::gathalast
So ce māreti sāyanhe, mūlaṭṭho parimuccati.
::

::hangnum
263\.
::

::gatha1
Āṇattasseva so vutto;
::

::gatha2
Kammabaddho mahesinā;
::

::gatha3
Kālassa hi visaṅketā;
::

::gathalast
Doso nāṇāpakassa so.
::

::hangnum
264\.
::

::gatha1
‘‘Ajja mārehi pubbaṇhe, svevā’’ti aniyāmite;
::

::gathalast
Yadā kadāci pubbaṇhe, visaṅketo na mārite.
::

::hangnum
265\.
::

::gatha1
Eteneva upāyena, **kālabhedesu** sabbaso;
::

::gathalast
Saṅketo ca visaṅketo, veditabbo vibhāvinā.
::

::hangnum
266\.
::

::gatha1
‘‘Imaṃ gāme ṭhitaṃ veriṃ, mārehī’’ti ca bhāsito;
::

::gathalast
Sace so pana māreti, ṭhitaṃ taṃ yattha katthaci.
::

::hangnum
267\.
::

::gatha1
Natthi tassa visaṅketo, ubho bajjhanti kammunā;
::

::gathalast
‘‘Gāmeyevā’’ti āṇatto, vane vā sāvadhāraṇaṃ.
::

::hangnum
268\.
::

::gatha1
‘‘Vaneyevā’’ti vā vutto, gāme māreti cepi vā;
::

::gathalast
Visaṅketo viññātabbo, mūlaṭṭho parimuccati.
::

::hangnum
269\.
::

::gatha1
Eteneva upāyena, **sabbadesesu** bhedato;
::

::gathalast
Saṅketo ca visaṅketo, veditabbova viññunā.
::

::hangnum
270\.
::

::gatha1
‘‘Satthena pana mārehi, āṇatto’’ti ca kenaci;
::

::gathalast
Yena kenaci satthena, visaṅketo na mārite.
::

::hangnum
271\.
::

::gatha1
‘‘Iminā {pb:M:0.0027} vāsinā hī’’ti, vutto aññena vāsinā;
::

::gathalast
‘‘Imassāsissa vāpi tvaṃ, dhārāyetāya māraya’’.
::

::hangnum
272\.
::

::gatha1
Iti vutto sace veriṃ, dhārāya itarāya vā;
::

::gathalast
Tharunā vāpi tuṇḍena, visaṅketova mārite.
::

::hangnum
273\.
::

::gatha1
Eteneva upāyena, **sabbāvudhakajātisu**;
::

::gathalast
Saṅketo ca visaṅketo, veditabbo visesato.
::

::hangnum
274\.
::

::gatha1
‘‘Gacchantamenaṃ mārehi’’, iti vutto parena so;
::

::gathalast
Māreti naṃ nisinnaṃ ce, visaṅketo na vijjati.
::

::hangnum
275\.
::

::gatha1
‘‘Nisinnaṃyeva {pb:V:0.0024} mārehi’’, ‘‘gacchantaṃyeva vā’’ti ca;
::

::gathalast
Vutto māreti gacchantaṃ, nisinnaṃ vā yathākkamaṃ.
::

::hangnum
276\.
::

::gatha1
Visaṅketanti ñātabbaṃ, bhikkhunā vinayaññunā;
::

::gathalast
Eseva ca nayo ñeyyo, **sabbiriyāpathesu** ca.
::

::hangnum
277\.
::

::gatha1
‘‘Mārehī’’ti ca vijjhitvā, āṇatto hi parena so;
::

::gathalast
Vijjhitvāva tamāreti, visaṅketo na vijjati.
::

::hangnum
278\.
::

::gatha1
‘‘Mārehī’’ti ca vijjhitvā, āṇatto hi parena so;
::

::gathalast
Chinditvā yadi māreti, visaṅketova hoti so.
::

::hangnum
279\.
::

::gatha1
Eteneva upāyena, sabbesu **karaṇesupi**;
::

::gathalast
Saṅkete ca visaṅkete, veditabbo vinicchayo.
::

::hangnum
280\.
::

::gatha1
Dīghaṃ rassaṃ kisaṃ thūlaṃ, kāḷaṃ odātameva vā;
::

::gathalast
Āṇatto aniyāmetvā, mārehīti ca kenaci.
::

::hangnum
281\.
::

::gatha1
Sopi yaṃ kiñci āṇatto, sace māreti tādisaṃ;
::

::gathalast
Natthi tattha visaṅketo, ubhinnampi parājayo.
::

::hangnum
282\.
::

::gatha1
Manussaṃ kiñci uddissa, sace khaṇativāṭakaṃ;
::

::gathalast
Khaṇantassa ca opātaṃ, hoti āpatti dukkaṭaṃ.
::

::hangnum
283\.
::

::gatha1
Dukkhassuppattiyā {pb:M:0.0028} tattha, tassa thullaccayaṃ siyā;
::

::gathalast
Patitvā ca mate tasmiṃ, tassa pārājikaṃ bhave.
::

::hangnum
284\.
::

::gatha1
Nipatitvā panaññasmiṃ, mate doso na vijjati;
::

::gathalast
Anuddissakamopāto, khato hoti sace pana.
::

::hangnum
285\.
::

::gatha1
‘‘Patitvā ettha yo koci, maratū’’ti hi yattakā;
::

::gathalast
Maranti nipatitvā ce, dosā hontissa tattakā.
::

::hangnum
286\.
::

::gatha1
Ānantariyavatthusmiṃ, ānantariyakaṃ vade;
::

::gathalast
Tathā thullaccayādīnaṃ, honti thullaccayādayo.
::

::hangnum
287\.
::

::gatha1
Patitvā gabbhinī tasmiṃ, sagabbhā ce marissati;
::

::gathalast
Honti pāṇātipātā dve, ekovekekadhaṃsane.
::

::hangnum
288\.
::

::gatha1
Anubandhettha corehi, patitvā ce marissati;
::

::gathalast
Opātakhaṇakasseva, hoti pārājikaṃ kira.
::

::hangnum
289\.
::

::gatha1
Verino {pb:V:0.0025} tattha pātetvā, sace mārenti verino;
::

::gathalast
Patitaṃ tattha mārenti, nīharitvā sace bahi.
::

::hangnum
290\.
::

::gatha1
Nibbattitvā hi opāte, matā ce opapātikā;
::

::gathalast
Asakkontā ca nikkhantuṃ, sabbattha ca parājayo.
::

::hangnum
291\.
::

::gatha1
Yakkhādayo panuddissa, khaṇane dukkhasambhave;
::

::gathalast
Dukkaṭaṃ maraṇe vatthu-vasā thullaccayādayo.
::

::hangnum
292\.
::

::gatha1
Manusseyeva uddissa, khate opātake pana;
::

::gathalast
Anāpatti patitvā hi, yakkhādīsu matesupi.
::

::hangnum
293\.
::

::gatha1
Tathā yakkhādayo pāṇe, khate uddissa bhikkhunā;
::

::gathalast
Nipatitvā marantesu, manussesupyayaṃ nayo.
::

::hangnum
294\.
::

::gatha1
‘‘Pāṇino ettha bajjhitvā, marantū’’ti anuddisaṃ;
::

::gathalast
Pāsaṃ oḍḍeti yo tattha, sace bajjhanti pāṇino.
::

::hangnum
295\.
::

::gatha1
Hatthato muttamattasmiṃ, tassa pārājikaṃ siyā;
::

::gathalast
Ānantariyavatthusmiṃ, ānantariyameva ca.
::

::hangnum
296\.
::

::gatha1
Uddissa {pb:M:0.0029} hi kate pāse, yaṃ panuddissa oḍḍito;
::

::gathalast
Bandhanesu tadaññesaṃ, anāpatti pakāsitā.
::

::hangnum
297\.
::

::gatha1
Mūlena vā mudhā vāpi, dinne pāse parassa hi;
::

::gathalast
Mūlaṭṭhasseva hotīti, kammabaddho niyāmito.
::

::hangnum
298\.
::

::gatha1
Yena laddho sace lopi, pāsamuggaḷitampi vā;
::

::gathalast
Thiraṃ vāpi karotevaṃ, ubhinnaṃ kammabandhanaṃ.
::

::hangnum
299\.
::

::gatha1
Yo pāsaṃ uggaḷāpetvā, yāti pāpabhayā sace;
::

::gathalast
Taṃ disvā puna aññopi, saṇṭhapeti hi tattha ca.
::

::hangnum
300\.
::

::gatha1
Baddhā baddhā maranti ce, mūlaṭṭho na ca muccati;
::

::gathalast
Ṭhapetvā gahitaṭṭhāne, pāsayaṭṭhiṃ vimuccati.
::

::hangnum
301\.
::

::gatha1
Gopetvāpi na mokkho hi, pāsayaṭṭhiṃ sayaṃkataṃ;
::

::gathalast
Tamañño puna gaṇhitvā, saṇṭhapeti sace pana.
::

::hangnum
302\.
::

::gatha1
Tappaccayā marantesu, mūlaṭṭho na ca muccati;
::

::gathalast
Nāsetvā sabbaso vā taṃ, jhāpetvā vā vimuccati.
::

::hangnum
303\.
::

::gatha1
Ropentassa {pb:V:0.0026} ca sūlaṃ vā, sajjentassa adūhalaṃ;
::

::gathalast
Opātena ca pāsena, sadisova vinicchayo.
::

::hangnum
304\.
::

::gatha1
Anāpatti asañcicca, ajānantassa bhikkhuno;
::

::gathalast
Tathāmaraṇacittassa, matepyummattakādino.
::

::hangnum
305\.
::

::gatha1
Manussapāṇimhi ca pāṇasaññitā;
::

::gatha2
Sacassa cittaṃ maraṇūpasaṃhitaṃ;
::

::gatha3
Upakkamo tena ca tassa nāso;
::

::gathalast
Pañcettha aṅgāni manussaghāte.
::

::centre
Iti vinayavinicchaye tatiyapārājikakathā niṭṭhitā.
::

#### Catutthapārājikakathā

::hangnum
306\.
::

::gatha1
Asantamattassitameva {pb:M:0.0030} katvā;
::

::gatha2
Bhavaṃ adhiṭṭhāya ca vattamānaṃ;
::

::gatha3
Aññāpadesañca vinādhimānaṃ;
::

::gathalast
Jhānādibhedaṃ samudācareyya.
::

::hangnum
307\.
::

::gatha1
Kāyena vācāyapi vā tadatthe;
::

::gatha2
Ñāteva viññattipathe abhabbo;
::

::gatha3
Yatheva tālo pana matthakasmiṃ;
::

::gathalast
Chinno abhabbo puna ruḷhibhāve.
::

::hangnum
308\.
::

::gatha1
Asantamevattani yo parassa;
::

::gatha2
Dīpeti jhānādimanantaraṃ so;
::

::gatha3
Jānāti ce hoti cuto hi no ce;
::

::gathalast
Jānāti thullaccayamassa hoti.
::

::hangnum
309\.
::

::gatha1
‘‘Yo {pb:V:0.0027} te vihāre vasatīdha bhikkhu;
::

::gatha2
So jhānalābhī’’ti ca dīpite ce;
::

::gatha3
Jānāti thullaccayamassa no ce;
::

::gathalast
Jānāti taṃ dukkaṭameva hoti.
::

::hangnum
310\.
::

::gatha1
Asantamevattani dhammametaṃ;
::

::gatha2
Atthīti katvā vadatodhimānā;
::

::gatha3
Vutto anāpattinayo panevaṃ;
::

::gathalast
Avattukāmassa tathādikassa.
::

::hangnum
311\.
::

::gatha1
Pāpicchatā tassa asantabhāvo;
::

::gatha2
Ārocanañceva manussakassa;
::

::gatha3
Naññāpadesena tadeva ñāṇaṃ;
::

::gathalast
Pañcettha aṅgāni vadanti dhīrā.
::

::hangnum
312\.
::

::gatha1
Paṭhame dutiye cante, pariyāyo na vijjati;
::

::gathalast
Dutiye tatiyeyeva, āṇatti na panetare.
::

::hangnum
313\.
::

::gatha1
Ādi {pb:M:0.0031} mekasamuṭṭhānaṃ, duvaṅgaṃ kāyacittato;
::

::gathalast
Sesā ca tisamuṭṭhānā, tesamaṅgāni satta tu.
::

::hangnum
314\.
::

::gatha1
Sukhopekkhāyutaṃ ādi, tatiyaṃ dukkhavedanaṃ;
::

::gathalast
Dutiyañca catutthañca, tivedanamudīritaṃ.
::

::hangnum
315\.
::

::gatha1
Paṭhamassaṭṭha cittāni, tatiyassa duve pana;
::

::gathalast
Dutiyassa catutthassa, dasa cittāni labbhare.
::

::hangnum
316\.
::

::gatha1
Tasmā sacittakaṃ vuttaṃ, sabbametaṃ catubbidhaṃ;
::

::gathalast
Kriyā saññāvimokkhañca, lokavajjanti dīpitaṃ.
::

::hangnum
317\.
::

::gatha1
Idamāpattiyaṃyeva, vidhānaṃ pana yujjati;
::

::gathalast
Tasmā āpattiyaṃyeva, gahetabbaṃ vibhāvinā.
::

::hangnum
318\.
::

::gatha1
Mudupiṭṭhi ca lambī ca, mukhaggāhī nisīdako;
::

::gathalast
Pārājikā ime tesaṃ, cattāro anulomikā.
::

::hangnum
319\.
::

::gatha1
Bhikkhunīnañca cattāri, vibbhantā bhikkhunī sayaṃ;
::

::gathalast
Tathā ekādasābhabbā, sabbete catuvīsati.
::

::hangnum
320\.
::

::gatha1
Ime {pb:V:0.0028} pārājikā vuttā, catuvīsati puggalā;
::

::gathalast
Abhabbā bhikkhubhāvāya, sīsacchinnova jīvituṃ.
::

::hangnum
321\.
::

::gatha1
Paṇḍako ca tiracchāno, ubhatobyañjanopi ca;
::

::gathalast
Tayo vatthuvipannā hi, ahetupaṭisandhikā.
::

::hangnum
322\.
::

::gatha1
Pañcānantarikā theyya-saṃvāsopi ca dūsako;
::

::gathalast
Titthipakkantako ceti, kriyānaṭṭhā panaṭṭha te.
::

::hangnum
323\.
::

::gatha1
Vinicchayo yo pana sārabhūto;
::

::gatha2
Pārājikānaṃ kathito mayāyaṃ;
::

::gatha3
Tassānusārena budhena ñātuṃ;
::

::gathalast
Sakkā hi sesopi asesatova.
::

::hangnum
324\.
::

::gatha1
Piṭake {pb:M:0.0032} paṭubhāvakare parame;
::

::gatha2
Vinaye vividhehi nayehi yute;
::

::gatha3
Paramatthanayaṃ abhipatthayatā;
::

::gathalast
Pariyāpuṇitabbamayaṃ satataṃ.
::

::centre
Iti vinayavinicchaye catutthapārājikakathā niṭṭhitā.
::

#### Saṅghādisesakathā

::hangnum
325\.
::

::gatha1
Mocetukāmatācittaṃ, vāyāmo sukkamocanaṃ;
::

::gathalast
Aññatra supinantena, hoti saṅghādisesatā.
::

::hangnum
326\.
::

::gatha1
Parenupakkamāpetvā, aṅgajātaṃ panattano;
::

::gathalast
Sukkaṃ yadi vimoceti, garukaṃ tassa niddise.
::

::hangnum
327\.
::

::gatha1
Sañciccupakkamantassa, aṅgajātaṃ panattano;
::

::gathalast
Thullaccayaṃ samuddiṭṭhaṃ, sace sukkaṃ na muccati.
::

::hangnum
328\.
::

::gatha1
Sañciccupakkamantassa{pb:V:0.0029}, ākāse kampanenapi;
::

::gathalast
Hoti thullaccayaṃ tassa, yadi sukkaṃ na muccati.
::

::hangnum
329\.
::

::gatha1
Vatthiṃ kīḷāya pūretvā, passāvetuṃ na vaṭṭati;
::

::gathalast
Nimittaṃ pana hatthena, kīḷāpentassa dukkaṭaṃ.
::

::hangnum
330\.
::

::gatha1
Tissannaṃ pana itthīnaṃ, nimittaṃ rattacetasā;
::

::gathalast
Purato pacchato vāpi, olokentassa dukkaṭaṃ.
::

::hangnum
331\.
::

::gatha1
Ekenekaṃ payogena, divasampi ca passato;
::

::gathalast
Nāpattiyā bhave aṅgaṃ, ummīlananimīlanaṃ.
::

::hangnum
332\.
::

::gatha1
Amocanādhippāyassa, anupakkamatopi ca;
::

::gathalast
Supinantena muttasmiṃ, anāpatti pakāsitā.
::

::centre
Sukkavisaṭṭhikathā.
::

::hangnum
333\.
::

::gatha1
Āmasanto {pb:M:0.0033} manussitthiṃ, kāyasaṃsaggarāgato;
::

::gathalast
‘‘Manussitthī’’ti saññāya, hoti saṅghādisesiko.
::

::hangnum
334\.
::

::gatha1
Lomenantamaso lomaṃ, phusantassāpi itthiyā;
::

::gathalast
Kāyasaṃsaggarāgena, hoti āpatti bhikkhuno.
::

::hangnum
335\.
::

::gatha1
Itthiyā yadi samphuṭṭho, phassaṃ sevanacetano;
::

::gathalast
Vāyamitvādhivāseti, hoti saṅghādisesatā.
::

::hangnum
336\.
::

::gatha1
Ekena pana hatthena, gahetvā dutiyena vā;
::

::gathalast
Tattha tattha phusantassa, ekāvāpatti dīpitā.
::

::hangnum
337\.
::

::gatha1
Aggahetvā phusantassa, yāva pādañca sīsato;
::

::gathalast
Kāyā hatthamamocetvā, ekāva divasampi ca.
::

::hangnum
338\.
::

::gatha1
Aṅgulīnaṃ tu pañcannaṃ, gahaṇe ekato pana;
::

::gathalast
Ekāyeva siyāpatti, na hi koṭṭhāsato siyā.
::

::hangnum
339\.
::

::gatha1
Nānitthīnaṃ sace pañca, gaṇhātyaṅguliyo pana;
::

::gathalast
Ekato pañca saṅghādi-sesā hontissa bhikkhuno.
::

::hangnum
340\.
::

::gatha1
Itthiyā vimatissāpi, paṇḍakādikasaññino;
::

::gathalast
Kāyena itthiyā kāya-sambaddhaṃ phusatopi vā.
::

::hangnum
341\.
::

::gatha1
Paṇḍake {pb:V:0.0030} yakkhipetīsu, tassa thullaccayaṃ siyā;
::

::gathalast
Dukkaṭaṃ kāyasaṃsagge, tiracchānagatitthiyā.
::

::hangnum
342\.
::

::gatha1
Bhikkhuno paṭibaddhena, kāyena pana itthiyā;
::

::gathalast
Kāyena paṭibaddhañca, phusantassapi dukkaṭaṃ.
::

::hangnum
343\.
::

::gatha1
Itthīnaṃ itthirūpañca, dārulohamayādikaṃ;
::

::gathalast
Tāsaṃ vatthamalaṅkāraṃ, āmasantassa dukkaṭaṃ.
::

::hangnum
344\.
::

::gatha1
Tatthajātaphalaṃ khajjaṃ, muggādiṃ tatthajātakaṃ;
::

::gathalast
Dhaññāni pana sabbāni, āmasantassa dukkaṭaṃ.
::

::hangnum
345\.
::

::gatha1
Sabbaṃ {pb:M:0.0034} dhamanasaṅkhādiṃ, pañcaṅgaturiyampi ca;
::

::gathalast
Ratanāni ca sabbāni, āmasantassa dukkaṭaṃ.
::

::hangnum
346\.
::

::gatha1
Sabbamāvudhabhaṇḍañca, jiyā ca dhanudaṇḍako;
::

::gathalast
Anāmāsamidaṃ sabbaṃ, jālañca saravāraṇaṃ.
::

::hangnum
347\.
::

::gatha1
Suvaṇṇapaṭibimbādi, cetiyaṃ ārakūṭakaṃ;
::

::gathalast
Anāmāsanti niddiṭṭhaṃ, **kurundaṭṭhakathāya** hi.
::

::hangnum
348\.
::

::gatha1
Sabbaṃ onahituṃ vāpi, onahāpetumeva vā;
::

::gathalast
Vādāpetuñca vādetuṃ, vāditaṃ na ca vaṭṭati.
::

::hangnum
349\.
::

::gatha1
‘‘Karissāmupahāra’’nti, vuttena pana bhikkhunā;
::

::gathalast
Pūjā buddhassa kātabbā, vattabbāti ca viññunā.
::

::hangnum
350\.
::

::gatha1
Sayaṃ phusiyamānassa, itthiyā pana dhuttiyā;
::

::gathalast
Avāyamitvā kāyena, phassaṃ paṭivijānato.
::

::hangnum
351\.
::

::gatha1
Anāpatti asañcicca, ajānantassa bhikkhuno;
::

::gathalast
Mokkhādhippāyino ceva, tathā ummattakādino.
::

::hangnum
352\.
::

::gatha1
Paṭhamena samānāva, samuṭṭhānādayo pana;
::

::gathalast
Kāyasaṃsaggarāgassa, tathā sukkavisaṭṭhiyā.
::

::centre
Kāyasaṃsaggakathā.
::

::hangnum
353\.
::

::gatha1
Duṭṭhullavācassādena, itthiyā itthisaññino;
::

::gathalast
Dvinnañca pana maggānaṃ, vaṇṇāvaṇṇavasena ca.
::

::hangnum
354\.
::

::gatha1
Methunayācanādīhi{pb:V:0.0031}, obhāsantassa bhikkhuno;
::

::gathalast
Viññuṃ antamaso hattha-muddāyapi garuṃ siyā.
::

::hangnum
355\.
::

::gatha1
‘‘Sikharaṇīsi{pb:M:0.0035}, sambhinnā, ubhatobyañjanā’’ti ca;
::

::gathalast
Akkosavacanenāpi, garukaṃ tu suṇantiyā.
::

::hangnum
356\.
::

::gatha1
Punappunobhāsantassa, ekavācāya vā bahū;
::

::gathalast
Gaṇanāya ca vācānaṃ, itthīnaṃ garukā siyuṃ.
::

::hangnum
357\.
::

::gatha1
Sā ce nappaṭijānāti, tassa thullaccayaṃ siyā;
::

::gathalast
Ādissa bhaṇane cāpi, ubbhajāṇumadhakkhakaṃ.
::

::hangnum
358\.
::

::gatha1
Ubbhakkhakamadhojāṇu-maṇḍalaṃ pana uddisaṃ;
::

::gathalast
Vaṇṇādibhaṇane kāya-paṭibaddhe ca dukkaṭaṃ.
::

::hangnum
359\.
::

::gatha1
Thullaccayaṃ bhave tassa, paṇḍake yakkhipetisu;
::

::gathalast
Adhakkhakobbhajāṇumhi, dukkaṭaṃ paṇḍakādisu.
::

::hangnum
360\.
::

::gatha1
Ubbhakkhakamadhojāṇu-maṇḍalepi ayaṃ nayo;
::

::gathalast
Sabbattha dukkaṭaṃ vuttaṃ, tiracchānagatitthiyā.
::

::hangnum
361\.
::

::gatha1
Atthadhammapurekkhāraṃ, katvā obhāsatopi ca;
::

::gathalast
Vadatopi anāpatti, purakkhatvānusāsaniṃ.
::

::hangnum
362\.
::

::gatha1
Tathā ummattakādīnaṃ, samuṭṭhānādayo nayā;
::

::gathalast
Adinnādānatulyāva, vedanettha dvidhā matā.
::

::centre
Duṭṭhullavācākathā.
::

::hangnum
363\.
::

::gatha1
Vaṇṇaṃ panattano kāma-pāricariyāya bhāsato;
::

::gathalast
Tasmiṃyeva khaṇe sā ce, jānāti garukaṃ siyā.
::

::hangnum
364\.
::

::gatha1
No ce jānāti sā yakkhi-petidevīsu paṇḍake;
::

::gathalast
Hoti thullaccayaṃ tassa, sese āpatti dukkaṭaṃ.
::

::hangnum
365\.
::

::gatha1
Cīvarādīhi aññehi, vatthukāmehi attano;
::

::gathalast
Natthi doso bhaṇantassa, pāricariyāya vaṇṇanaṃ.
::

::hangnum
366\.
::

::gatha1
Itthisaññā {pb:M:0.0036} manussitthī, pāricariyāya rāgitā;
::

::gathalast
Obhāso tena rāgena, khaṇe tasmiṃ vijānanaṃ.
::

::hangnum
367\.
::

::gatha1
Pañcaṅgāni {pb:V:0.0032} imānettha, veditabbāni viññunā;
::

::gathalast
Samuṭṭhānādayopyassa, anantarasamā matā.
::

::centre
Attakāmapāricariyakathā.
::

::hangnum
368\.
::

::gatha1
Paṭiggaṇhāti sandesaṃ, purisassitthiyāpi vā;
::

::gathalast
Vīmaṃsati garu hoti, paccāharati ce pana.
::

::hangnum
369\.
::

::gatha1
‘‘Yassā hi santikaṃ gantvā, ārocehī’’ti pesito;
::

::gathalast
Tamadisvā tadaññassa, avassārocakassa so.
::

::hangnum
370\.
::

::gatha1
‘‘Ārocehī’’ti vatvā taṃ, paccāharati ce pana;
::

::gathalast
Bhikkhu saṅghādisesamhā, sañcarittā na muccati.
::

::hangnum
371\.
::

::gatha1
‘‘Mātarā rakkhitaṃ itthiṃ, gaccha brūhī’’ti pesito;
::

::gathalast
Piturakkhitamaññaṃ vā, visaṅketova bhāsato.
::

::hangnum
372\.
::

::gatha1
Paṭiggaṇhanatādīhi, tīhi aṅgehi saṃyute;
::

::gathalast
Sañcaritte samāpanne, garukāpattimādise.
::

::hangnum
373\.
::

::gatha1
Dvīhi thullaccayaṃ vuttaṃ, paṇḍakādīsu tīhipi;
::

::gathalast
Ekeneva ca sabbattha, hoti āpatti dukkaṭaṃ.
::

::hangnum
374\.
::

::gatha1
Cetiyassa ca saṅghassa, gilānassa ca bhikkhuno;
::

::gathalast
Gacchato pana kiccena, anāpatti pakāsitā.
::

::hangnum
375\.
::

::gatha1
Manussattaṃ tathā tassā, nanālaṃvacanīyatā;
::

::gathalast
Paṭiggaṇhanatādīnaṃ, vasā pañcaṅgikaṃ mataṃ.
::

::hangnum
376\.
::

::gatha1
Idañhi chasamuṭṭhānaṃ, acittakamudīritaṃ;
::

::gathalast
Alaṃvacanīyattaṃ vā, paṇṇattiṃ vā ajānato.
::

::hangnum
377\.
::

::gatha1
Gahetvā {pb:M:0.0037} sāsanaṃ kāya-vikārenūpagamma taṃ;
::

::gathalast
Vīmaṃsitvā harantassa, garukaṃ kāyato siyā.
::

::hangnum
378\.
::

::gatha1
Sutvā yathānisinnova, vacanaṃ itthiyā puna;
::

::gathalast
Taṃ tatthevāgatasseva, ārocentassa vācato.
::

::hangnum
379\.
::

::gatha1
Ajānantassa paṇṇattiṃ, kāyavācāhi taṃ vidhiṃ;
::

::gathalast
Karoto harato vāpi, garukaṃ kāyavācato.
::

::hangnum
380\.
::

::gatha1
Jānitvāpi {pb:V:0.0033} karontassa, garukāpattiyo tathā;
::

::gathalast
Sacittakehi tīheva, samuṭṭhānehi jāyare.
::

::centre
Sañcarittakathā.
::

::hangnum
381\.
::

::gatha1
Sayaṃyācitakeheva, kuṭikaṃ appamāṇikaṃ;
::

::gathalast
Attuddesaṃ karontassa, tathādesitavatthukaṃ.
::

::hangnum
382\.
::

::gatha1
Honti saṅghādisesā dve, sārambhādīsu dukkaṭaṃ;
::

::gathalast
Sace ekavipannā sā, garukaṃ ekakaṃ siyā.
::

::hangnum
383\.
::

::gatha1
Purisaṃ yācituṃ kamma-sahāyatthāya vaṭṭati;
::

::gathalast
Mūlacchejjavaseneva, yācamānassa dukkaṭaṃ.
::

::hangnum
384\.
::

::gatha1
Avajjaṃ hatthakammampi, yācituṃ pana vaṭṭati;
::

::gathalast
Hatthakammampi nāmetaṃ, kiñci vatthu na hoti hi.
::

::hangnum
385\.
::

::gatha1
Goṇamāyācamānassa, ṭhapetvā ñātakādike;
::

::gathalast
Dukkaṭaṃ tassa niddiṭṭhaṃ, mūlacchejjena tesupi.
::

::hangnum
386\.
::

::gatha1
‘‘Goṇaṃ demā’’ti vuttepi, gahetuṃ na ca vaṭṭati;
::

::gathalast
Sakaṭaṃ dārubhaṇḍattā, gahetuṃ pana vaṭṭati.
::

::hangnum
387\.
::

::gatha1
Vāsipharasukuddāla-kuṭhārādīsvayaṃ nayo;
::

::gathalast
Anajjhāvutthakaṃ sabbaṃ, harāpetumpi vaṭṭati.
::

::hangnum
388\.
::

::gatha1
Valliādimhi {pb:M:0.0038} sabbasmiṃ, garubhaṇḍappahonake;
::

::gathalast
Paresaṃ santakeyeva, hoti āpatti dukkaṭaṃ.
::

::hangnum
389\.
::

::gatha1
Paccayesu hi tīsveva, viññatti na ca vaṭṭati;
::

::gathalast
Tatiye parikathobhāsa-nimittāni ca labbhare.
::

::hangnum
390\.
::

::gatha1
‘‘Adesite ca vatthusmiṃ, pamāṇenādhikaṃ kuṭiṃ;
::

::gathalast
Karissāmī’’ti cintetvā, araññaṃ gacchatopi ca.
::

::hangnum
391\.
::

::gatha1
Pharasuṃ vāpi vāsiṃ vā, nisentassāpi dukkaṭaṃ;
::

::gathalast
Chindato dukkaṭaṃ rukkhaṃ, tassa pācittiyā saha.
::

::hangnum
392\.
::

::gatha1
Evaṃ pubbapayogasmiṃ, kuṭikārakabhikkhuno;
::

::gathalast
Yathāpayogamāpattiṃ, vinayaññū viniddise.
::

::hangnum
393\.
::

::gatha1
Yā {pb:V:0.0034} pana dvīhi piṇḍehi, niṭṭhānaṃ tu gamissati;
::

::gathalast
Hoti thullaccayaṃ tesu, paṭhame dutiye garu.
::

::hangnum
394\.
::

::gatha1
Anāpatti sacaññassa, deti vippakataṃ kuṭiṃ;
::

::gathalast
Tathā bhūmiṃ samaṃ katvā, bhindatopi ca taṃ kuṭiṃ.
::

::hangnum
395\.
::

::gatha1
Guhaṃ leṇaṃ karontassa, tiṇapaṇṇacchadampi vā;
::

::gathalast
Vāsāgāraṃ ṭhapetvāna, aññassatthāya vā tathā.
::

::hangnum
396\.
::

::gatha1
Desāpetvāva bhikkhūhi, vatthuṃ pana ca bhikkhuno;
::

::gathalast
Kriyatova samuṭṭhāti, karoto appamāṇikaṃ.
::

::hangnum
397\.
::

::gatha1
Adesetvā karontassa, taṃ kriyākriyato siyā;
::

::gathalast
Samuṭṭhānādayo sesā, sañcarittasamā matā.
::

::centre
Kuṭikārasikkhāpadakathā.
::

::hangnum
398\.
::

::gatha1
Adesetvā sace vatthuṃ, yo kareyya mahallakaṃ;
::

::gathalast
Vihāraṃ attavāsatthaṃ, garukaṃ tassa niddise.
::

::hangnum
399\.
::

::gatha1
Pamāṇātikkamenāpi{pb:M:0.0039}, doso natthi mahallake;
::

::gathalast
Tasmā kriyasamuṭṭhānā-bhāvaṃ samupalakkhaye.
::

::hangnum
400\.
::

::gatha1
Pamāṇaniyamābhāvā, ekasaṅghādisesatā;
::

::gathalast
Samuṭṭhānādikaṃ sesaṃ, anantarasamaṃ mataṃ.
::

::centre
Mahallakakathā.
::

::hangnum
401\.
::

::gatha1
Pārājikāni vuttāni, catuvīsati satthunā;
::

::gathalast
Bhikkhuno anurūpāni, tesu ekūnavīsati.
::

::hangnum
402\.
::

::gatha1
Amūlakena codeti, hutvā cāvanacetano;
::

::gathalast
Suddhaṃ vā yadi vāsuddhaṃ, tesu aññatarena yo.
::

::hangnum
403\.
::

::gatha1
Garukaṃ tassa āpattiṃ, katokāsamhi niddise;
::

::gathalast
Tatheva akatokāse, dukkaṭāpattiyā saha.
::

::hangnum
404\.
::

::gatha1
‘‘Koṇṭhosi ca nigaṇṭhosi;
::

::gatha2
Sāmaṇerosi tāpaso;
::

::gatha3
Gahaṭṭhosi {pb:V:0.0035} tathā jeṭṭha-;
::

::gathalast
Bbatikosi upāsako.
::

::hangnum
405\.
::

::gatha1
Dussīlo pāpadhammosi, antopūti avassuto’’;
::

::gathalast
Iccevampi vadantassa, garukaṃ tassa niddise.
::

::hangnum
406\.
::

::gatha1
Sammukhā hatthamuddāya, codentassapi taṅkhaṇe;
::

::gathalast
Taṃ ce paro vijānāti, hoti āpatti bhikkhuno.
::

::hangnum
407\.
::

::gatha1
Garukaṃ sammukhe ṭhatvā, codāpentassa kenaci;
::

::gathalast
Tassa vācāya vācāya, codāpentassa niddise.
::

::hangnum
408\.
::

::gatha1
Atha sopi ‘‘mayā diṭṭhaṃ, sutaṃ vā’’ti ca bhāsati;
::

::gathalast
Tesaṃ dvinnampi saṅghādi-seso hoti na saṃsayo.
::

::hangnum
409\.
::

::gatha1
Dūtaṃ {pb:M:0.0040} vā pana pesetvā, paṇṇaṃ vā pana sāsanaṃ;
::

::gathalast
Codāpentassa āpatti, na hotīti pakāsitā.
::

::hangnum
410\.
::

::gatha1
Tathā saṅghādisesehi, vutte cāvanasaññino;
::

::gathalast
Hoti pācittiyāpatti, sesāpattīhi dukkaṭaṃ.
::

::hangnum
411\.
::

::gatha1
Akkosanādhippāyassa, akatokāsamattanā;
::

::gathalast
Saha pācittiyenassa, vadantassa ca dukkaṭaṃ.
::

::hangnum
412\.
::

::gatha1
Asammukhā vadantassa, āpattīhipi sattahi;
::

::gathalast
Tathā kammaṃ karontassa, hoti āpatti dukkaṭaṃ.
::

::hangnum
413\.
::

::gatha1
Na dosummattakādīnaṃ, hoti pañcaṅgasaṃyutaṃ;
::

::gathalast
Upasampannatā tasmiṃ, puggale suddhasaññitā.
::

::hangnum
414\.
::

::gatha1
Pārājikena codeti, yena tassa amūlatā;
::

::gathalast
Sammukhā codanā ceva, tassa cāvanasaññino.
::

::hangnum
415\.
::

::gatha1
Taṅkhaṇe jānanañceva, pañcaṅgāni bhavanti hi;
::

::gathalast
Idaṃ tu tisamuṭṭhānaṃ, sacittaṃ dukkhavedanaṃ.
::

::centre
Duṭṭhadosakathā.
::

::hangnum
416\.
::

::gatha1
Lesamattamupādāya, bhikkhumantimavatthunā;
::

::gathalast
Codeyya garukāpatti, sace cāvanacetano.
::

::hangnum
417\.
::

::gatha1
Codeti {pb:V:0.0036} vā tathāsaññī, codāpeti parena vā;
::

::gathalast
Anāpatti siyā seso, anantarasamo mato.
::

::centre
Dutiyaduṭṭhadosakathā.
::

::hangnum
418\.
::

::gatha1
Samaggassa ca saṅghassa, bhedatthaṃ vāyameyya yo;
::

::gathalast
Bhedahetuṃ gahetvā vā, tiṭṭheyya paridīpayaṃ.
::

::hangnum
419\.
::

::gatha1
So {pb:M:0.0041} hi bhikkhūhi vattabbo, ‘‘bhedatthaṃ mā parakkama’’;
::

::gathalast
Iti ‘‘saṅghassa mā tiṭṭha, gahetvā bhedakāraṇaṃ’’.
::

::hangnum
420\.
::

::gatha1
Vuccamāno hi teheva, nissajjeyya na ceva yaṃ;
::

::gathalast
Samanubhāsitabbo taṃ, accajaṃ garukaṃ phuse.
::

::hangnum
421\.
::

::gatha1
Parakkamantaṃ saṅghassa, bhikkhuṃ bhedāya bhikkhuno;
::

::gathalast
Disvā sutvā hi ñatvā vā, avadantassa dukkaṭaṃ.
::

::hangnum
422\.
::

::gatha1
Gantvā ca pana vattabbo, addhayojanatādikaṃ;
::

::gathalast
Dūrampi pana gantabbaṃ, sace sakkoti tāvade.
::

::hangnum
423\.
::

::gatha1
Tikkhattuṃ pana vuttassa, apariccajatopi taṃ;
::

::gathalast
Dūtaṃ vā pana paṇṇaṃ vā, pesatopi ca dukkaṭaṃ.
::

::hangnum
424\.
::

::gatha1
Ñattiyā pariyosāne, dukkaṭaṃ paridīpitaṃ;
::

::gathalast
Kammavācāhi ca dvīhi, hoti thullaccayaṃ dvayaṃ.
::

::hangnum
425\.
::

::gatha1
Yya-kāre pana sampatte, garukeyeva tiṭṭhati;
::

::gathalast
Passambhanti hi tissopi, bhikkhuno dukkaṭādayo.
::

::hangnum
426\.
::

::gatha1
Akate pana kammasmiṃ, apariccajatopi ca;
::

::gathalast
Tassa saṅghādisesena, anāpatti pakāsitā.
::

::hangnum
427\.
::

::gatha1
Ñattito pana pubbe vā, pacchā vā taṅkhaṇepi vā;
::

::gathalast
Asampatte yya-kārasmiṃ, paṭinissajjatopi ca.
::

::hangnum
428\.
::

::gatha1
Paṭinissajjato vāpi, taṃ vā samanubhāsato;
::

::gathalast
Tathevummattakādīnaṃ, anāpatti pakāsitā.
::

::hangnum
429\.
::

::gatha1
Yañhi bhikkhumanuddissa, macchamaṃsaṃ kataṃ bhave;
::

::gathalast
Yasmiñca nibbematiko, taṃ sabbaṃ tassa vaṭṭati.
::

::hangnum
430\.
::

::gatha1
Samuddissa {pb:V:0.0037} kataṃ ñatvā, bhuñjantasseva dukkaṭaṃ;
::

::gathalast
Tathā akappiyaṃ maṃsaṃ, ajānitvāpi khādato.
::

::hangnum
431\.
::

::gatha1
Hatthussacchamanussānaṃ{pb:M:0.0042}, ahikukkuradīpinaṃ;
::

::gathalast
Sīhabyagghataracchānaṃ, maṃsaṃ hoti akappiyaṃ.
::

::hangnum
432\.
::

::gatha1
Thullaccayaṃ manussānaṃ, maṃse sesesu dukkaṭaṃ;
::

::gathalast
Sacittakaṃ samuddissa-kataṃ sesamacittakaṃ.
::

::hangnum
433\.
::

::gatha1
Pucchitvāyeva maṃsānaṃ, bhikkhūnaṃ gahaṇaṃ pana;
::

::gathalast
Etaṃ vattanti vattaṭṭhā, vadanti vinayaññuno.
::

::hangnum
434\.
::

::gatha1
Idamekasamuṭṭhānaṃ, vuttaṃ samanubhāsanaṃ;
::

::gathalast
Kāyakammaṃ vacīkammaṃ, akriyaṃ dukkhavedanaṃ.
::

::centre
Saṅghabhedakathā.
::

::hangnum
435\.
::

::gatha1
Dutiye saṅghabhedasmiṃ, vattabbaṃ natthi kiñcipi;
::

::gathalast
Samuṭṭhānādayopissa, paṭhamena samā matā.
::

::centre
Dutiyasaṅghabhedakathā.
::

::hangnum
436\.
::

::gatha1
Uddesapariyāpanne, bhikkhu dubbacajātiko;
::

::gathalast
Avacanīyamattānaṃ, karoti garukaṃ siyā.
::

::hangnum
437\.
::

::gatha1
Dubbacepi panetasmiṃ, saṅghabhedakavaṇṇane;
::

::gathalast
Sabbo vuttanayeneva, veditabbo vinicchayo.
::

::centre
Dubbacakathā.
::

::hangnum
438\.
::

::gatha1
Yo chandagāmitādīhi, pāpento kuladūsako.
::

::gathalast
Kamme kariyamāne taṃ, accajaṃ garukaṃ phuse.
::

::hangnum
439\.
::

::gatha1
Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;
::

::gathalast
Kulasaṅgahaṇatthāya, attano vā parassa vā.
::

::hangnum
440\.
::

::gatha1
Santakaṃ {pb:M:0.0043} dadato hoti, kuladūsanadukkaṭaṃ;
::

::gathalast
Bhaṇḍagghena ca kātabbo, theyyā saṅghaññasantake.
::

::hangnum
441\.
::

::gatha1
Saṅghikaṃ {pb:V:0.0038} garubhaṇḍaṃ vā, senāsananiyāmitaṃ;
::

::gathalast
Yopissaravatāyeva, dento thullaccayaṃ phuse.
::

::hangnum
442\.
::

::gatha1
Haritvā vā harāpetvā, pakkositvāgatassa vā;
::

::gathalast
Kulasaṅgahaṇatthāya, pupphaṃ dentassa dukkaṭaṃ.
::

::hangnum
443\.
::

::gatha1
Haritvā vā harāpetvā, pitūnaṃ pana vaṭṭati;
::

::gathalast
Dātuṃ pupphaṃ panaññassa, āgatasseva ñātino.
::

::hangnum
444\.
::

::gatha1
Tañca kho vatthupūjatthaṃ, dātabbaṃ na panaññathā;
::

::gathalast
Sivādipūjanatthaṃ vā, maṇḍanatthaṃ na vaṭṭati.
::

::hangnum
445\.
::

::gatha1
Phalādīsupi sesesu, bhikkhunā vinayaññunā;
::

::gathalast
Pupphe vuttanayeneva, veditabbo vinicchayo.
::

::hangnum
446\.
::

::gatha1
Pupphādibhājane koci, āgacchati sace pana;
::

::gathalast
Sammatenassa dātabbaṃ, ñāpetvā itarena tu.
::

::hangnum
447\.
::

::gatha1
Upaḍḍhabhāgaṃ dātabbaṃ, iti vuttaṃ **kurundiyaṃ**;
::

::gathalast
‘‘Thokaṃ thoka’’nti niddiṭṭhaṃ, **mahāpaccariyaṃ** pana.
::

::hangnum
448\.
::

::gatha1
Gilānānaṃ manussānaṃ, dātabbaṃ tu sakaṃ phalaṃ;
::

::gathalast
Paribbayavihīnassa, sampattissariyassapi.
::

::hangnum
449\.
::

::gatha1
Saṅghārāme yathā yatra, saṅghena katikā katā;
::

::gathalast
Phalarukkhaparicchedaṃ, katvā tatrāgatassapi.
::

::hangnum
450\.
::

::gatha1
Phalaṃ yathāparicchedaṃ, dadato pana vaṭṭati;
::

::gathalast
‘‘Dassetabbāpi vā rukkhā’’, ‘‘ito gaṇha phala’’nti ca.
::

::hangnum
451\.
::

::gatha1
Sayaṃ khaṇitvā pathaviṃ, mālāgacchādiropane;
::

::gathalast
Hoti pācittiyenassa, dukkaṭaṃ kuladūsane.
::

::hangnum
452\.
::

::gatha1
Akappiyena {pb:M:0.0044} vākyena, tathā ropāpanepi ca;
::

::gathalast
Sabbattha dukkaṭaṃ vuttaṃ, bhikkhuno kuladūsane.
::

::hangnum
453\.
::

::gatha1
Ropane dukkaṭaṃyeva, hoti kappiyabhūmiyaṃ;
::

::gathalast
Tathā ropāpane vuttaṃ, ubhayattha ca bhikkhuno.
::

::hangnum
454\.
::

::gatha1
Sakiṃ āṇattiyā tassa, bahūnaṃ ropane pana;
::

::gathalast
Sadukkaṭā tu pācitti, suddhaṃ vā dukkaṭaṃ siyā.
::

::hangnum
455\.
::

::gatha1
Kappiyeneva {pb:V:0.0039} vākyena, ubhayattha ca bhūmiyā;
::

::gathalast
Ropane paribhogatthaṃ, na doso koci vijjati.
::

::hangnum
456\.
::

::gatha1
Kappiyabhūmi ce hoti, sayaṃ ropetumeva ca;
::

::gathalast
Vaṭṭatīti ca niddiṭṭhaṃ, **mahāpaccariyaṃ** pana.
::

::hangnum
457\.
::

::gatha1
Ārāmādīnamatthāya, sayaṃ saṃropitassa vā;
::

::gathalast
Vaṭṭateva ca bhikkhūnaṃ, taṃ phalaṃ paribhuñjituṃ.
::

::hangnum
458\.
::

::gatha1
Siñcane pana sabbattha, sayaṃ siñcāpanepi ca;
::

::gathalast
Akappiyodakeneva, hoti pācitti bhikkhuno.
::

::hangnum
459\.
::

::gatha1
Kulasaṅgahaṇatthañca, paribhogatthameva vā;
::

::gathalast
Saddhiṃ pācittiyenassa, siñcato hoti dukkaṭaṃ.
::

::hangnum
460\.
::

::gatha1
Tesaṃyeva panatthāya, dvinnaṃ kappiyavārinā;
::

::gathalast
Siñcane dukkaṭaṃ vuttaṃ, tathā siñcāpanepi ca.
::

::hangnum
461\.
::

::gatha1
Kulasaṅgahaṇatthāya, pupphānaṃ ocināpane;
::

::gathalast
Sayamocinane cāpi, sapācittiyadukkaṭaṃ.
::

::hangnum
462\.
::

::gatha1
Pupphānaṃ gaṇanāyassa, pupphamocinato pana;
::

::gathalast
Hoti pācittiyāpatti, kulatthaṃ ce sadukkaṭā.
::

::hangnum
463\.
::

::gatha1
Ganthimaṃ gopphimaṃ nāma, vedhimaṃ veṭhimampi ca;
::

::gathalast
Pūrimaṃ vāyimaṃ ceti, chabbidho pupphasaṅgaho.
::

::hangnum
464\.
::

::gatha1
Tattha {pb:M:0.0045} daṇḍena daṇḍaṃ vā, vaṇṭenapi ca vaṇṭakaṃ;
::

::gathalast
Ganthitvā karaṇaṃ sabbaṃ, **‘‘ganthima’’**nti pavuccati.
::

::hangnum
465\.
::

::gatha1
**Gopphimaṃ** nāma gopphetvā, suttādīhi karīyati;
::

::gathalast
Ekatovaṇṭikā mālā, ubhatovaṇṭikā ca taṃ.
::

::hangnum
466\.
::

::gatha1
**Vedhimaṃ** nāma vijjhitvā, bundesu makulādikaṃ;
::

::gathalast
Āvutā sūciādīhi, mālāvikati vuccati.
::

::hangnum
467\.
::

::gatha1
**Veṭhimaṃ** nāma veṭhetvā, kataṃ mālāguṇehi vā;
::

::gathalast
Vākādīhi ca baddhaṃ vā, ‘‘veṭhima’’nti pavuccati.
::

::hangnum
468\.
::

::gatha1
**Pūrimaṃ** pana daṭṭhabbaṃ, pupphamālāhi pūraṇe;
::

::gathalast
Bodhiṃ pupphapaṭādīnaṃ, parikkhepesu labbhati.
::

::hangnum
469\.
::

::gatha1
**Vāyimaṃ** {pb:V:0.0040} nāma daṭṭhabbaṃ, puppharūpapaṭādisu;
::

::gathalast
Pupphamālāguṇeheva, vāyitvā karaṇe pana.
::

::hangnum
470\.
::

::gatha1
Sabbametaṃ sayaṃ kātuṃ, kārāpetuṃ parehi vā;
::

::gathalast
Bhikkhūnaṃ bhikkhunīnañca, buddhassapi na vaṭṭati.
::

::hangnum
471\.
::

::gatha1
Tathā kalambakaṃ kātuṃ, aḍḍhacandakameva vā;
::

::gathalast
Aññehi pūritaṃ puppha-paṭaṃ vā vāyitumpi ca.
::

::hangnum
472\.
::

::gatha1
Piṭṭhakācamayaṃ dāmaṃ, geṇḍupupphamayampi ca;
::

::gathalast
Kharapattamayaṃ mālaṃ, sabbaṃ kātuṃ na vaṭṭati.
::

::hangnum
473\.
::

::gatha1
Kaṇikārādipupphāni, vitāne baddhakaṇṭake;
::

::gathalast
Hīrādīhi paṭākatthaṃ, vijjhantassapi dukkaṭaṃ.
::

::hangnum
474\.
::

::gatha1
Kaṇṭakādīhi bhikkhussa, ekapupphampi vijjhituṃ;
::

::gathalast
Pupphesuyeva vā pupphaṃ, pavesetuṃ na vaṭṭati.
::

::hangnum
475\.
::

::gatha1
Asokapiṇḍiādīnaṃ, antare dhammarajjuyā;
::

::gathalast
Pavesentassa pupphāni, na doso koci vijjati.
::

::hangnum
476\.
::

::gatha1
Ṭhapitesu {pb:M:0.0046} pavesetvā, kadalicchattabhittisu;
::

::gathalast
Kaṇṭakesupi pupphāni, vijjhantassapi dukkaṭaṃ.
::

::hangnum
477\.
::

::gatha1
Kappiyaṃ pana vattabbaṃ, vacanaṃ vatthupūjane;
::

::gathalast
Nimittobhāsapariyā, vaṭṭantīti pakāsitā.
::

::hangnum
478\.
::

::gatha1
Na kevalamakattabbaṃ, kuladūsanameva ca;
::

::gathalast
Atha kho vejjakammādi, na kattabbaṃ kudācanaṃ.
::

::hangnum
479\.
::

::gatha1
Kātabbaṃ pana bhesajjaṃ, pañcannaṃ sahadhamminaṃ;
::

::gathalast
Katvāpyakataviññattiṃ, kā kathā attano dhane.
::

::hangnum
480\.
::

::gatha1
Tathā mātāpitūnampi, tadupaṭṭhākajantuno;
::

::gathalast
Bhaṇḍukassattano ceva, veyyāvaccakarassapi.
::

::hangnum
481\.
::

::gatha1
Jeṭṭhabhātā kaniṭṭho ca, tathā bhaginiyo duve;
::

::gathalast
Cūḷamātā cūḷapitā, mahāmātā mahāpitā.
::

::hangnum
482\.
::

::gatha1
Pitucchā mātulo cāti, dasime ñātayo matā;
::

::gathalast
Imesampi dasannañca, kātuṃ vaṭṭati bhikkhuno.
::

::hangnum
483\.
::

::gatha1
Sace {pb:V:0.0041} bhesajjametesaṃ, nappahoti na hoti vā;
::

::gathalast
Yācantipi ca taṃ bhikkhuṃ, dātabbaṃ tāvakālikaṃ.
::

::hangnum
484\.
::

::gatha1
Sace te na ca yācanti, dātabbaṃ tāvakālikaṃ;
::

::gathalast
Ābhogaṃ pana katvā vā, ‘‘dassanti puna me ime’’.
::

::hangnum
485\.
::

::gatha1
Etesaṃ tu kulā yāva, sattamā kuladūsanaṃ;
::

::gathalast
Bhesajjakaraṇāpatti, viññatti vā na rūhati.
::

::hangnum
486\.
::

::gatha1
Bhātujāyāpi vā hoti, sace bhaginisāmiko;
::

::gathalast
Sace te ñātakā honti, kātuṃ tesampi vaṭṭati.
::

::hangnum
487\.
::

::gatha1
Aññātakā sace honti, bhātuno anujāya vā;
::

::gathalast
‘‘Tumhākaṃ jagganaṭṭhāne, dethā’’ti ca vade budho.
::

::hangnum
488\.
::

::gatha1
Atha {pb:M:0.0047} tesampi puttānaṃ, katvā dātabbameva vā;
::

::gathalast
‘‘Mātāpitūnaṃ tumhākaṃ, dethā’’ti vinayaññunā.
::

::hangnum
489\.
::

::gatha1
Aññopi yo koci panissaro vā;
::

::gatha2
Coropi vā yuddhaparājito vā;
::

::gatha3
Āgantuko khīṇaparibbayo vā;
::

::gathalast
Akallako ñātijanujjhito vā.
::

::hangnum
490\.
::

::gatha1
Etesaṃ pana sabbesaṃ, apaccāsīsatā satā;
::

::gathalast
Kātabbo paṭisanthāro, bhikkhunā sādhunādhunā.
::

::hangnum
491\.
::

::gatha1
Parittodakasuttāni, vutte dethāti kenaci;
::

::gathalast
Jalaṃ hatthena cāletvā, madditvā pana suttakaṃ.
::

::hangnum
492\.
::

::gatha1
Dātabbaṃ bhikkhunā katvā, tesameva ca santakaṃ;
::

::gathalast
Attano udakaṃ tesaṃ, suttaṃ vā deti dukkaṭaṃ.
::

::hangnum
493\.
::

::gatha1
Anāmaṭṭhopi dātabbo, piṇḍapāto vijānatā;
::

::gathalast
Dvinnaṃ mātāpitūnampi, tadupaṭṭhāyakassa ca.
::

::hangnum
494\.
::

::gatha1
Issarassāpi dātabbo, coradāmarikassa ca;
::

::gathalast
Bhaṇḍukassattano ceva, veyyāvaccakarassapi.
::

::hangnum
495\.
::

::gatha1
Dātuṃ paṇḍupalāsassa, thālakepi ca vaṭṭati;
::

::gathalast
Ṭhapetvā taṃ panaññassa, pitunopi na vaṭṭati.
::

::hangnum
496\.
::

::gatha1
Gihīnaṃ {pb:V:0.0042} pana dūteyyaṃ, jaṅghapesaniyampi ca;
::

::gathalast
Satthunā dukkaṭaṃ vuttaṃ, karontassa pade pade.
::

::hangnum
497\.
::

::gatha1
Bhaṇḍumātāpitūnampi, veyyāvaccakarassa ca;
::

::gathalast
Sāsanaṃ sahadhammīnaṃ, harituṃ pana vaṭṭati.
::

::hangnum
498\.
::

::gatha1
Kuladūsanakammena, laddhaṃ aṭṭhavidhenapi;
::

::gathalast
Pañcannaṃ sahadhammīnaṃ, na ca vaṭṭati bhuñjituṃ.
::

::hangnum
499\.
::

::gatha1
Ajjhohāresu {pb:M:0.0048} sabbattha, dukkaṭaṃ paridīpitaṃ;
::

::gathalast
Paribhogavaseneva, sesesupi ayaṃ nayo.
::

::hangnum
500\.
::

::gatha1
Katvā rūpiyavohāraṃ, abhūtārocanena ca;
::

::gathalast
Uppannapaccayā sabbe, samānāti pakāsitā.
::

::hangnum
501\.
::

::gatha1
Viññattinuppadānañca, vejjakammamanesanaṃ;
::

::gathalast
Pāribhaṭukataṃ mugga-sūpataṃ vatthuvijjakaṃ.
::

::hangnum
502\.
::

::gatha1
Jaṅghapesaniyaṃ dūta-kammañca kuladūsanaṃ;
::

::gathalast
Abhūtārocanaṃ buddha-paṭikuṭṭhaṃ vivajjaye.
::

::hangnum
503\.
::

::gatha1
Na dosummattakādīnaṃ, paṭinissajjatopi taṃ;
::

::gathalast
Samuṭṭhānādikaṃ sabbaṃ, saṅghabhedasamaṃ mataṃ.
::

::centre
Kuladūsanakathā.
::

::hangnum
504\.
::

::gatha1
Jānaṃ yāvatihaṃ yena, chāditāpatti bhikkhunā;
::

::gathalast
Akāmā parivatthabbaṃ, tena tāvatihaṃ pana.
::

::hangnum
505\.
::

::gatha1
Āpatti ca anukkhitto, pahu cānantarāyiko;
::

::gathalast
Catusvapi ca taṃsaññī, tassa chādetukāmatā.
::

::hangnum
506\.
::

::gatha1
Chādananti panetehi, dasahaṅgehi bhikkhunā;
::

::gathalast
Channā nāma siyāpatti, aruṇuggamanena sā.
::

::centre
Dve bhāṇavārā niṭṭhitā.
::

::hangnum
507\.
::

::gatha1
Tividho parivāso hi, tividhāpetacetasā;
::

::gathalast
Paṭicchanno ca suddhanto, samodhānoti dīpito.
::

::hangnum
508\.
::

::gatha1
Tatrāyaṃ {pb:M:0.0049}{pb:V:0.0043} tu **paṭicchanna-parivāso** pakāsito;
::

::gathalast
Paṭicchannāya dātabbo, vasenāpattiyāti ca.
::

::hangnum
509\.
::

::gatha1
Vatthugottavasenāpi, nāmāpattivasena vā;
::

::gathalast
Kammavācā hi kātabbā, dātabbo tassa tena ca.
::

::hangnum
510\.
::

::gatha1
‘‘Vattaṃ samādiyāmī’’ti, ‘‘parivāsa’’nti vā puna;
::

::gathalast
Samādiyitvā saṅghassa, ārocetabbamādito.
::

::hangnum
511\.
::

::gatha1
Punappunāgatānampi, ārocentova rattiyā;
::

::gathalast
Chedaṃ vā vattabhedaṃ vā, akatvāva sadā vase.
::

::hangnum
512\.
::

::gatha1
Parivāso visodhetuṃ, na sakkā tattha ce pana;
::

::gathalast
Nikkhipitvāna taṃ vattaṃ, vatthabbaṃ tena bhikkhunā.
::

::hangnum
513\.
::

::gatha1
Tattheva saṅghamajjhe vā, puggale vāpi nikkhipe;
::

::gathalast
Nikkhipāmīti vattaṃ vā, parivāsanti vā tathā.
::

::hangnum
514\.
::

::gatha1
Evamekapadenāpi, padehi dvīhi vā pana;
::

::gathalast
Vattaṃ nikkhipitabbaṃ taṃ, samādānepyayaṃ nayo.
::

::hangnum
515\.
::

::gatha1
Nikkhittakālato uddhaṃ, pakatattoti vuccati;
::

::gathalast
Puna paccūsakālasmiṃ, saddhimekena bhikkhunā.
::

::hangnum
516\.
::

::gatha1
Parikkhittavihārassa, dve parikkhepato bahi;
::

::gathalast
Parikkhepārahaṭṭhānā, aparikkhittato bahi.
::

::hangnum
517\.
::

::gatha1
Leḍḍupāte atikkamma, okkamitvā ca maggato;
::

::gathalast
Gumbena vatiyā vāpi, channaṭṭhāne ṭhitena tu.
::

::hangnum
518\.
::

::gatha1
Tena antoruṇeyeva, vattamādāya viññunā;
::

::gathalast
Ārocetvāruṇe tasmiṃ, vuṭṭhite tassa santike.
::

::hangnum
519\.
::

::gatha1
Nikkhipitvā tato vattaṃ, gantabbaṃ tu yathāsukhaṃ;
::

::gathalast
Antoyevāruṇe bhikkhu, gato ce yassa kassaci.
::

::hangnum
520\.
::

::gatha1
Ārocetvāva {pb:M:0.0050} taṃ vattaṃ, nikkhipe puna paṇḍito;
::

::gathalast
Sesaṃ **samuccayassaṭṭha-kathāya** ca vibhāvaye.
::

::hangnum
521\.
::

::gatha1
Āpattīnañca rattīnaṃ, paricchedaṃ na jānati;
::

::gathalast
Yo tassa pana dātabbo, **‘‘suddhanto’’**ti pavuccati.
::

::hangnum
522\.
::

::gatha1
Eseva {pb:V:0.0044} parisuddhehi, suddhanto duvidho mato;
::

::gathalast
**Cūḷasuddhantanāmo** ca, **mahāsuddhantanāmako**.
::

::hangnum
523\.
::

::gatha1
Duvidhopi ayaṃ ratti-paricchedaṃ ajānato;
::

::gathalast
Ekaccaṃ sakalaṃ vāpi, dātabbo vimatissa vā.
::

::hangnum
524\.
::

::gatha1
Itaropi **samodhāna-parivāso** tidhā mato;
::

::gathalast
So **odhānasamodhāno, agghamissakapubbako**.
::

::hangnum
525\.
::

::gatha1
Āpajjitvāntarāpattiṃ, chādentassa hi bhikkhuno;
::

::gathalast
Divase parivutthe tu, odhunitvā padīyate.
::

::hangnum
526\.
::

::gatha1
Purimāpattiyā mūla-divase tu vinicchite;
::

::gathalast
Pacchā āpannamāpattiṃ, samodhāya vidhānato.
::

::hangnum
527\.
::

::gatha1
Yācamānassa saṅghena, dātabbo pana bhikkhuno;
::

::gathalast
Esodhānasamodhāna-parivāso pakāsito.
::

::hangnum
528\.
::

::gatha1
Tathā sambahulāsvekā, dve vā sambahulāpi vā;
::

::gathalast
Yā yā cirapaṭicchannā, tāsaṃ agghavasena hi.
::

::hangnum
529\.
::

::gatha1
Āpattīnaṃ tato ūna-paṭicchannānameva yo;
::

::gathalast
Samodhāya padātabbo, parivāsoti vuccati.
::

::hangnum
530\.
::

::gatha1
Nānāvatthukasaññāyo, sabbā āpattiyo pana;
::

::gathalast
Sabbātā ekato katvā, dātabbo missako mato.
::

::hangnum
531\.
::

::gatha1
Parivutthaparivāsassa, mānattaṃ deyyamuttari;
::

::gathalast
Cha rattiyo paṭicchannā-paṭicchannavasā duve.
::

::hangnum
532\.
::

::gatha1
Tattha {pb:M:0.0051} yā apaṭicchannā, hoti āpatti yassa tu;
::

::gathalast
Tassa dātabbamānattaṃ, **apaṭicchannanāmakaṃ**.
::

::hangnum
533\.
::

::gatha1
Yassāpatti paṭicchannā, parivāsāvasānake;
::

::gathalast
Tassa dātabbamānattaṃ, **‘‘paṭicchanna’’**nti vuccati.
::

::hangnum
534\.
::

::gatha1
Gantvā catūhi bhikkhūhi, paccūsasamaye saha;
::

::gathalast
Parivāse viniddiṭṭha-ppakāraṃ desameva ca.
::

::hangnum
535\.
::

::gatha1
‘‘Vattaṃ samādiyāmī’’ti, ‘‘mānatta’’miti vā pana;
::

::gathalast
Ādiyitvāna taṃ tesaṃ, ārocetvā visārado.
::

::hangnum
536\.
::

::gatha1
Nikkhipe {pb:V:0.0045} santike tesaṃ, vattaṃ tesu gatesu vā;
::

::gathalast
Bhikkhussa pubbadiṭṭhassa, ārocetvāna nikkhipe.
::

::hangnum
537\.
::

::gatha1
Tassa dānavidhānañca, ratticchedādiko nayo;
::

::gathalast
Ñeyyo **samuccayassaṭṭha-kathāpāḷi**vasena tu.
::

::hangnum
538\.
::

::gatha1
Puna taṃ ciṇṇamānattaṃ, saṅgho vīsativaggiko;
::

::gathalast
Abbheyya vidhinā bhikkhu, pakatatto punabbhito.
::

::hangnum
539\.
::

::gatha1
Chādentiyāpi āpattiṃ, parivāso na vijjati;
::

::gathalast
Na ca bhikkhuniyāpatti, attano chādayantiyā.
::

::hangnum
540\.
::

::gatha1
Chādetvā vāpi āpattiṃ, acchādetvāpi vā pana;
::

::gathalast
Kevalaṃ caritabbanti, pakkhamānattameva tu.
::

::hangnum
541\.
::

::gatha1
Vinayanayamatibuddhidīpanaṃ;
::

::gatha2
Vinayavinicchayametamuttamaṃ;
::

::gatha3
Vividhanayanayutaṃ upenti ye;
::

::gathalast
Vinayanaye paṭutaṃ upenti te.
::

::centre
Iti vinayavinicchaye saṅghādisesakathā niṭṭhitā.
::

#### Aniyatakathā

::hangnum
542\.
::

::gatha1
Raho {pb:M:0.0052} nisajjassādena, mātugāmassa santikaṃ;
::

::gathalast
Gantukāmo nivāseti, akkhiṃ añjeti bhuñjati.
::

::hangnum
543\.
::

::gatha1
Payoge ca payoge ca, hoti sabbattha dukkaṭaṃ;
::

::gathalast
Gacchato padavārena, gantvā cassa nisīdato.
::

::hangnum
544\.
::

::gatha1
Nisajjāya ubhinnampi, payogagaṇanāya ca;
::

::gathalast
Hoti pācittiyaṃ tassa, bahukāni bahūsvapi.
::

::hangnum
545\.
::

::gatha1
Samīpepi {pb:V:0.0046} ṭhito andho, antodvādasahatthake;
::

::gathalast
Na karoti anāpattiṃ, itthīnaṃ tu satampi ca.
::

::hangnum
546\.
::

::gatha1
Cakkhumāpi nipajjitvā, niddāyantopi kevalaṃ;
::

::gathalast
Dvāre pihitagabbhassa, nisinnopi na rakkhati.
::

::hangnum
547\.
::

::gatha1
Anandhe sati viññusmiṃ, ṭhitassārahasaññino;
::

::gathalast
Nisajjapaccayā doso, natthi vikkhittacetaso.
::

::hangnum
548\.
::

::gatha1
Na dosummattakādīnaṃ, āpattīhipi tīhipi;
::

::gathalast
Samuṭṭhānādayo tulyā, paṭhamantimavatthunā.
::

::centre
Paṭhamāniyatakathā.
::

::hangnum
549\.
::

::gatha1
Anandhābadhiro viññū, itthī vā purisopi vā;
::

::gathalast
Antodvādasahatthaṭṭho, anāpattikaro siyā.
::

::hangnum
550\.
::

::gatha1
Andho abadhiro vāpi, badhiro vāpi cakkhumā;
::

::gathalast
Na karoti anāpattiṃ, tisamuṭṭhānamevidaṃ.
::

::centre
Dutiyāniyatakathā.
::

::centre
Iti vinayavinicchaye aniyatakathā niṭṭhitā.
::

#### Nissaggiyakathā

::hangnum
551\.
::

::gatha1
Khomaṃ {pb:M:0.0053} kappāsakoseyyaṃ, sāṇaṃ bhaṅgañca kambalaṃ;
::

::gathalast
Cīvaraṃ chabbidhaṃ vuttaṃ, jātito pana kappiyaṃ.
::

::hangnum
552\.
::

::gatha1
Dukūlañceva pattuṇṇaṃ, cinaṃ somārapaṭṭakaṃ;
::

::gathalast
Iddhijaṃ devadinnañca, tassetaṃ anulomikaṃ.
::

::hangnum
553\.
::

::gatha1
Ticīvaraṃ parikkhāra-coḷañca mukhapuñchanaṃ;
::

::gathalast
Nisīdanamadhiṭṭheyya, paccattharaṇameva ca.
::

::hangnum
554\.
::

::gatha1
Ekāhampi {pb:V:0.0047} vinā bhikkhu, na vaseyya ticīvaraṃ;
::

::gathalast
Na vaseyya tathādhiṭṭhā, cātumāsaṃ nisīdanaṃ.
::

::hangnum
555\.
::

::gatha1
Rajitvā kappiyaṃ binduṃ, datvā tattha ticīvaraṃ;
::

::gathalast
Upapannaṃ pamāṇena, adhiṭṭhātabbameva taṃ.
::

::hangnum
556\.
::

::gatha1
Pacchimantena saṅghāṭi, dīghaso muṭṭhipañcakā;
::

::gathalast
Muṭṭhittikā ca tiriyaṃ, uttamantena sā pana.
::

::hangnum
557\.
::

::gatha1
Satthuno cīvarūnāpi, vaṭṭatīti pakāsitā;
::

::gathalast
Idamevuttarāsaṅge, pamāṇaṃ paridīpitaṃ.
::

::hangnum
558\.
::

::gatha1
Muṭṭhipañcakaṃ dīghantaṃ, pamāṇaṃ tiriyantato;
::

::gathalast
Aḍḍhateyyaṃ dvihatthaṃ vā, sese antaravāsake.
::

::hangnum
559\.
::

::gatha1
Ahatāhatakappānaṃ, saṅghāṭi diguṇā matā;
::

::gathalast
Ekapaṭṭuttarāsaṅgo, evamantaravāsako.
::

::hangnum
560\.
::

::gatha1
Utuddhaṭānaṃ pana cīvarānaṃ;
::

::gatha2
Saṅghāṭi bhikkhussa catugguṇā vā;
::

::gatha3
Duvepi sesā diguṇāva vuttā;
::

::gathalast
Yathāsukhaṃ vaṭṭati paṃsukūlaṃ.
::

::hangnum
561\.
::

::gatha1
Tīṇipi {pb:M:0.0054} dvepi cekaṃ vā, chinditabbaṃ pahoti ce;
::

::gathalast
Sabbesu appahontesu, deyyamanvādhikampi vā.
::

::hangnum
562\.
::

::gatha1
Acchinnaṃ vā anādinnaṃ, dhārentassa ticīvaraṃ;
::

::gathalast
Bhikkhuno dukkaṭaṃ vuttaṃ, dubbhogena ca sevato.
::

::hangnum
563\.
::

::gatha1
Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;
::

::gathalast
Vivaṭṭaṃ anuvivaṭṭaṃ, bāhantampi ca bhikkhuno.
::

::hangnum
564\.
::

::gatha1
Dassetvāva vidhiṃ sabbaṃ, pañcakādippabhedakaṃ;
::

::gathalast
Chinnaṃ samaṇasāruppaṃ, kātabbaṃ tu ticīvaraṃ.
::

::hangnum
565\.
::

::gatha1
Dānenacchijjagāhena, vissāsaggahaṇena ca;
::

::gathalast
Hīnāyāvattanenāpi, sikkhāya ca pahānato.
::

::hangnum
566\.
::

::gatha1
Paccuddhāravināsehi, liṅgassa parivattanā;
::

::gathalast
Sabbaṃ bhijjatidhiṭṭhānaṃ, chiddabhāve ticīvaraṃ.
::

::hangnum
567\.
::

::gatha1
Kaniṭṭhassaṅgulasseva{pb:V:0.0048}, nakhapiṭṭhippamāṇakaṃ;
::

::gathalast
Vinividdhaṃ panacchidda-madhiṭṭhānavināsanaṃ.
::

::hangnum
568\.
::

::gatha1
Eko tantupi acchinno, adhiṭṭhānaṃ na bhindati;
::

::gathalast
Setabhāvaṃ karontena, dhotampi rajakena vā.
::

::hangnum
569\.
::

::gatha1
Paṭhamaṃ aggaḷaṃ datvā, pacchā chindati rakkhati;
::

::gathalast
Ghaṭetvā koṭiyo dve vā, pacchā chindati rakkhati.
::

::hangnum
570\.
::

::gatha1
Caturaṭṭhaṅgulā oraṃ, ekadvinnaṃ tirīyato;
::

::gathalast
Tiṇṇampi dīghato chiddaṃ, bhindateva vidatthiyā.
::

::hangnum
571\.
::

::gatha1
Nisīdanassa dīghena, bhavanti dve vidatthiyo;
::

::gathalast
Vitthārena diyaḍḍhā ca, sugatassa vidatthiyā.
::

::hangnum
572\.
::

::gatha1
Honti kaṇḍuppaṭicchādi, tiriyaṃ dve vidatthiyo;
::

::gathalast
Dīghatopi catassova, sugatassa vidatthiyā.
::

::hangnum
573\.
::

::gatha1
Dīghato {pb:M:0.0055} sugatasseva, bhavanti cha vidatthiyo;
::

::gathalast
Vitthārenaḍḍhateyyāva, siyā vassikasāṭikā.
::

::hangnum
574\.
::

::gatha1
Muninā tīsu etesu, karontassa taduttariṃ;
::

::gathalast
Adhikacchedanaṃ tassa, pācittiyamudīritaṃ.
::

::hangnum
575\.
::

::gatha1
Mukhapuñchanacoḷassa, paccattharaṇakassa vā;
::

::gathalast
Pamāṇaṃ appamāṇena, na ceva paridīpitaṃ.
::

::hangnum
576\.
::

::gatha1
Sadasaṃ adasaṃ sabbaṃ, paccattharaṇacīvaraṃ;
::

::gathalast
Mahantaṃ khuddakaṃ eka-manekampi ca vaṭṭati.
::

::hangnum
577\.
::

::gatha1
Mukhapuñchanacoḷekaṃ, dvepi vaṭṭanti sabbathā;
::

::gathalast
Sadasaṃ adasaṃ vāpi, sadasaṃva nisīdanaṃ.
::

::hangnum
578\.
::

::gatha1
Adasā rajitāyeva, vaṭṭatādinnakappakā;
::

::gathalast
Vuttā kaṇḍuppaṭicchādi, tathā vassikasāṭikā.
::

::hangnum
579\.
::

::gatha1
Gaṇanaṃ vā pamāṇaṃ vā, na parikkhāracoḷake;
::

::gathalast
Pamāṇagaṇanātīti, bhaṇanti pakataññuno.
::

::hangnum
580\.
::

::gatha1
Sugataṭṭhaṅgulāyāmaṃ, caturaṅgulavitthataṃ;
::

::gathalast
Vikappanupagaṃ hoti, pacchimaṃ nāma cīvaraṃ.
::

::hangnum
581\.
::

::gatha1
Parissāvapaṭaṃ {pb:V:0.0049} patta-potthakatthavikādikaṃ;
::

::gathalast
Adhiṭṭheyya parikkhāra-coḷaṃ pacchimacīvaraṃ.
::

::hangnum
582\.
::

::gatha1
Bahūni ekato katvā, adhiṭṭhātumpi vaṭṭati;
::

::gathalast
Mātuādīnamatthāya, ṭhapite natthi dosatā.
::

::hangnum
583\.
::

::gatha1
Vassamāse adhiṭṭheyya, caturo vassasāṭikaṃ;
::

::gathalast
Puna paccuddharitvā taṃ, vikappeyya tato paraṃ.
::

::hangnum
584\.
::

::gatha1
Tāva kaṇḍuppaṭicchādiṃ, yāva rogo na sammati;
::

::gathalast
Adhiṭṭhahitvā tato uddhaṃ, uddharitvā vikappaye.
::

::hangnum
585\.
::

::gatha1
‘‘Imaṃ kaṇḍuppaṭicchādiṃ, imamantaravāsakaṃ;
::

::gathalast
Adhiṭṭhāmī’’tidhiṭṭheyya, sesesupi ayaṃ nayo.
::

::hangnum
586\.
::

::gatha1
‘‘Imaṃ {pb:M:0.0056} kaṇḍuppaṭicchādiṃ, eta’’nti ca asammukhe;
::

::gathalast
Vatvā paccuddhareyyevaṃ, sesesupi vicakkhaṇo.
::

::hangnum
587\.
::

::gatha1
Ābhogaṃ manasā katvā, kāyena phusanākataṃ;
::

::gathalast
Vacasādhiṭṭhitañcāti, adhiṭṭhānaṃ dvidhā mataṃ.
::

::hangnum
588\.
::

::gatha1
Iti sabbamidaṃ vuttaṃ, tecīvarikabhikkhuno;
::

::gathalast
Tathā vatvāvadhiṭṭheyya, taṃ parikkhāracoḷiko.
::

::hangnum
589\.
::

::gatha1
Ticīvaraṃ parikkhāra-coḷaṃ kātumpi vaṭṭati;
::

::gathalast
Evaṃ cudosite vutto, parihāro niratthako.
::

::hangnum
590\.
::

::gatha1
Na, tecīvarikasseva, vuttattā tattha satthunā;
::

::gathalast
Taṃ parikkhāracoḷassa, tasmā sabbampi vaṭṭati.
::

::hangnum
591\.
::

::gatha1
‘‘Adhiṭṭheti vikappeti, anāpattī’’ti ettha ca;
::

::gathalast
Adhiṭṭhātabbakasseva, vikappanavidhānato.
::

::hangnum
592\.
::

::gatha1
Bhikkhussevaṃ karontassa, na doso upalabbhati;
::

::gathalast
Evañca na siyā kasmā, mukhapuñchanakādikaṃ.
::

::hangnum
593\.
::

::gatha1
Mukhapuñchanakādīnaṃ, tesaṃ kiccavidhānato;
::

::gathalast
Akiccassāmikassassa, adhiṭṭhānaṃ tu yujjati.
::

::hangnum
594\.
::

::gatha1
Nidhānamukhametanti, **mahāpaccariyaṃ** pana;
::

::gathalast
Vuttattā ca nisedhetuṃ, na sakkā vinayaññunā.
::

::hangnum
595\.
::

::gatha1
Cīvaraṃ {pb:V:0.0050} paripuṇṇanti, nidānuppattitopi ca;
::

::gathalast
Nidhānamukhametanti, veditabbaṃ vibhāvinā.
::

::hangnum
596\.
::

::gatha1
Kusavākādicīrāni, kambalaṃ kesavālajaṃ;
::

::gathalast
Thullaccayaṃ dhārayato-lūkapakkhājinakkhipe.
::

::hangnum
597\.
::

::gatha1
Kadalerakadussesu, akkadusse ca potthake;
::

::gathalast
Dukkaṭaṃ tiriṭe vāpi, veṭhane kañcukepi ca.
::

::hangnum
598\.
::

::gatha1
Sabbanīlakamañjeṭṭha-kaṇhalohitapītake{pb:M:0.0057};
::

::gathalast
Mahānāmamahāraṅga-rattesupi ca dukkaṭaṃ.
::

::hangnum
599\.
::

::gatha1
Acchinnadasake dīgha-phalapupphadasesu ca;
::

::gathalast
Acchinnacīvarassettha, natthi kiñci akappiyaṃ.
::

::hangnum
600\.
::

::gatha1
Adhiṭṭheti vikappeti, vissajjeti vinassati;
::

::gathalast
Antodasāhaṃ vissāse, anāpatti pakāsitā.
::

::hangnum
601\.
::

::gatha1
Kathinaṃ nāma nāmena, samuṭṭhānamidaṃ pana;
::

::gathalast
Acittamakriyaṃ vuttaṃ, ticittañca tivedanaṃ.
::

::centre
Paṭhamakathinakathā.
::

::hangnum
602\.
::

::gatha1
Gāmādīsu padesesu, tipañcasu ticīvaraṃ;
::

::gathalast
Ṭhapetvā ekarattampi, saṅghasammutiyā vinā.
::

::hangnum
603\.
::

::gatha1
Bhikkhuno pana tenassa, vippavatthuṃ na vaṭṭati;
::

::gathalast
Hoti nissaggiyaṃ vippa-vasato aruṇuggame.
::

::hangnum
604\.
::

::gatha1
Cīvaraṃ nikkhipitvāna, nhāyantasseva rattiyaṃ;
::

::gathalast
Aruṇe uṭṭhite kiṃ nu, kātabbaṃ tena bhikkhunā.
::

::hangnum
605\.
::

::gatha1
Dukkaṭaṃ muninā vuttaṃ, nissaggiyanivāsane;
::

::gathalast
Tabbhayā pana so bhikkhu, naggo gacchati dukkaṭaṃ.
::

::hangnum
606\.
::

::gatha1
Acchinnacīvaraṭṭhāne, ṭhitattā pana bhikkhuno;
::

::gathalast
Na tassākappiyaṃ nāma, cīvaraṃ atthi kiñcipi.
::

::hangnum
607\.
::

::gatha1
Nigāsetvā gahetvā ca, gantvā bhikkhussa santikaṃ;
::

::gathalast
Nissajjitvā panāpatti, desetabbāva viññunā.
::

::hangnum
608\.
::

::gatha1
Parassa {pb:V:0.0051} nissajjitvā taṃ, dukkaṭaṃ paribhuñjato;
::

::gathalast
Payoge ca payoge ca, hoti pārupanādisu.
::

::hangnum
609\.
::

::gatha1
Anāpatti {pb:M:0.0058} tamaññassa, bhikkhuno paribhuñjato;
::

::gathalast
Adentassa ca nissaṭṭhaṃ, dukkaṭaṃ pariyāputaṃ.
::

::hangnum
610\.
::

::gatha1
There ca dahare maggaṃ, gacchantesu ubhosupi;
::

::gathalast
Pattacīvaramādāya, ohīne dahare pana.
::

::hangnum
611\.
::

::gatha1
Asampatte garuṃ tasmiṃ, uggacchatyaruṇo yadi;
::

::gathalast
Hoti nissaggiyaṃ vatthaṃ, na passambhati nissayo.
::

::hangnum
612\.
::

::gatha1
Muhuttaṃ vissamitvāna, gacchante dahare pana;
::

::gathalast
Hoti nissaggiyaṃ vatthaṃ, passambhati ca nissayo.
::

::hangnum
613\.
::

::gatha1
Sutā dhammakathā yasmiṃ, uggacchatyaruṇo yadi;
::

::gathalast
Hoti nissaggiyaṃ vatthaṃ, passambhati ca nissayo.
::

::hangnum
614\.
::

::gatha1
Paccuddhāre anāpatti, laddhasammutikassapi;
::

::gathalast
Antoyevāruṇe taṃ vā, vissajjeti vinassati.
::

::hangnum
615\.
::

::gatha1
Paṭhamena samānāva, samuṭṭhānādayo nayā;
::

::gathalast
Apaccuddharaṇaṃ ettha, akriyāti visesitaṃ.
::

::centre
Dutiyakathinakathā.
::

::hangnum
616\.
::

::gatha1
Akālacīvaraṃ māsa-paramaṃ nikkhipe sati;
::

::gathalast
Paccāsāya tato uddhaṃ, ṭhapetuṃ na ca vaṭṭati.
::

::hangnum
617\.
::

::gatha1
Dasāhātikkamoyeva;
::

::gatha2
Paṭhame kathine idha;
::

::gatha3
Māsassātikkamo vutto;
::

::gathalast
Seso tena samo mato.
::

::centre
Tatiyakathinakathā.
::

::hangnum
618\.
::

::gatha1
Bhikkhu {pb:M:0.0059} bhikkhuniyā bhuttaṃ, vatthaṃ aññātikāya yo;
::

::gathalast
Dhovāpeti rajāpeti, ākoṭāpeti ce tato.
::

::hangnum
619\.
::

::gatha1
Tassa {pb:V:0.0052} nissaggiyāpatti, paṭhamena pakāsitā;
::

::gathalast
Tathā sesehi ca dvīhi, dīpitaṃ dukkaṭadvayaṃ.
::

::hangnum
620\.
::

::gatha1
Sikkhamānāya vā hatthe, dhovanatthāya deti ce;
::

::gathalast
Sā hutvā upasampannā, pacchā dhovati so nayo.
::

::hangnum
621\.
::

::gatha1
Sāmaṇeraniddesepi, liṅgaṃ ce parivattati;
::

::gathalast
Bhikkhunīsupasampajja, dhote nissaggiyaṃ siyā.
::

::hangnum
622\.
::

::gatha1
Daharānañca bhikkhūnaṃ, hatthe vatthe niyyādite;
::

::gathalast
Parivattitaliṅgesu, tesupesa nayo mato.
::

::hangnum
623\.
::

::gatha1
Tathā bhikkhuniyā hatthe, dinne ‘‘dhovā’’ti cīvare;
::

::gathalast
Parivatte tu liṅgasmiṃ, sace dhovati vaṭṭati.
::

::hangnum
624\.
::

::gatha1
‘‘Dhovā’’ti bhikkhunī vuttā, sace sabbaṃ karoti sā;
::

::gathalast
Dhovanappaccayāyeva, tassa nissaggiyaṃ siyā.
::

::hangnum
625\.
::

::gatha1
‘‘Imasmiṃ cīvare sabbaṃ, kattabbaṃ tvaṃ karohi’’ti;
::

::gathalast
Hoti nissaggiyañceva, vadato dukkaṭadvayaṃ.
::

::hangnum
626\.
::

::gatha1
Ñātikāñātisaññissa, paccattharanisīdanaṃ;
::

::gathalast
Aññassa santakaṃ vāpi, dhovāpentassa dukkaṭaṃ.
::

::hangnum
627\.
::

::gatha1
Ekatoupasampannā, bhikkhunīnaṃ vasena yā;
::

::gathalast
Tāya dhovāpane vāpi, hoti āpatti dukkaṭaṃ.
::

::hangnum
628\.
::

::gatha1
Avuttā paribhuttaṃ vā, aññaṃ vā yadi dhovati;
::

::gathalast
Na doso, sañcarittena, samuṭṭhānādayo samā.
::

::centre
Purāṇacīvaradhovāpanakathā.
::

::hangnum
629\.
::

::gatha1
Vikappanupagaṃ {pb:M:0.0060} kiñci, pacchimaṃ pana cīvaraṃ;
::

::gathalast
Gaṇhato hoti āpatti, ṭhapetvā pārivattakaṃ.
::

::hangnum
630\.
::

::gatha1
Payoge gahaṇatthāya, dukkaṭaṃ pariyāputaṃ;
::

::gathalast
Tassa nissaggiyāpatti, gahaṇena pakāsitā.
::

::hangnum
631\.
::

::gatha1
Sace anupasampanna-hatthe peseti cīvaraṃ;
::

::gathalast
Aññatra pārivattāpi, gahetuṃ pana vaṭṭati.
::

::hangnum
632\.
::

::gatha1
Ñātikāyapi {pb:V:0.0053} aññāti-saññissa vimatissa vā;
::

::gathalast
Ekatoupasampanna-hatthā gaṇhāti dukkaṭaṃ.
::

::hangnum
633\.
::

::gatha1
‘‘Dassāmī’’ti ca ābhogaṃ, katvā vā pārivattakaṃ;
::

::gathalast
Tāvakālikavissāsa-ggāhe doso na vijjati.
::

::hangnum
634\.
::

::gatha1
Aññaṃ pana parikkhāraṃ, na doso hoti gaṇhato;
::

::gathalast
Sañcarittasamuṭṭhānaṃ, idaṃ vuttaṃ kriyākriyaṃ.
::

::centre
Cīvarapaṭiggahaṇakathā.
::

::hangnum
635\.
::

::gatha1
Cīvaraṃ viññāpentassa, aññātakāppavāritaṃ;
::

::gathalast
Hoti nissaggiyāpatti, aññatra samayā pana.
::

::hangnum
636\.
::

::gatha1
Tikapācittiyaṃ vuttaṃ, tatheva dvikadukkaṭaṃ;
::

::gathalast
Ñātakeñātisaññissa, tattha vematikassa ca.
::

::hangnum
637\.
::

::gatha1
Samaye viññāpentassa, ñātake vā pavārite;
::

::gathalast
Aññassatthāya vā tassa, ñātake vā pavārite.
::

::hangnum
638\.
::

::gatha1
Anāpattīti ñātabbaṃ, tathā ummattakādino;
::

::gathalast
Samuṭṭhānādayo sabbe, sañcarittasamā matā.
::

::centre
Aññātakaviññattikathā.
::

::hangnum
639\.
::

::gatha1
Appavāritamaññātiṃ{pb:M:0.0061}, cīvaraṃ tu taduttariṃ;
::

::gathalast
Hoti nissaggiyāpatti, viññāpentassa bhikkhuno.
::

::hangnum
640\.
::

::gatha1
Yassa tīṇipi naṭṭhāni, dve vā ekampi vā pana;
::

::gathalast
Dve vā ekampi vā tena, sāditabbaṃ na kiñcipi.
::

::hangnum
641\.
::

::gatha1
Sesakaṃ āharantassa, dinne nacchinnakāraṇā;
::

::gathalast
Santake ñātakādīnaṃ, attanopi dhanena vā.
::

::hangnum
642\.
::

::gatha1
Anāpattīti ñātabbaṃ, tathā ummattakādino;
::

::gathalast
Samuṭṭhānādayo sabbe, sañcarittasamā matā.
::

::centre
Tatuttarikathā.
::

::hangnum
643\.
::

::gatha1
Kalyāṇakamyatāhetu{pb:V:0.0054}, āpajjati vikappanaṃ;
::

::gathalast
Cīvare pana yo tassa, lābhā nissaggiyaṃ bhave.
::

::hangnum
644\.
::

::gatha1
Mahagghaṃ dātukāmamhi, appagghaṃ viññāpeti yo;
::

::gathalast
Santake ñātakādīnaṃ, anāpatti pakāsitā.
::

::hangnum
645\.
::

::gatha1
Ñātakeññātisaññissa, dukkaṭaṃ vimatissa ca;
::

::gathalast
Sañcarittasamā vuttā, samuṭṭhānādayo nayā.
::

::centre
Paṭhamopakkhaṭakathā.
::

::hangnum
646\.
::

::gatha1
Dutiyopakkhaṭe yasmā, vattabbaṃ natthi kiñcipi;
::

::gathalast
Tasmā anantarenassa, sadisova vinicchayo.
::

::centre
Dutiyopakkhaṭakathā.
::

::hangnum
647\.
::

::gatha1
Raññā vā rājabhoggena, bhikkhumuddissamābhataṃ;
::

::gathalast
Akappiyaṃ suvaṇṇādiṃ, gahetuṃ na ca vaṭṭati.
::

::hangnum
648\.
::

::gatha1
Rajataṃ {pb:M:0.0062} jātarūpaṃ vā, attano vā parassa vā;
::

::gathalast
Atthāya gaṇhituṃ kiñci, dīyamānaṃ na vaṭṭati.
::

::hangnum
649\.
::

::gatha1
Aññassatthāya niddiṭṭhaṃ, bhikkhuno paṭiggaṇhato;
::

::gathalast
Dukkaṭaṃ tassa hotīti, **mahāpaccariyaṃ** pana.
::

::hangnum
650\.
::

::gatha1
Netvā akappiyaṃ bhaṇḍaṃ, itthaṃ koci sace vade;
::

::gathalast
‘‘Idaṃ saṅghassa dammīti, puggalassa gaṇassa vā.
::

::hangnum
651\.
::

::gatha1
Ārāmaṃ vā vihāraṃ vā, cetiyaṃ vā karohi’’ti;
::

::gathalast
Na ca vaṭṭati taṃ vatthuṃ, sabbesaṃ sampaṭicchituṃ.
::

::hangnum
652\.
::

::gatha1
Anāmasitvā saṅghaṃ vā, gaṇaṃ vā puggalampi vā;
::

::gathalast
‘‘Cetiyassa vihārassa, demā’’tipi vadanti ce.
::

::hangnum
653\.
::

::gatha1
Taṃ hiraññaṃ suvaṇṇaṃ vā, nisedhetuṃ na vaṭṭati;
::

::gathalast
Ārāmikānaṃ vattabbaṃ, ‘‘vadantevamime’’ti ca.
::

::hangnum
654\.
::

::gatha1
Rajataṃ jātarūpaṃ vā, saṅghassa paṭiggaṇhato;
::

::gathalast
Hoti nissaggiyāpatti, paribhoge ca dukkaṭaṃ.
::

::hangnum
655\.
::

::gatha1
Taḷākassa {pb:V:0.0055} ca khettattā, sassuppattinidānato;
::

::gathalast
Gahaṇaṃ paribhogo vā, na ca vaṭṭati bhikkhuno.
::

::hangnum
656\.
::

::gatha1
‘‘Cattāro paccaye saṅgho, gaṇo vā paribhuñjatu’’;
::

::gathalast
Iccevaṃ pana vatvā ce, deti sabbampi vaṭṭati.
::

::hangnum
657\.
::

::gatha1
Kārāpeti ca kedāre, chindāpetvā vanaṃ pana;
::

::gathalast
Kedāresu purāṇesu, atirekampi gaṇhati.
::

::hangnum
658\.
::

::gatha1
Aparicchinnabhāgasmiṃ, navasassepi ‘‘ettakaṃ;
::

::gathalast
Bhāgaṃ dethā’’ti vatvā ce, uṭṭhāpeti kahāpaṇe.
::

::hangnum
659\.
::

::gatha1
Vatvā akappiyaṃ vācaṃ, ‘‘kasatha vapathā’’ti ca;
::

::gathalast
Uppāditañca sabbesaṃ, hoti sabbamakappiyaṃ.
::

::hangnum
660\.
::

::gatha1
‘‘Ettako {pb:M:0.0063} nāma bhāgoti, ettikāya ca bhūmiyā’’;
::

::gathalast
Patiṭṭhāpeti yo bhūmiṃ, avatvā kasathādikaṃ.
::

::hangnum
661\.
::

::gatha1
Sayameva pamāṇassa, jānanatthaṃ tu bhūmiyā;
::

::gathalast
Rajjuyā vāpi daṇḍena, khettaṃ mināti yo pana.
::

::hangnum
662\.
::

::gatha1
Khale vā rakkhati ṭhatvā, khalatopi tato puna;
::

::gathalast
Nīharāpeti vā vīhī, tassevetamakappiyaṃ.
::

::hangnum
663\.
::

::gatha1
‘‘Ettakehi ca vīhīhi, idaṃ āharathā’’ti ca;
::

::gathalast
Āharanti sace vuttā, tassevetamakappiyaṃ.
::

::hangnum
664\.
::

::gatha1
‘‘Ettakena hiraññena, idamāharathā’’ti ca;
::

::gathalast
Āharanti ca yaṃ vuttā, sabbesaṃ tamakappiyaṃ.
::

::hangnum
665\.
::

::gatha1
Pesakārakadāsaṃ vā, aññaṃ vā rajakādisu;
::

::gathalast
Ārāmikānaṃ nāmena, dente vaṭṭati gaṇhituṃ.
::

::hangnum
666\.
::

::gatha1
‘‘Gāvo demā’’ti vuttepi, gahetuṃ na ca vaṭṭati;
::

::gathalast
Pañcagorasabhogatthaṃ, vutte demāti vaṭṭati.
::

::hangnum
667\.
::

::gatha1
Ajikādīsu eseva, nayo ñeyyo vibhāvinā;
::

::gathalast
Kappiyena ca vākyena, sabbaṃ vaṭṭati gaṇhituṃ.
::

::hangnum
668\.
::

::gatha1
Hatthiṃ vā mahisaṃ assaṃ, goṇaṃ kukkuṭasūkaraṃ;
::

::gathalast
Dentesu ca manussesu, na ca vaṭṭati gaṇhituṃ.
::

::hangnum
669\.
::

::gatha1
Paṭisiddhepi {pb:V:0.0056} saṅghassa, datvā gacchati ce pana;
::

::gathalast
Mūlaṃ datvā ca saṅghassa, keci gaṇhanti vaṭṭati.
::

::hangnum
670\.
::

::gatha1
‘‘Khettaṃ vatthuṃ taḷākaṃ vā, dema goajikādikaṃ;
::

::gathalast
Vihārassā’’ti vuttepi, nisedhetuṃ na vaṭṭati.
::

::hangnum
671\.
::

::gatha1
Tikkhattuṃ codanā vuttā, chakkhattuṃ ṭhānamabravi;
::

::gathalast
Yadi codetiyeva cha, codanā diguṇā ṭhiti.
::

::hangnum
672\.
::

::gatha1
Anāpatti {pb:M:0.0064} acodetvā, laddhe ummattakādino;
::

::gathalast
Samuṭṭhānādayo sabbe, sañcarittasamā matā.
::

::centre
Rājasikkhāpadakathā.
::

::centre
Cīvaravaggo paṭhamo.
::

::hangnum
673\.
::

::gatha1
Ekenāpi ca missetvā, santhataṃ kosiyaṃsunā;
::

::gathalast
Hoti nissaggiyāpatti, kārāpentassa bhikkhuno.
::

::hangnum
674\.
::

::gatha1
Paratthāya karontassa, kārāpentassa santhataṃ;
::

::gathalast
Aññena ca kataṃ laddhā, sevamānassa dukkaṭaṃ.
::

::hangnum
675\.
::

::gatha1
Anāpatti vitānaṃ vā, bhūmattharaṇameva vā;
::

::gathalast
Bhisi bibbohanaṃ vāpi, karontassādikammino.
::

::centre
Kosiyakathā.
::

::hangnum
676\.
::

::gatha1
Kāḷakeḷakalomānaṃ, suddhānaṃ santhataṃ sace;
::

::gathalast
Kareyyāpatti hotissa, sesaṃ tu paṭhamūpamaṃ.
::

::centre
Suddhakāḷakakathā.
::

::hangnum
677\.
::

::gatha1
Anāpatti tulaṃ vāpi, bahuṃ vā sabbameva vā;
::

::gathalast
Karontassa gahetvāna, odātaṃ kapilampi vā.
::

::hangnum
678\.
::

::gatha1
Anukkamena etāni, santhatāni ca tīṇipi;
::

::gathalast
Nissajjitvāpi laddhāni, sevamānassa dukkaṭaṃ.
::

::hangnum
679\.
::

::gatha1
Samuṭṭhānādayo {pb:V:0.0057} sabbe, sañcarittasamā matā;
::

::gathalast
Imesaṃ pana tiṇṇampi, tatiyaṃ tu kriyākriyaṃ.
::

::centre
Dvebhāgakathā.
::

::hangnum
680\.
::

::gatha1
Channaṃ {pb:M:0.0065} orena vassānaṃ, karontassa ca santhataṃ;
::

::gathalast
Hoti nissaggiyāpatti, ṭhapetvā bhikkhusammutiṃ.
::

::hangnum
681\.
::

::gatha1
Anāpatti paratthāya, kārāpeti karoti vā;
::

::gathalast
Kataṃ vā pana aññena, labhitvā paribhuñjato.
::

::hangnum
682\.
::

::gatha1
Chabbassāni karontassa, taduddhampi ca santhataṃ;
::

::gathalast
Vitāne sāṇipākāre, nissajjitvā katepi ca.
::

::centre
Chabbassakathā.
::

::hangnum
683\.
::

::gatha1
Anāpatti anādāya, asante santhate pana;
::

::gathalast
Aññassatthāya kāretuṃ, katañca paribhuñjituṃ.
::

::hangnum
684\.
::

::gatha1
Anādānavasenassa, sugatassa vidatthiyā;
::

::gathalast
Karaṇena ca satthārā, vuttametaṃ kriyākriyaṃ.
::

::hangnum
685\.
::

::gatha1
Samuṭṭhānādayo sabbe, sañcarittasamā matā;
::

::gathalast
Anantarassimassāpi, viseso nupalabbhati.
::

::centre
Nisīdanasanthatakathā.
::

::hangnum
686\.
::

::gatha1
Gacchante pana yāne vā, hatthiassādikesu vā;
::

::gathalast
Ṭhapeti yadi lomāni, sāmikassa ajānato.
::

::hangnum
687\.
::

::gatha1
Tiyojanamatītesu, tesu āpatti bhikkhuno;
::

::gathalast
Agacchantesu tesveva, ṭhapitesupyayaṃ nayo.
::

::hangnum
688\.
::

::gatha1
Yāne pana agacchante, asse vā hatthipiṭṭhiyaṃ;
::

::gathalast
Ṭhapetvā abhirūhitvā, sace sāreti vaṭṭati.
::

::hangnum
689\.
::

::gatha1
Na vaṭṭatīti niddiṭṭhaṃ, **kurundaṭṭhakathāya** hi;
::

::gathalast
Taṃ panaññaṃ harāpeti, vacanena virujjhati.
::

::hangnum
690\.
::

::gatha1
Kaṇṇacchiddesu {pb:V:0.0058}{pb:M:0.0066} lomāni, pakkhipitvāpi gacchato;
::

::gathalast
Hotiyeva kirāpatti, lomānaṃ gaṇanāvasā.
::

::hangnum
691\.
::

::gatha1
Suttakena ca bandhitvā, ṭhapitaṃ pana vaṭṭati;
::

::gathalast
Veṇiṃ katvā harantassa, āpatti paridīpitā.
::

::hangnum
692\.
::

::gatha1
Suṅkaghātaṃ anuppatvā, corādīhi upadduto;
::

::gathalast
Yo caññavihito vāpi, āpatti yadi gacchati.
::

::hangnum
693\.
::

::gatha1
Tiyojanaṃ harantassa, ūnakaṃ vā tiyojanaṃ;
::

::gathalast
Tathā paccāharantassa, tāniyeva tiyojanaṃ.
::

::hangnum
694\.
::

::gatha1
Nivāsatthāya vā gantvā, harantassa tato paraṃ;
::

::gathalast
Acchinnaṃ vāpi nissaṭṭhaṃ, labhitvā haratopi ca.
::

::hangnum
695\.
::

::gatha1
Harāpentassa aññena, harato katabhaṇḍakaṃ;
::

::gathalast
Tathā ummattakādīnaṃ, anāpatti pakāsitā.
::

::hangnum
696\.
::

::gatha1
Idaṃ pana samuṭṭhānaṃ, kāyato kāyacittato;
::

::gathalast
Acittaṃ kāyakammañca, ticittañca tivedanaṃ.
::

::centre
Eḷakalomakathā.
::

::hangnum
697\.
::

::gatha1
Samuṭṭhānādinā saddhiṃ, lomadhovāpanampi ca;
::

::gathalast
Cīvarassa purāṇassa, dhovāpanasamaṃ mataṃ.
::

::centre
Eḷakalomadhovāpanakathā.
::

::hangnum
698\.
::

::gatha1
Gaṇheyya vā gaṇhāpeyya, rajataṃ jātarūpakaṃ;
::

::gathalast
Nissajjitvā panāpatti, desetabbāva bhikkhunā.
::

::hangnum
699\.
::

::gatha1
Rajataṃ jātarūpañca, ubhinnaṃ māsakopi ca;
::

::gathalast
Etaṃ catubbidhaṃ vatthu, hoti nissaggiyāvahaṃ.
::

::hangnum
700\.
::

::gatha1
Muttā {pb:M:0.0067} maṇi silā saṅkho, pavāḷaṃ lohitaṅkako;
::

::gathalast
Masāragallaṃ dhaññāni, satta gomahisādikaṃ.
::

::hangnum
701\.
::

::gatha1
Khettaṃ vatthuṃ taḷākañca, dāsidāsādikaṃ pana;
::

::gathalast
Dukkaṭasseva vatthūni, dīpitāni mahesinā.
::

::hangnum
702\.
::

::gatha1
Muggamāsādikaṃ {pb:V:0.0059} sabbaṃ, sappiādīni taṇḍulā;
::

::gathalast
Suttaṃ vatthaṃ halaṃ phālaṃ, kappiyaṃ evamādikaṃ.
::

::hangnum
703\.
::

::gatha1
Tatthattano panatthāya, vatthuṃ nissaggiyassa hi;
::

::gathalast
Sampaṭicchati yo bhikkhu, tassa nissaggiyaṃ siyā.
::

::hangnum
704\.
::

::gatha1
Saṅghādīnaṃ tamatthāya, gaṇhato dukkaṭaṃ tathā;
::

::gathalast
Dukkaṭassa ca vatthumpi, sabbatthāya ca dukkaṭaṃ.
::

::hangnum
705\.
::

::gatha1
Sace kahāpaṇādīnaṃ, sahassaṃ paṭigaṇhati;
::

::gathalast
Vatthūnaṃ gaṇanāyassa, āpattigaṇanā siyā.
::

::hangnum
706\.
::

::gatha1
Tathā sithilabaddhesu, thavikādīsu rūpato;
::

::gathalast
Āpattigaṇanā vuttā, **mahāpaccariyaṃ** pana.
::

::hangnum
707\.
::

::gatha1
‘‘Idaṃ ayyassa hotū’’ti, vutte vā pana kenaci;
::

::gathalast
Sace gaṇhitukāmopi, nisedhetabbameva ca.
::

::hangnum
708\.
::

::gatha1
Paṭikkhittepi taṃ vatthuṃ, ṭhapetvā yadi gacchati;
::

::gathalast
Tathā gopāyitabbaṃ taṃ, yathā taṃ na vinassati.
::

::hangnum
709\.
::

::gatha1
‘‘Āharedamidaṃ gaṇha, idaṃ dehīdha nikkhipa’’;
::

::gathalast
Iccevaṃ bhikkhuno vattuṃ, na vaṭṭati akappiyaṃ.
::

::hangnum
710\.
::

::gatha1
Ṭhapetvā rūpiyaggāhaṃ, nissaṭṭhaparivattitaṃ;
::

::gathalast
Sabbehi paribhottabbaṃ, bhājetvā sappiādikaṃ.
::

::hangnum
711\.
::

::gatha1
Attano pattabhāgampi, paṭiggāhakabhikkhuno;
::

::gathalast
Gahetuṃ aññato laddhaṃ, bhuñjituṃ vā na vaṭṭati.
::

::hangnum
712\.
::

::gatha1
Yaṃ {pb:M:0.0068} kiñci pana sambhūtaṃ, paccayaṃ vatthuto tato;
::

::gathalast
Bhikkhuno sevamānassa, hoti āpatti dukkaṭaṃ.
::

::hangnum
713\.
::

::gatha1
Ajjhārāme anāpatti, tamajjhāvasathepi vā;
::

::gathalast
Gahetvā vā gahāpetvā, nikkhipantassa bhikkhuno.
::

::hangnum
714\.
::

::gatha1
Tikapācittiyaṃ vuttaṃ, rūpiyanti arūpiye;
::

::gathalast
Saññino vimatissāpi, hoti āpatti dukkaṭaṃ.
::

::hangnum
715\.
::

::gatha1
Samuṭṭhānādayo {pb:V:0.0060} sabbe, sañcarittasamā matā;
::

::gathalast
Kriyākriyamidaṃ vuttaṃ, ayameva visesatā.
::

::centre
Rūpiyapaṭiggahaṇakathā.
::

::hangnum
716\.
::

::gatha1
Vatthuṃ nissaggiyassāpi, vatthuṃ vā dukkaṭassa ca;
::

::gathalast
Kappiyassa ca vatthuṃ vā, yo nissaggiyavatthunā.
::

::hangnum
717\.
::

::gatha1
Vatthunā dukkaṭassāpi, vatthuṃ nissaggiyassa vā;
::

::gathalast
Parivatteti āpatti, kappiyena ca vatthunā.
::

::hangnum
718\.
::

::gatha1
Dukkaṭassa ca vatthuṃ vā, vatthuṃ vā kappiyassa ca;
::

::gathalast
Vatthunā dukkaṭasseva, parivatteti dukkaṭaṃ.
::

::hangnum
719\.
::

::gatha1
Vatthunā kappiyassāpi, tathā dukkaṭavatthukaṃ;
::

::gathalast
Parivatteti yo tassa, hoti āpatti dukkaṭaṃ.
::

::hangnum
720\.
::

::gatha1
Vatthuno dukkaṭassāpi, tathā nissaggiyassa ca;
::

::gathalast
Gahaṇaṃ vāritaṃ pubbe, iminā parivattanaṃ.
::

::hangnum
721\.
::

::gatha1
Rūpiyanti ca saññissa, vimatissa arūpiye;
::

::gathalast
Tena dve dukkaṭā honti, cetāpentassa rūpiyaṃ.
::

::hangnum
722\.
::

::gatha1
Arūpiyanti saññissa, anāpatti arūpiye;
::

::gathalast
‘‘Idaṃ gahetvā dehī’’ti, vadatopi ca pañcahi.
::

::hangnum
723\.
::

::gatha1
Sesaṃ {pb:M:0.0069} anantareneva, samuṭṭhānādikaṃ samaṃ;
::

::gathalast
Idaṃ kriyasamuṭṭhānaṃ, ayameva visesatā.
::

::centre
Rūpiyasaṃvohārakathā.
::

::hangnum
724\.
::

::gatha1
Kappiyaṃ kappiyeneva, parivattayato pana;
::

::gathalast
Hoti nissaggiyāpatti, ṭhapetvā sahadhammike.
::

::hangnum
725\.
::

::gatha1
Akappiyassa vatthussa, teneva parivattanaṃ;
::

::gathalast
Na gacchatīti niddiṭṭhaṃ, kayavikkayasaṅgahaṃ.
::

::hangnum
726\.
::

::gatha1
Tasmā mātāpitūnampi, vatthuṃ yaṃ kiñci kappiyaṃ;
::

::gathalast
‘‘Imaṃ dehiminā hī’’ti, vadato pana dukkaṭaṃ.
::

::hangnum
727\.
::

::gatha1
Sakaṃ {pb:V:0.0061} vā deti ce bhaṇḍaṃ, evaṃ vatvāna mātuyā;
::

::gathalast
Mātuyā vā tathā bhaṇḍaṃ, sayaṃ gaṇhāti dukkaṭaṃ.
::

::hangnum
728\.
::

::gatha1
Sahatthaṃ parabhaṇḍasmiṃ, parahatthañca attano;
::

::gathalast
Bhaṇḍake pana sampatte, nissaggiyamudīritaṃ.
::

::hangnum
729\.
::

::gatha1
‘‘Gahetvā vā idaṃ nāma, bhuñjitvā odanaṃ imaṃ;
::

::gathalast
Idaṃ nāma karohī’’ti, vattuṃ pana na vaṭṭati.
::

::hangnum
730\.
::

::gatha1
Vighāsādamathaññaṃ vā, ‘‘bhuñjitvā odanaṃ imaṃ;
::

::gathalast
Challiṃ vā pana valliṃ vā, kaṭṭhaṃ vā dārumeva vā.
::

::hangnum
731\.
::

::gatha1
Āharā’’ti vadantassa, vatthūnaṃ gaṇanāvasā;
::

::gathalast
Honti āpattiyo tassa, bhikkhuno kayavikkaye.
::

::hangnum
732\.
::

::gatha1
‘‘Imañca yāguṃ piva bhuñja bhattaṃ;
::

::gatha2
Bhuttosi bhuñjissasi bhuñjasīdaṃ;
::

::gatha3
Bhattaṃ, imaṃ nāma karohi kammaṃ’’;
::

::gathalast
Icceva vattuṃ pana vaṭṭateva.
::

::hangnum
733\.
::

::gatha1
Bhūmiyā {pb:M:0.0070} sodhane vāpi, limpane vatthadhovane;
::

::gathalast
Ettha kiñcāpi natthaññaṃ, bhaṇḍaṃ nissajjitabbakaṃ.
::

::hangnum
734\.
::

::gatha1
Nissaggiye ca vatthumhi, naṭṭhe bhuttepi vā yathā;
::

::gathalast
Desetabbāva āpatti, desetabbā tathā ayaṃ.
::

::hangnum
735\.
::

::gatha1
‘‘Imināva imaṃ nāma, gahetvā dehi me’’iti;
::

::gathalast
Ācikkhati anāpatti, ṭhapetvā bhaṇḍasāmikaṃ.
::

::hangnum
736\.
::

::gatha1
‘‘Idaṃ mamatthi attho me, iminā’’ti ca bhāsato;
::

::gathalast
Sesaṃ anantareneva, samuṭṭhānādikaṃ samaṃ.
::

::centre
Kayavikkayakathā.
::

::centre
Kosiyavaggo dutiyo.
::

::hangnum
737\.
::

::gatha1
Mattikāyomayā pattā, kappiyā jātito duve;
::

::gathalast
Tayo pattassa vaṇṇā tu, ukkaṭṭho majjhimomako.
::

::hangnum
738\.
::

::gatha1
Dvinnaṃ {pb:V:0.0062} taṇḍulanāḷīnaṃ, bhattaṃ magadhanāḷiyā;
::

::gathalast
Khādanañca catubbhāgaṃ, byañjanañca tadūpiyaṃ.
::

::hangnum
739\.
::

::gatha1
**Ukkaṭṭho** nāma so patto, yo taṃ sabbaṃ tu gaṇhati;
::

::gathalast
**Majjhimo** tassupaḍḍho ca, tadupaḍḍho ca **omako**.
::

::hangnum
740\.
::

::gatha1
Ukkaṭṭhassa ca ukkaṭṭho, tassevomakamajjhimā;
::

::gathalast
Evaṃ majjhimaomesu, nava pattā bhavanti hi.
::

::hangnum
741\.
::

::gatha1
Ukkaṭṭhukkaṭṭhako tesu, apatto omakomako;
::

::gathalast
Tasmā nāpi adhiṭṭhānaṃ, na gacchanti vikappanaṃ.
::

::hangnum
742\.
::

::gatha1
Sesaṃ sattavidhaṃ pattaṃ, pattalakkhaṇasaṃyutaṃ;
::

::gathalast
Adhiṭṭhāya vikappetvā, paribhuñjeyya paṇḍito.
::

::hangnum
743\.
::

::gatha1
Dasāhaparamaṃ {pb:M:0.0071} kālaṃ, dhāreyya atirekato;
::

::gathalast
Atikkamayato pattaṃ, tañhi nissaggiyaṃ siyā.
::

::hangnum
744\.
::

::gatha1
Yaṃ pattaṃ na vikappeti, yaṃ nādhiṭṭheti vā pana;
::

::gathalast
Vinayaññūhi so patto, atirekoti vaṇṇito.
::

::hangnum
745\.
::

::gatha1
Vattabbaṃ tu ‘‘imaṃ pattaṃ, adhiṭṭhāmī’’ti sammukhe;
::

::gathalast
‘‘Etaṃ patta’’nti dūrasmiṃ, paccuddhārepyayaṃ nayo.
::

::hangnum
746\.
::

::gatha1
Ābhogaṃ manasā katvā, katvā kāyavikārakaṃ;
::

::gathalast
Kāyenapi ca pattassa, adhiṭṭhānaṃ pakāsitaṃ.
::

::hangnum
747\.
::

::gatha1
Patto jahatidhiṭṭhānaṃ, dānabhedakanāsato;
::

::gathalast
Vibbhamuddhārapaccakkha-parivattanagāhato.
::

::hangnum
748\.
::

::gatha1
Kaṅgusitthappamāṇena, khenādhiṭṭhānamujjhati;
::

::gathalast
Pidahitvā adhiṭṭheyya, ayocuṇṇena vāṇiyā.
::

::hangnum
749\.
::

::gatha1
Yo hi nissaggiyaṃ pattaṃ, anissajjeva bhuñjati;
::

::gathalast
Dukkaṭaṃ tassa niddiṭṭhaṃ, bhutvā dhovanadhovane.
::

::hangnum
750\.
::

::gatha1
Suvaṇṇamaṇipatto ca, veḷuriyaphalikubbhavo;
::

::gathalast
Kaṃsakācamayo patto, tipusīsamayopi ca.
::

::hangnum
751\.
::

::gatha1
Tathā dārumayo patto, tambasajjhumayopi ca;
::

::gathalast
Ekādasavidho patto, vutto dukkaṭavatthuko.
::

::hangnum
752\.
::

::gatha1
Ghaṭasīsakaṭāho {pb:V:0.0063} ca, tumbaṃ cassānulomikaṃ;
::

::gathalast
Tambalohamayaṃ tattha, thālakaṃ pana vaṭṭati.
::

::hangnum
753\.
::

::gatha1
Phalikakācakaṃsānaṃ, taṭṭikādīni kānici;
::

::gathalast
Puggalassa na vaṭṭanti, vaṭṭanti gihisaṅghikā.
::

::hangnum
754\.
::

::gatha1
Yaṃ kiñci sodakaṃ pattaṃ, paṭisāmeyya dukkaṭaṃ;
::

::gathalast
Sādhukaṃ vodakaṃ katvā, paṭisāmeyya paṇḍito.
::

::hangnum
755\.
::

::gatha1
Bhikkhuno {pb:M:0.0072} sodakaṃ pattaṃ, otāpetuṃ na vaṭṭati;
::

::gathalast
Uṇhe na nidahetabbo, nidahantassa dukkaṭaṃ.
::

::hangnum
756\.
::

::gatha1
Miḍḍhante paribhaṇḍante, ṭhapetuṃ na ca vaṭṭati;
::

::gathalast
Miḍḍhiyā paribhaṇḍe vā, vitthiṇṇe pana vaṭṭati.
::

::hangnum
757\.
::

::gatha1
Dāruādhārake patte, dve ṭhapetumpi vaṭṭati;
::

::gathalast
Ayameva nayo daṇḍa-bhūmiādhārakesupi.
::

::hangnum
758\.
::

::gatha1
Taṭṭikāyapi coḷe vā, potthake kaṭasārake;
::

::gathalast
Paribhaṇḍakatāyāpi, bhūmiyaṃ vālukāsu vā.
::

::hangnum
759\.
::

::gatha1
Tathārūpāsu suddhāsu, ṭhapetuṃ pana vaṭṭati;
::

::gathalast
Sarajāya ṭhapentassa, dukkaṭaṃ kharabhūmiyā.
::

::hangnum
760\.
::

::gatha1
Daṇḍe vā nāgadante vā, laggetumpi na vaṭṭati;
::

::gathalast
Chattaṅgamañcapīṭhesu, ṭhapentassa ca dukkaṭaṃ.
::

::hangnum
761\.
::

::gatha1
Aṭanīsu hi bandhitvā, olambetumpi vaṭṭati;
::

::gathalast
Bandhitvā pana mañcassa, ṭhapetuṃpari vaṭṭati.
::

::hangnum
762\.
::

::gatha1
Mañcapīṭhaṭṭake pattaṃ, ṭhapetuṃ pana vaṭṭati;
::

::gathalast
Bhattapūropi vā chatte, ṭhapetuṃ na ca vaṭṭati.
::

::centre
Tayo bhāṇavārā niṭṭhitā.
::

::hangnum
763\.
::

::gatha1
Kavāṭaṃ na paṇāmeyya, pattahattho sace pana;
::

::gathalast
Yena kenaci aṅgena, paṇāmeyyassa dukkaṭaṃ.
::

::hangnum
764\.
::

::gatha1
Na nīhareyya pattena, calakānaṭṭhikāni vā;
::

::gathalast
Ucchiṭṭhamudakaṃ vāpi, nīharantassa dukkaṭaṃ.
::

::hangnum
765\.
::

::gatha1
Pattaṃ {pb:V:0.0064} paṭiggahaṃ katvā, dhovituṃ hatthameva vā;
::

::gathalast
Mukhato nīhaṭaṃ patte, ṭhapetuṃ na ca vaṭṭati.
::

::hangnum
766\.
::

::gatha1
Anāpatti {pb:M:0.0073} dasāhassa, antoyeva ca yo pana;
::

::gathalast
Adhiṭṭheti vikappeti, vissajjeti vinassati.
::

::hangnum
767\.
::

::gatha1
Paṭhamassa hi pattassa, paṭhamena mahesinā;
::

::gathalast
Samuṭṭhānādayo sabbe, kathinena samā matā.
::

::centre
Paṭhamapattakathā.
::

::hangnum
768\.
::

::gatha1
Pañcabandhanaūnasmiṃ, patte sati ca yo pana;
::

::gathalast
Viññāpeyya navaṃ pattaṃ, tassa nissaggiyaṃ siyā.
::

::hangnum
769\.
::

::gatha1
Bandhanaṃ ekamuddiṭṭhaṃ, dvaṅgulāya ca rājiyā;
::

::gathalast
Bandhanāni ca cattāri, tathāṭṭhaṅgularājiyā.
::

::hangnum
770\.
::

::gatha1
Pañca vā rājiyo yassa, ekā vāpi dasaṅgulā;
::

::gathalast
Apatto nāmayaṃ patto, viññāpeyya tato paraṃ.
::

::hangnum
771\.
::

::gatha1
Ayopatto anekehi, lohamaṇḍalakehi vā;
::

::gathalast
Baddho vaṭṭati maṭṭho ce, ayocuṇṇena vāṇiyā.
::

::hangnum
772\.
::

::gatha1
Pattaṃ saṅghassa nissaṭṭhaṃ, tassa nissaggiyaṃ pana;
::

::gathalast
Anukampāya taṃ tasmiṃ, agaṇhantassa dukkaṭaṃ.
::

::hangnum
773\.
::

::gatha1
Dīyamāne tu pattasmiṃ, yassa so na ca ruccati;
::

::gathalast
Appicchatāya vā pattaṃ, taṃ na gaṇhāti vaṭṭati.
::

::hangnum
774\.
::

::gatha1
Apattassa tu bhikkhussa;
::

::gatha2
Na dātabboti dīpito;
::

::gatha3
Tattha yo pattapariyanto;
::

::gathalast
So deyyo tassa bhikkhuno.
::

::hangnum
775\.
::

::gatha1
Sace so taṃ jigucchanto, appadese ṭhapeti vā;
::

::gathalast
Vissajjeti abhogena, paribhuñjati dukkaṭaṃ.
::

::hangnum
776\.
::

::gatha1
Naṭṭhe {pb:M:0.0074} bhinnepi vā patte, anāpatti pakāsitā;
::

::gathalast
Attano ñātakādīnaṃ, gaṇhato vā dhanena vā.
::

::hangnum
777\.
::

::gatha1
Sañcarittasamuṭṭhānaṃ{pb:V:0.0065}, kriyaṃ paṇṇattivajjakaṃ;
::

::gathalast
Kāyakammaṃ vacīkammaṃ, ticittañca tivedanaṃ.
::

::centre
Dutiyapattakathā.
::

::hangnum
778\.
::

::gatha1
Sappiādiṃ purebhattaṃ, bhesajjaṃ paṭigayha hi;
::

::gathalast
Sāmisampi purebhattaṃ, paribhuñjati vaṭṭati.
::

::hangnum
779\.
::

::gatha1
Tato paṭṭhāya sattāhaṃ, taṃ vaṭṭati nirāmisaṃ;
::

::gathalast
Sattāhātikkame tassa, nissaggiyamudīritaṃ.
::

::hangnum
780\.
::

::gatha1
Pacchābhattampi gaṇhitvā, katvā sannidhikārakaṃ;
::

::gathalast
Sāyato pana sattāhaṃ, vaṭṭateva nirāmisaṃ.
::

::hangnum
781\.
::

::gatha1
Purebhattampi pacchā vā, sayamuggahitaṃ pana;
::

::gathalast
Sarīrabhoge netabbaṃ, sāyituṃ na ca vaṭṭati.
::

::hangnum
782\.
::

::gatha1
Navanītaṃ purebhattaṃ, bhikkhunā gahitaṃ sace;
::

::gathalast
Tāpetvānupasampanno, deti vaṭṭati sāmisaṃ.
::

::hangnum
783\.
::

::gatha1
Sayaṃ tāpeti ce bhikkhu, sattāhampi nirāmisaṃ;
::

::gathalast
Tāpanaṃ navanītassa, sāmapāko na hoti so.
::

::hangnum
784\.
::

::gatha1
Pacchābhattaṃ gahetvā ce, yena kenaci tāpitaṃ;
::

::gathalast
Vaṭṭateva ca taṃ sappi, sattāhampi nirāmisaṃ.
::

::hangnum
785\.
::

::gatha1
Khīraṃ dadhiṃ cāpi paṭiggahetvā;
::

::gatha2
Sayaṃ purebhattamatho karoti;
::

::gatha3
Sappiṃ purebhattakameva tassa;
::

::gathalast
Nirāmisaṃ vaṭṭati bhikkhuno taṃ.
::

::hangnum
786\.
::

::gatha1
Pacchābhattakato uddhaṃ, taṃ na vaṭṭati sāyituṃ;
::

::gathalast
Savatthukassa sappissa, gahitattāva bhikkhuno.
::

::hangnum
787\.
::

::gatha1
Sattāhātikkamepissa{pb:M:0.0075}, na doso koci vijjati;
::

::gathalast
‘‘Paṭiggahetvā tānī’’ti, vuttattā hi mahesinā.
::

::hangnum
788\.
::

::gatha1
Yathā kappiyasappimhi, nissaggiyamudīritaṃ;
::

::gathalast
Tathākappiyasappimhi, dukkaṭaṃ paridīpitaṃ.
::

::hangnum
789\.
::

::gatha1
Sabbākappiyamaṃsānaṃ{pb:V:0.0066}, vajjetvā maṃsameva ca;
::

::gathalast
Khīraṃ dadhi ca sappi ca, navanītañca vaṭṭati.
::

::hangnum
790\.
::

::gatha1
‘‘Yesaṃ kappati maṃsañhi, tesaṃ sappī’’ti kiṃ idaṃ?
::

::gathalast
Paṇītabhojanassāpi, tathā sattāhakālike.
::

::hangnum
791\.
::

::gatha1
Nissaggiyassa vatthūnaṃ, paricchedaniyāmanaṃ;
::

::gathalast
Na cākappiyamaṃsānaṃ, sappiādi nivāritaṃ.
::

::hangnum
792\.
::

::gatha1
Navanītepi sappimhi, gahituggahitādike;
::

::gathalast
Sabbo vuttanayeneva, veditabbo vinicchayo.
::

::hangnum
793\.
::

::gatha1
Telabhikkhāya bhikkhūnaṃ, paviṭṭhānaṃ upāsakā;
::

::gathalast
Telaṃ vā navanītaṃ vā, sappiṃ vā ākiranti hi.
::

::hangnum
794\.
::

::gatha1
Bhattasitthāni vā tattha, taṇḍulā vā bhavanti ce;
::

::gathalast
Ādiccapakkasaṃsaṭṭhaṃ, hoti sattāhakālikaṃ.
::

::hangnum
795\.
::

::gatha1
Tilasāsapatelaṃ vā, madhukeraṇḍatelakaṃ;
::

::gathalast
Gahitaṃ tu purebhattaṃ, sāmisampi nirāmisaṃ.
::

::hangnum
796\.
::

::gatha1
Pacchābhattakato uddhaṃ, sāyitabbaṃ nirāmisaṃ;
::

::gathalast
Sattāhātikkame tesaṃ, vasā nissaggiyaṃ siyā.
::

::hangnum
797\.
::

::gatha1
Eraṇḍamadhukaṭṭhīni, sāsapādīni cattanā;
::

::gathalast
Gahetvā katatelampi, hoti sattāhakālikaṃ.
::

::hangnum
798\.
::

::gatha1
Yāvajīvikavatthuttā, tesaṃ tiṇṇampi bhikkhuno;
::

::gathalast
Savatthugahaṇe tassa, kācāpatti na vijjati.
::

::hangnum
799\.
::

::gatha1
Attanā {pb:M:0.0076} yaṃ kataṃ telaṃ, taṃ vaṭṭati nirāmisaṃ;
::

::gathalast
Sattāhātikkamenassa, hoti nissaggiyaṃ pana.
::

::hangnum
800\.
::

::gatha1
Dukkaṭaṃ sāsapādīnaṃ, telatthāyeva bhikkhunā;
::

::gathalast
Gahetvā ṭhapitānaṃ tu, sattāhātikkame siyā.
::

::hangnum
801\.
::

::gatha1
Nāḷikerakarañjānaṃ, telaṃ kuruvakassa ca;
::

::gathalast
Nimbakosambakānañca, telaṃ bhallātakassa ca.
::

::hangnum
802\.
::

::gatha1
Iccevamādikaṃ sabbaṃ, avuttaṃ pāḷiyaṃ pana;
::

::gathalast
Gahetvā nikkhipantassa, dukkaṭaṃ samayaccaye.
::

::hangnum
803\.
::

::gatha1
Yāvakālikabhedañca{pb:V:0.0067}, yāvajīvakameva ca;
::

::gathalast
Viditvā sesametthāpi, sappinā sadiso nayo.
::

::hangnum
804\.
::

::gatha1
Acchamacchavarāhānaṃ, susukāgadrabhassa ca;
::

::gathalast
Vasānaṃ pana pañcannaṃ, telaṃ pañcavidhaṃ bhave.
::

::hangnum
805\.
::

::gatha1
Sabbameva vasātelaṃ, kappiyākappiyassa ca;
::

::gathalast
Manussānaṃ vasātelaṃ, ṭhapetvā pana vaṭṭati.
::

::hangnum
806\.
::

::gatha1
Vasaṃ paṭiggahetvāna, purebhattaṃ panattanā;
::

::gathalast
Pakkaṃ vaṭṭati saṃsaṭṭhaṃ, sattāhampi nirāmisaṃ.
::

::hangnum
807\.
::

::gatha1
Sace anupasampanno, katvā taṃ deti vaṭṭati;
::

::gathalast
Sāmisampi purebhattaṃ, tato uddhaṃ nirāmisaṃ.
::

::hangnum
808\.
::

::gatha1
Paṭiggahetuṃ kātuṃ vā, pacchābhattaṃ na vaṭṭati;
::

::gathalast
Seso vuttanayeneva, veditabbo vibhāvinā.
::

::hangnum
809\.
::

::gatha1
Gahitañhi purebhattaṃ, madhuṃ madhukarīkataṃ;
::

::gathalast
Vaṭṭateva purebhattaṃ, sāmisampi nirāmisaṃ.
::

::hangnum
810\.
::

::gatha1
Pacchābhattakato {pb:M:0.0077} uddhaṃ, sattāhampi nirāmisaṃ;
::

::gathalast
Sattāhātikkame doso, vatthūnaṃ gaṇanāvasā.
::

::hangnum
811\.
::

::gatha1
Ucchumhā pana nibbattaṃ, pakkāpakkaṃ ghanāghanaṃ;
::

::gathalast
Rasādi pana taṃ sabbaṃ, ‘‘phāṇita’’nti pavuccati.
::

::hangnum
812\.
::

::gatha1
Phāṇitaṃ tu purebhattaṃ, gahitaṃ pana vaṭṭati;
::

::gathalast
Sāmisampi purebhattaṃ, tato uddhaṃ nirāmisaṃ.
::

::hangnum
813\.
::

::gatha1
Asaṃsaṭṭhena ucchussa, rasena kataphāṇitaṃ;
::

::gathalast
Gahitena purebhattaṃ, tadaheva nirāmisaṃ.
::

::hangnum
814\.
::

::gatha1
Ucchuṃ paṭiggahetvāna, katepesa nayo mato;
::

::gathalast
Pacchābhattakato uddhaṃ, taṃ na vaṭṭati sāyituṃ.
::

::hangnum
815\.
::

::gatha1
Gahitattā savatthussa, sattāhātikkamepi ca;
::

::gathalast
Hoti tassa anāpatti, pacchābhattaṃ katepi ca.
::

::hangnum
816\.
::

::gatha1
Saṃsaṭṭhañca purebhattaṃ, gahitaṃ tamupāsako;
::

::gathalast
Tadahe deti ce katvā, sāmisampi ca vaṭṭati.
::

::hangnum
817\.
::

::gatha1
Saṃsaṭṭhena {pb:V:0.0068} purebhattaṃ, gahitena sayaṃkataṃ;
::

::gathalast
Pacchābhattaṃ katañcāpi, sattāhampi nirāmisaṃ.
::

::hangnum
818\.
::

::gatha1
Kataṃ madhukapupphānaṃ, phāṇitaṃ sītavārinā;
::

::gathalast
Sāmisampi purebhattaṃ, tato uddhaṃ nirāmisaṃ.
::

::hangnum
819\.
::

::gatha1
Sattāhātikkamepissa, dukkaṭaṃ paridīpitaṃ;
::

::gathalast
Pakkhipitvā kataṃ khīraṃ, hoti taṃ yāvakālikaṃ.
::

::hangnum
820\.
::

::gatha1
Phalānaṃ pana sabbesaṃ, yāvakālikasaññinaṃ;
::

::gathalast
Yāvakālikamicceva, phāṇitaṃ paridīpitaṃ.
::

::hangnum
821\.
::

::gatha1
Pacchābhattampi bhikkhussa, paccaye sati kevalaṃ;
::

::gathalast
Kālikā pana vaṭṭanti, purebhattaṃ yathāsukhaṃ.
::

::hangnum
822\.
::

::gatha1
Labhitvā pana nissaṭṭhaṃ, taṃ tu sattāhakālikaṃ;
::

::gathalast
Aruādīni makkhetuṃ, sāyituṃ vā na vaṭṭati.
::

::hangnum
823\.
::

::gatha1
Aññassa {pb:M:0.0078} pana bhikkhussa, kāyabhoge ca vaṭṭati;
::

::gathalast
Cajitvā nirapekkhova, labhitvā puna sāyituṃ.
::

::hangnum
824\.
::

::gatha1
Anāpatti adhiṭṭheti, vissajjeti vinassati;
::

::gathalast
Acchinditvā ca vissāsaṃ, gaṇhatummattakādino.
::

::hangnum
825\.
::

::gatha1
Samuṭṭhānādayo sabbe, kathinena samā matā;
::

::gathalast
Sadākathinacittena, paṭhameneva satthunā.
::

::centre
Bhesajjasikkhāpadakathā.
::

::hangnum
826\.
::

::gatha1
Māso sesoti gimhānaṃ, pariyeseyya sāṭikaṃ;
::

::gathalast
Addhamāsova sesoti, katvā paridahe budho.
::

::hangnum
827\.
::

::gatha1
Katvā pana satuppādaṃ, vassasāṭikacīvaraṃ;
::

::gathalast
Nipphādentassa bhikkhussa, samaye piṭṭhisammate.
::

::hangnum
828\.
::

::gatha1
Hoti nissaggiyāpatti, ñātakāññātakādino;
::

::gathalast
Tesuyeva ca viññattiṃ, katvā nipphādane tathā.
::

::hangnum
829\.
::

::gatha1
Katvā pana satuppādaṃ, samaye kucchisaññite;
::

::gathalast
Nipphādentassa bhikkhussa, vatthamaññātakādino.
::

::hangnum
830\.
::

::gatha1
Tassādinnakapubbesu{pb:V:0.0069}, vattabhedena dukkaṭaṃ;
::

::gathalast
Karoto tatra viññattiṃ, nissaggiyamudīritaṃ.
::

::hangnum
831\.
::

::gatha1
Ovassāpeti ce kāyaṃ, naggo satipi cīvare;
::

::gathalast
Nhānassa pariyosāne, dukkaṭaṃ vivaṭaṅgaṇe.
::

::hangnum
832\.
::

::gatha1
Ūnake pana māsasmiṃ, atirekoti saññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
833\.
::

::gatha1
Acchinnacīvarassāpi, anāpattāpadāsupi;
::

::gathalast
Nhānakoṭṭhakavāpīsu, nhāyantassa ca bhikkhuno.
::

::hangnum
834\.
::

::gatha1
Sañcarittasamuṭṭhānaṃ{pb:M:0.0079}, kriyaṃ paṇṇattivajjakaṃ;
::

::gathalast
Kāyakammaṃ vacīkammaṃ, ticittañca tivedanaṃ.
::

::centre
Vassikasāṭikakathā.
::

::hangnum
835\.
::

::gatha1
Sāmaṃ tu cīvaraṃ datvā, acchindantassa taṃ puna;
::

::gathalast
Sakasaññāya bhikkhussa, tassa nissaggiyaṃ siyā.
::

::hangnum
836\.
::

::gatha1
Ekāyeva panāpatti, ekamacchindato siyā;
::

::gathalast
Bahūni ekabaddhāni, acchindantassa vā tathā.
::

::hangnum
837\.
::

::gatha1
Visuṃ ṭhitāni ekeka-māharāpayato pana;
::

::gathalast
Vatthānaṃ gaṇanāyassa, āpattigaṇanā siyā.
::

::hangnum
838\.
::

::gatha1
‘‘Mayā dinnāni sabbāni, āharā’’ti ca bhāsato;
::

::gathalast
Ekena vacaneneva, honti āpattiyo bahū.
::

::hangnum
839\.
::

::gatha1
Āṇāpeti sace aññaṃ, bhikkhuṃ gaṇhāti cīvaraṃ;
::

::gathalast
Bahūni gaṇhatāṇatto, ekaṃ pācittiyaṃ siyā.
::

::hangnum
840\.
::

::gatha1
‘‘Mayā dinnāni sabbāni, gaṇhā’’ti vadato pana;
::

::gathalast
Ekāyassa ca vācāya, honti āpattiyo bahū.
::

::hangnum
841\.
::

::gatha1
‘‘Saṅghāṭimuttarāsaṅgaṃ, gaṇha gaṇhā’’ti bhāsato;
::

::gathalast
Hoti vācāya vācāya, āṇāpentassa dukkaṭaṃ.
::

::hangnum
842\.
::

::gatha1
Vikappanupagaṃ kiñci, ṭhapetvā pacchimaṃ paraṃ;
::

::gathalast
Aññaṃ pana parikkhāraṃ, chindāpentassa dukkaṭaṃ.
::

::hangnum
843\.
::

::gatha1
Ṭhapetvā {pb:V:0.0070} upasampannaṃ, aññesaṃ cīvarādikaṃ;
::

::gathalast
Acchindatopi bhikkhussa, hoti āpatti dukkaṭaṃ.
::

::hangnum
844\.
::

::gatha1
Evaṃ anupasampanne, upasampannasaññino;
::

::gathalast
Tattha vematikassāpi, acchindantassa dukkaṭaṃ.
::

::hangnum
845\.
::

::gatha1
So {pb:M:0.0080} vā deti sace tuṭṭho, duṭṭho vissāsameva vā;
::

::gathalast
Gaṇhatopi anāpatti, tathā ummattakādino.
::

::hangnum
846\.
::

::gatha1
Adinnādānatulyāva, samuṭṭhānādayo nayā;
::

::gathalast
Aññatra vedanāyettha, hoti sā dukkhavedanā.
::

::centre
Cīvaracchindanakathā.
::

::hangnum
847\.
::

::gatha1
Viññāpetvā sace suttaṃ, chabbidhaṃ sānulomikaṃ;
::

::gathalast
Cīvaraṃ tantavāyehi, vāyāpeti na vaṭṭati.
::

::hangnum
848\.
::

::gatha1
Sāmaṃ viññāpitaṃ suttaṃ, akappiyamudīritaṃ;
::

::gathalast
Tantavāyopi viññatto, tathā aññātakādiko.
::

::hangnum
849\.
::

::gatha1
Viññattatantavāyena, suttenākappiyena ca;
::

::gathalast
Cīvaraṃ vāyāpentassa, nissaggiyamudīritaṃ.
::

::hangnum
850\.
::

::gatha1
Vidatthimatte dīghena, hatthamatte tirīyato;
::

::gathalast
Vīte nissaggiyaṃ vuttaṃ, phalake phalakepi ca.
::

::hangnum
851\.
::

::gatha1
Teneva kappiyaṃ suttaṃ, vāyāpentassa dukkaṭaṃ;
::

::gathalast
Tatheva tantavāyena, kappiyena akappiyaṃ.
::

::hangnum
852\.
::

::gatha1
Ekantarikato vāpi, dīghato vā tirīyato;
::

::gathalast
Kappiyākappiyeheva, vīte suttehi dukkaṭaṃ.
::

::hangnum
853\.
::

::gatha1
Kappiyākappiyeheva, tantavāyehi ve kate;
::

::gathalast
Kappiyākappiyaṃ suttaṃ, missetvā tassa dukkaṭaṃ.
::

::hangnum
854\.
::

::gatha1
Sace akappiyaṃ suttaṃ, vāreneva vinanti te;
::

::gathalast
Dassetvāva paricchedaṃ, akappiyavite pana.
::

::hangnum
855\.
::

::gatha1
Pācittiyaṃ pamāṇasmiṃ, tadūne dukkaṭaṃ siyā;
::

::gathalast
Itarena vite vatthe, ubhayattheva dukkaṭaṃ.
::

::hangnum
856\.
::

::gatha1
Dvepi {pb:M:0.0081}{pb:V:0.0071} vemaṃ gahetvā vā, ekato vā vinanti ce;
::

::gathalast
Phalake phalake tassa, dukkaṭaṃ paridīpitaṃ.
::

::hangnum
857\.
::

::gatha1
Eteneva upāyena, bhede sabbattha sādhukaṃ;
::

::gathalast
Āpattibhedo viññeyyo, viññunā vinayaññunā.
::

::hangnum
858\.
::

::gatha1
Kappiyo tantavāyopi, sace suttampi kappiyaṃ;
::

::gathalast
Cīvaraṃ vāyāpentassa, anāpatti pakāsitā.
::

::hangnum
859\.
::

::gatha1
Anāpatti parissāve, āyoge aṃsabaddhake;
::

::gathalast
Samuṭṭhānādayo sabbe, sañcarittasamā matā.
::

::centre
Suttaviññattikathā.
::

::hangnum
860\.
::

::gatha1
Appavāritañātīnaṃ, tantavāye samecca ce;
::

::gathalast
Vikappaṃ cīvare bhikkhu, āpajjati na vaṭṭati.
::

::hangnum
861\.
::

::gatha1
Dīghāyatappitatthāya, suttavaḍḍhanake kate;
::

::gathalast
Bhikkhu nissaggiyāpattiṃ, āpajjati na saṃsayo.
::

::hangnum
862\.
::

::gatha1
Bhikkhuno ñātakādīnaṃ, tantavāyesu attano;
::

::gathalast
Dhanenaññassa catthāya, anāpattiṃ viniddise.
::

::hangnum
863\.
::

::gatha1
Vāyāpentassa appagghaṃ, mahagghaṃ kattukāmino;
::

::gathalast
Tathā ummattakādīnaṃ, sesaṃ vuttamanantare.
::

::centre
Pesakārakathā.
::

::hangnum
864\.
::

::gatha1
Vassaṃvuṭṭhe yamuddissa, bhikkhū dīyati cīvaraṃ;
::

::gathalast
Pavāraṇāya pubbeva, taṃ hotaccekacīvaraṃ.
::

::hangnum
865\.
::

::gatha1
Pure pavāraṇāyeva, bhājetvā yadi gayhati;
::

::gathalast
Vassacchedo na kātabbo, saṅghikaṃ taṃ karoti ce.
::

::hangnum
866\.
::

::gatha1
Anāpatti {pb:M:0.0082} adhiṭṭheti, antosamayameva taṃ;
::

::gathalast
Vissajjeti vikappeti, vinassati ca ḍayhati.
::

::hangnum
867\.
::

::gatha1
Tassaccāyikavatthassa, kathine tu anatthate;
::

::gathalast
Parihārekamāsova, dasāhaparamo mato.
::

::hangnum
868\.
::

::gatha1
Atthate {pb:V:0.0072} kathine tassa, pañca māsā pakāsitā;
::

::gathalast
Parihāro munindena, dasāhaparamā pana.
::

::hangnum
869\.
::

::gatha1
Samuṭṭhānādayo sabbe, kathinena samā matā;
::

::gathalast
Paṭhamenākriyācittaṃ, ticittañca tivedanaṃ.
::

::centre
Accekacīvarakathā.
::

::hangnum
870\.
::

::gatha1
Vasitvā pana ce bhikkhu, pubbakattikapuṇṇamaṃ;
::

::gathalast
Ṭhapetvā cīvaraṃ gāme, paccaye sati tādise.
::

::hangnum
871\.
::

::gatha1
Chārattaparamaṃ tena, vasitabbaṃ vinā tato;
::

::gathalast
Uttariṃ vasato doso, vinā saṅghassa sammutiṃ.
::

::hangnum
872\.
::

::gatha1
Kattikeyeva māsasmiṃ, paṭhamāya pavārito;
::

::gathalast
Pacchimena pamāṇena, yutte sāsaṅkasammate.
::

::hangnum
873\.
::

::gatha1
Senāsane vasantova, ṭhapetuṃ ekacīvaraṃ;
::

::gathalast
Caturaṅgasamāyoge, labhatīti pakāsito.
::

::hangnum
874\.
::

::gatha1
Yaṃ gāmaṃ gocaraṃ katvā, bhikkhu āraññake vase;
::

::gathalast
Tasmiṃ gāme ṭhapetuṃ taṃ, māsamekaṃ tu vaṭṭati.
::

::hangnum
875\.
::

::gatha1
Aññattheva vasantassa, chārattaparamaṃ mataṃ;
::

::gathalast
Ayamassa adhippāyo, paṭicchanno pakāsito.
::

::hangnum
876\.
::

::gatha1
Senāsanamathāgantvā, sattamaṃ aruṇaṃ pana;
::

::gathalast
Uṭṭhāpetuṃ vidūrattā, asakkontassa bhikkhuno.
::

::hangnum
877\.
::

::gatha1
Gāmasīmampi {pb:M:0.0083} vā gantvā, vasitvā yattha katthaci;
::

::gathalast
Cīvarassa pavattiṃ so, ñatvā gacchati vaṭṭati.
::

::hangnum
878\.
::

::gatha1
Evañcāpi asakkonto, ñatvā tattheva paṇḍito;
::

::gathalast
Khippaṃ paccuddhare ṭhāne, atireke hi tiṭṭhati.
::

::hangnum
879\.
::

::gatha1
Vissajjeti anāpatti, vinassati ca ḍayhati;
::

::gathalast
Acchindane ca vissāse, bhikkhusammutiyāpi vā.
::

::hangnum
880\.
::

::gatha1
Samuṭṭhānādayo {pb:V:0.0073} sabbe, kathinena samā matā;
::

::gathalast
Dutiyena, munindena, tena sāsaṅkasammate.
::

::centre
Sāsaṅkakathā.
::

::hangnum
881\.
::

::gatha1
Jānaṃ pariṇataṃ lābhaṃ, bhikkhusaṅghassa yo pana;
::

::gathalast
Attano pariṇāmeyya, tassa nissaggiyaṃ siyā.
::

::hangnum
882\.
::

::gatha1
Sace ‘‘aññassa dehī’’ti, pariṇāmeti bhikkhuno;
::

::gathalast
Suddhikaṃ suddhacittena, pācittiyamudīritaṃ.
::

::hangnum
883\.
::

::gatha1
Cīvaraṃ vā parasseka-mekaṃ vā pana attano;
::

::gathalast
Pariṇāmeyya ce saddhiṃ, dve pācittiyo siyuṃ.
::

::hangnum
884\.
::

::gatha1
Saṅghassa pana yaṃ dinnaṃ, taṃ gahetuṃ na vaṭṭati;
::

::gathalast
Saṅghasseva padātabbo, adentassa parājayo.
::

::hangnum
885\.
::

::gatha1
Cetiyassa ca saṅghassa, puggalassapi vā pana;
::

::gathalast
Aññassa poṇamaññassa, pariṇāmeyya dukkaṭaṃ.
::

::hangnum
886\.
::

::gatha1
Yo panantamaso bhikkhu, sunakhassapi oṇataṃ;
::

::gathalast
Sunakhassa panaññassa, pariṇāmeyya dukkaṭaṃ.
::

::hangnum
887\.
::

::gatha1
Idañhi {pb:M:0.0084} tisamuṭṭhānaṃ, kriyaṃ saññāvimokkhakaṃ;
::

::gathalast
Kāyakammaṃ vacīkammaṃ, ticittañca tivedanaṃ.
::

::centre
Pariṇatakathā.
::

::centre
Pattavaggo tatiyo.
::

::hangnum
888\.
::

::gatha1
Tenekavatthuggataraṅgamālaṃ;
::

::gatha2
Sīlantamāpattivipattigāhaṃ;
::

::gatha3
Taranti paññattimahāsamuddaṃ;
::

::gathalast
Vinicchayaṃ ye panimaṃ taranti.
::

::centre
Iti vinayavinicchaye nissaggiyakathā niṭṭhitā.
::

#### Pācittiyakathā

::hangnum
889\.
::

::gatha1
Sampajānamusāvāde{pb:V:0.0074}, pācittiyamudīritaṃ;
::

::gathalast
Davā ravā bhaṇantassa, na dosummattakādino.
::

::hangnum
890\.
::

::gatha1
Aññatthāpattiyo pañca, musāvādassa kāraṇā;
::

::gathalast
Samuṭṭhānādayo sabbe, adinnādānatulyakā.
::

::centre
Sampajānamusāvādakathā.
::

::hangnum
891\.
::

::gatha1
Jātiādīsu vuttesu, dasasvakkosavatthusu;
::

::gathalast
Bhūtena vā abhūtena, yena kenaci vatthunā.
::

::hangnum
892\.
::

::gatha1
Yāya kāyaci bhāsāya, hatthamuddāya vā pana;
::

::gathalast
Pārājikamanāpannaṃ, bhikkhumāpannameva vā.
::

::hangnum
893\.
::

::gatha1
Aññatraññāpadesena, omasantassa bhikkhuno;
::

::gathalast
Tattha pācittiyāpatti, sambuddhena pakāsitā.
::

::hangnum
894\.
::

::gatha1
Tehevaññāpadesena{pb:M:0.0085}, pāḷimuttapadehipi;
::

::gathalast
Sabbatthānupasampannaṃ, akkosantassa dukkaṭaṃ.
::

::hangnum
895\.
::

::gatha1
Anakkositukāmassa, kevalaṃ davakamyatā;
::

::gathalast
Vadato pana sabbattha, dubbhāsitamudīritaṃ.
::

::hangnum
896\.
::

::gatha1
Paviṭṭhānupasampanna-ṭṭhāne idha ca bhikkhunī;
::

::gathalast
Anāpatti purakkhatvā, atthadhammānusāsaniṃ.
::

::hangnum
897\.
::

::gatha1
Vadato pana bhikkhussa, samuṭṭhānādayo nayā;
::

::gathalast
Anantarasamā vuttā, dukkhā hotettha vedanā.
::

::centre
Omasavādakathā.
::

::hangnum
898\.
::

::gatha1
Āpatti bhikkhupesuññe, duvidhākārato siyā;
::

::gathalast
Attano piyakāmassa, parabhedatthinopi vā.
::

::hangnum
899\.
::

::gatha1
Akkosantassa pariyāya-pāḷimuttanayehi ca;
::

::gathalast
Vacanassupasaṃhāre, hoti āpatti dukkaṭaṃ.
::

::hangnum
900\.
::

::gatha1
Tathā {pb:V:0.0075} anupasampanna-akkosaṃ haratopi ca;
::

::gathalast
Ṭhitā anupasampanna-ṭṭhāne idha ca bhikkhunī.
::

::hangnum
901\.
::

::gatha1
Na ceva piyakāmassa, na ca bhedatthinopi vā;
::

::gathalast
Pāpānaṃ garahatthāya, vadantassa ca bhikkhuno.
::

::hangnum
902\.
::

::gatha1
Tathā ummattakādīnaṃ, anāpattīti dīpitā;
::

::gathalast
Samuṭṭhānādayo sabbe, adinnādānasādisā.
::

::centre
Pesuññakathā.
::

::hangnum
903\.
::

::gatha1
Ṭhapetvā bhikkhuniṃ bhikkhuṃ, aññena piṭakattayaṃ;
::

::gathalast
Dhammaṃ saha bhaṇantassa, tassa pācittiyaṃ siyā.
::

::hangnum
904\.
::

::gatha1
Rājovādādayo {pb:M:0.0086} vuttā, **mahāpaccariyā**disu;
::

::gathalast
Anāruḷhesu saṅgītiṃ, āpattijanakāti hi.
::

::hangnum
905\.
::

::gatha1
Dukkaṭaṃ hoti bhikkhusmiṃ, tathā bhikkhuniyāpi ca;
::

::gathalast
Bhikkhussānupasampanna-saññino vimatissa vā.
::

::hangnum
906\.
::

::gatha1
Ekato uddisāpeti, sajjhāyaṃ vā karoti yo;
::

::gathalast
Bhaṇantaṃ paguṇaṃ ganthaṃ, opāteti ca yo pana.
::

::hangnum
907\.
::

::gatha1
Tassa cānupasampanna-santike gaṇhatopi ca;
::

::gathalast
Uddesaṃ tu anāpatti, bhaṇane tena ekato.
::

::hangnum
908\.
::

::gatha1
Vācato ca samuṭṭhāti, vācācittadvayāpi ca;
::

::gathalast
Samuṭṭhānamidaṃ vuttaṃ, padasodhammasaññitaṃ.
::

::centre
Padasodhammakathā.
::

::hangnum
909\.
::

::gatha1
Sabbacchannaparicchanne, nipajjeyya sace pana;
::

::gathalast
Yebhuyyena paricchanne, channe senāsanepi vā.
::

::hangnum
910\.
::

::gatha1
Tissannaṃ pana rattīnaṃ, uddhaṃ yo pana rattiyaṃ;
::

::gathalast
Ṭhapetvā bhikkhuṃ aññena, tassa pācittiyaṃ siyā.
::

::hangnum
911\.
::

::gatha1
Vatthuṃ yaṃ pana niddiṭṭhaṃ, methunassa pahonakaṃ;
::

::gathalast
Āpatyantamaso tena, tiracchānagatenapi.
::

::hangnum
912\.
::

::gatha1
Nipanne {pb:V:0.0076} upasampanne, itaro ce nipajjati;
::

::gathalast
Itarasmiṃ nipanne vā, sace bhikkhu nipajjati.
::

::hangnum
913\.
::

::gatha1
Ubhinnaṃ uṭṭhahitvā vā, nipajjanapayogato;
::

::gathalast
Āpattānupasampanna-gaṇanāyapi vā siyā.
::

::hangnum
914\.
::

::gatha1
Sace pidhāya vā gabbhaṃ, nipajjatipidhāya vā;
::

::gathalast
Āpattatthaṅgate sūriye, catutthadivase siyā.
::

::hangnum
915\.
::

::gatha1
Diyaḍḍhahatthubbedhena{pb:M:0.0087}, pākāracayanādinā;
::

::gathalast
Parikkhittampi taṃ sabbaṃ, parikkhittanti vuccati.
::

::hangnum
916\.
::

::gatha1
Bhikkhussantamaso dussa-kuṭiyaṃ vasatopi ca;
::

::gathalast
Sahaseyyāya āpatti, hotīti paridīpito.
::

::hangnum
917\.
::

::gatha1
Sabbacchannaparicchanna-yebhuyyādippabhedato;
::

::gathalast
Satta pācittiyānettha, daṭṭhabbāni subuddhinā.
::

::hangnum
918\.
::

::gatha1
Aḍḍhacchannaparicchanne, dukkaṭaṃ paridīpitaṃ;
::

::gathalast
Sabbacūḷaparicchanna-channādīhipi pañcadhā.
::

::hangnum
919\.
::

::gatha1
Anāpatti dirattaṃ vā, tirattaṃ vasato saha;
::

::gathalast
Aruṇassa pureyeva, tatiyāya ca rattiyā.
::

::hangnum
920\.
::

::gatha1
Nikkhamitvā vasantassa, puna saddhiñca bhikkhuno;
::

::gathalast
Tathā sabbaparicchanna-sabbacchannādikepi ca.
::

::hangnum
921\.
::

::gatha1
Evaṃ anupasampanne, nipannepi nisīdato;
::

::gathalast
Sesā eḷakalomena, samuṭṭhānādayo samā.
::

::centre
Sahaseyyakathā.
::

::hangnum
922\.
::

::gatha1
Sace tadahujātāya, api yo mānusitthiyā;
::

::gathalast
Sahaseyyaṃ pakappeyya, tassa pācittiyaṃ siyā.
::

::hangnum
923\.
::

::gatha1
Dissamānakarūpāya, yakkhiyā petiyā saha;
::

::gathalast
Rattiyaṃ yo nipajjeyya, deviyā paṇḍakena vā.
::

::hangnum
924\.
::

::gatha1
Methunavatthubhūtāya, tiracchānagatitthiyā;
::

::gathalast
Vatthūnaṃ gaṇanāyassa, hoti āpatti dukkaṭaṃ.
::

::hangnum
925\.
::

::gatha1
Idhekadivaseneva{pb:V:0.0077}, āpatti paridīpitā;
::

::gathalast
Seso anantare vutta-sadisova vinicchayo.
::

::centre
Dutiyasahaseyyakathā.
::

::hangnum
926\.
::

::gatha1
Uddhaṃ {pb:M:0.0088} chappañcavācāhi, viññuṃ purisaviggahaṃ;
::

::gathalast
Vinā dhammaṃ bhaṇantassa, hoti pācitti itthiyā.
::

::hangnum
927\.
::

::gatha1
Gāthāpādo panekova, ekavācāti saññito;
::

::gathalast
Padasodhammaṃ niddiṭṭhaṃ, dhammamaṭṭhakathampi vā.
::

::hangnum
928\.
::

::gatha1
Channaṃ upari vācānaṃ, padādīnaṃ vasā pana;
::

::gathalast
Desentassa siyāpatti, padādigaṇanāya ca.
::

::hangnum
929\.
::

::gatha1
Nimminitvā ṭhitenāpi, saddhiṃ purisaviggahaṃ;
::

::gathalast
Yakkhenapi ca petena, tiracchānagatenapi.
::

::hangnum
930\.
::

::gatha1
Ṭhitassa mātugāmassa, dhammaṃ yo pana bhāsati;
::

::gathalast
Channaṃ upari vācānaṃ, tassa pācittiyaṃ siyā.
::

::hangnum
931\.
::

::gatha1
Purise itthisaññissa, vimatissa ca paṇḍake;
::

::gathalast
Uttari chahi vācāhi, vadato hoti dukkaṭaṃ.
::

::hangnum
932\.
::

::gatha1
Itthirūpaṃ gahetvāna, ṭhitānaṃ bhāsatopi ca;
::

::gathalast
Dukkaṭaṃ yakkhipetīnaṃ, tiracchānagatitthiyā.
::

::hangnum
933\.
::

::gatha1
Purise sati viññusmiṃ, sayaṃ uṭṭhāya vā puna;
::

::gathalast
Desentassa nisīditvā, mātugāmassa vā tathā.
::

::hangnum
934\.
::

::gatha1
Aññissā puna aññissā, itthiyā bhaṇatopi ca;
::

::gathalast
Chahi pañcahi vācāhi, anāpatti pakāsitā.
::

::hangnum
935\.
::

::gatha1
Padasodhammatulyāva, samuṭṭhānādayo matā;
::

::gathalast
Ayameva visesoti, kriyākriyamidaṃ pana.
::

::centre
Dhammadesanākathā.
::

::hangnum
936\.
::

::gatha1
Mahaggataṃ paṇītaṃ vā, ārocentassa bhikkhuno;
::

::gathalast
Ṭhapetvā bhikkhuniṃ bhikkhuṃ, bhūte pācittiyaṃ siyā.
::

::hangnum
937\.
::

::gatha1
No {pb:M:0.0089}{pb:V:0.0078} ce jānāti so vuttaṃ, ārocentassa bhikkhuno;
::

::gathalast
Pariyāyavacane cassa, hoti āpatti dukkaṭaṃ.
::

::hangnum
938\.
::

::gatha1
Anāpatti tathārūpe, kāraṇe sati bhāsato;
::

::gathalast
Sabbassapi ca sīlādiṃ, vadato ādikammino.
::

::hangnum
939\.
::

::gatha1
Ummattakapadaṃ ettha, na vuttaṃ tadasambhavā;
::

::gathalast
Bhūtārocanakaṃ nāma, samuṭṭhānamidaṃ mataṃ.
::

::hangnum
940\.
::

::gatha1
Kāyato vācato kāya-vācato ca tidhā siyā;
::

::gathalast
Kusalābyākateheva, dvicittañca dvivedanaṃ.
::

::centre
Bhūtārocanakathā.
::

::hangnum
941\.
::

::gatha1
Āpattiṃ pana duṭṭhullaṃ, ārocentassa bhikkhuno;
::

::gathalast
Āpattānupasampanne, ṭhapetvā bhikkhusammutiṃ.
::

::hangnum
942\.
::

::gatha1
Saṅghādisesamāpanno, mocetvā asuciṃ ayaṃ;
::

::gathalast
Ghaṭetvā vatthunāpattiṃ, vadantasseva vajjatā.
::

::hangnum
943\.
::

::gatha1
Idha saṅghādisesāva, duṭṭhullāpattiyo matā;
::

::gathalast
Tasmā suddhassa duṭṭhullaṃ, vadaṃ pācittiyaṃ phuse.
::

::hangnum
944\.
::

::gatha1
Aduṭṭhullāya duṭṭhulla-saññino vimatissa vā;
::

::gathalast
Āpattiyopi vā sesā, ārocentassa dukkaṭaṃ.
::

::hangnum
945\.
::

::gatha1
Tathā anupasampanne, duṭṭhullaṃ pañcadhā mataṃ;
::

::gathalast
Ajjhācāramaduṭṭhullaṃ, ārocetuṃ na vaṭṭati.
::

::hangnum
946\.
::

::gatha1
Vatthuṃ vā pana āpattiṃ, ārocentassa kevalaṃ;
::

::gathalast
Anāpattīti ñātabbaṃ, bhikkhusammutiyā tathā.
::

::hangnum
947\.
::

::gatha1
Evamummattakādīnaṃ, samuṭṭhānādayo nayā;
::

::gathalast
Adinnādānatulyāva, vedanā dukkhavedanā.
::

::centre
Duṭṭhullārocanakathā.
::

::hangnum
948\.
::

::gatha1
Khaṇeyya {pb:M:0.0090} vā khaṇāpeyya, pathaviṃ yo akappiyaṃ;
::

::gathalast
Bhedāpeyya ca bhindeyya, tassa pācittiyaṃ siyā.
::

::hangnum
949\.
::

::gatha1
Sayameva {pb:V:0.0079} khaṇantassa, pathaviṃ pana bhikkhuno;
::

::gathalast
Pahārasmiṃ pahārasmiṃ, pācittiyamudīritaṃ.
::

::hangnum
950\.
::

::gatha1
Āṇāpentassa ekāva, divasaṃ khaṇatopi ca;
::

::gathalast
Punappunāṇāpentassa, vācato vācato siyā.
::

::hangnum
951\.
::

::gatha1
‘‘Khaṇa pokkharaṇiṃ vāpiṃ, āvāṭaṃ khaṇa kūpakaṃ’’;
::

::gathalast
Iccevaṃ tu vadantassa, koci doso na vijjati.
::

::hangnum
952\.
::

::gatha1
‘‘Imaṃ khaṇa ca okāsaṃ, idha pokkharaṇiṃ khaṇa;
::

::gathalast
Imasmiṃ khaṇa okāse’’, vattumevaṃ na vaṭṭati.
::

::hangnum
953\.
::

::gatha1
‘‘Kandaṃ khaṇa kurundaṃ vā, thūṇaṃ khaṇa ca khāṇukaṃ;
::

::gathalast
Mūlaṃ khaṇa ca tālaṃ vā’’, evaṃ vadati vaṭṭati.
::

::hangnum
954\.
::

::gatha1
‘‘Imaṃ mūlaṃ imaṃ valliṃ, imaṃ tālaṃ imaṃ naḷaṃ;
::

::gathalast
Khaṇā’’ti niyametvāna, vattuṃ pana na vaṭṭati.
::

::hangnum
955\.
::

::gatha1
Ussiñcituṃ sace sakkā, ghaṭehi tanukaddamo;
::

::gathalast
Bhikkhunā apanetabbo, bahalaṃ na ca vaṭṭati.
::

::hangnum
956\.
::

::gatha1
Bhijjitvā nadiyādīnaṃ, patitaṃ toyasantike;
::

::gathalast
Taṭaṃ vaṭṭhaṃ vikopetuṃ, cātumāsampi vaṭṭati.
::

::hangnum
957\.
::

::gatha1
Sace patati toyasmiṃ, deve vuṭṭhepi vaṭṭati;
::

::gathalast
Cātumāsamatikkante, toye devo hi vassati.
::

::hangnum
958\.
::

::gatha1
Pāsāṇapiṭṭhiyaṃ soṇḍiṃ, khaṇanti yadi tattha tu;
::

::gathalast
Rajaṃ patati ce pubbaṃ, pacchā devobhivassati.
::

::hangnum
959\.
::

::gatha1
Sodhetuṃ bhindituṃ anto-cātumāsaṃ tu vaṭṭati;
::

::gathalast
Cātumāsakato uddhaṃ, vikopetuṃ na vaṭṭati.
::

::hangnum
960\.
::

::gatha1
Vārinā {pb:M:0.0091} paṭhamaṃ puṇṇe, pacchā patati ce rajaṃ;
::

::gathalast
Taṃ vaṭṭati vikopetuṃ, toye devo hi vassati.
::

::hangnum
961\.
::

::gatha1
Allīyati phusāyante, piṭṭhipāsāṇake rajaṃ;
::

::gathalast
Cātumāsaccaye tampi, vikopetuṃ na vaṭṭati.
::

::hangnum
962\.
::

::gatha1
Sace akatapabbhāre, vammiko pana uṭṭhito;
::

::gathalast
Yathāsukhaṃ vikopeyya, cātumāsaccayepi ca.
::

::hangnum
963\.
::

::gatha1
Abbhokāse {pb:V:0.0080} sace vaṭṭho, cātumāsaṃ tu vaṭṭati;
::

::gathalast
Rukkhe upacikādīnaṃ, mattikāyapi so nayo.
::

::hangnum
964\.
::

::gatha1
Mūsikukkara gokaṇṭa-gaṇḍuppādamalesupi;
::

::gathalast
Ayameva nayo vutto, asambaddhesu bhūmiyā.
::

::hangnum
965\.
::

::gatha1
Teheva sadisā honti, kasinaṅgalamattikā;
::

::gathalast
Acchinnā bhūmisambandhā, sā jātapathavī siyā.
::

::hangnum
966\.
::

::gatha1
Senāsanampi acchannaṃ, vinaṭṭhachadanampi vā;
::

::gathalast
Cātumāsakato uddhaṃ, ovaṭṭhaṃ na vikopaye.
::

::hangnum
967\.
::

::gatha1
Tato ‘‘gopānasiṃ bhittiṃ, thambhaṃ vā padarattharaṃ;
::

::gathalast
Gaṇhissāmī’’ti saññāya, gahetuṃ pana vaṭṭati.
::

::hangnum
968\.
::

::gatha1
Gaṇhantassiṭṭhakādīni, sace patati mattikā;
::

::gathalast
Anāpatti siyāpatti, mattikaṃ yadi gaṇhati.
::

::hangnum
969\.
::

::gatha1
Atinto mattikāpuñjo, antogehe sace siyā;
::

::gathalast
Anovaṭṭho ca bhikkhūnaṃ, sabbadā hoti kappiyo.
::

::hangnum
970\.
::

::gatha1
Vuṭṭhe puna ca gehasmiṃ, gehaṃ chādenti taṃ sace;
::

::gathalast
Cātumāsaccaye sabbo, tinto hoti akappiyo.
::

::hangnum
971\.
::

::gatha1
Yattakaṃ tattha tintaṃ tu, tattakaṃ hotyakappiyaṃ;
::

::gathalast
Atintaṃ tattha yaṃ yaṃ tu, taṃ taṃ hoti hi kappiyaṃ.
::

::hangnum
972\.
::

::gatha1
Temito {pb:M:0.0092} vārinā so ce, ekābaddhova bhūmiyā;
::

::gathalast
Pathavī ceva sā jātā, na vaṭṭati tato paraṃ.
::

::hangnum
973\.
::

::gatha1
Abbhokāse ca pākāro, ovaṭṭho mattikāmayo;
::

::gathalast
Cātumāsaccaye ‘‘jātā, pathavī’’ti pavuccati.
::

::hangnum
974\.
::

::gatha1
Tattha laggaṃ rajaṃ saṇhaṃ, aghaṃsantova mattaso;
::

::gathalast
Chupitvā allahatthena, sace gaṇhāti vaṭṭati.
::

::hangnum
975\.
::

::gatha1
Sace iṭṭhakapākāro, yebhuyyakathale pana;
::

::gathalast
Ṭhāne tiṭṭhati so tasmā, vikopeyya yathāsukhaṃ.
::

::hangnum
976\.
::

::gatha1
Abbhokāse ṭhitaṃ thambhaṃ, cāletvā panito cito;
::

::gathalast
Pathaviṃ tu vikopetvā, gahetuṃ na ca vaṭṭati.
::

::hangnum
977\.
::

::gatha1
Aññampi {pb:V:0.0081} sukkharukkhaṃ vā, khāṇukaṃ vāpi gaṇhato;
::

::gathalast
Ayameva nayo doso, ujumuddharato na ca.
::

::hangnum
978\.
::

::gatha1
Pāsāṇaṃ yadi vā rukkhaṃ, uccāletvā pavaṭṭati;
::

::gathalast
Na doso suddhacittassa, sace pathavi bhijjati.
::

::hangnum
979\.
::

::gatha1
Phālentānampi dārūni, sākhādīni ca kaḍḍhato;
::

::gathalast
Ayameva nayo vutto, bhūmiyaṃ suddhacetaso.
::

::hangnum
980\.
::

::gatha1
Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;
::

::gathalast
Ākoṭetuṃ pavesetuṃ, bhikkhuno na ca vaṭṭati.
::

::hangnum
981\.
::

::gatha1
‘‘Ahaṃ passāvadhārāya, bhindissāmī’’ti mediniṃ;
::

::gathalast
Bhikkhussa pana passāva-mevaṃ kātuṃ na vaṭṭati.
::

::hangnum
982\.
::

::gatha1
Anāpatti karontassa, sace bhijjati medinī;
::

::gathalast
Samajjato samaṃ kātuṃ, ghaṃsituṃ na ca vaṭṭati.
::

::hangnum
983\.
::

::gatha1
Pādaṅguṭṭhena vā bhūmiṃ, likhitumpi na vaṭṭati;
::

::gathalast
Bhindantena ca pādehi, tathā caṅkamitumpi vā.
::

::hangnum
984\.
::

::gatha1
Pathaviṃ allahatthena, chupitvā sukhumaṃ rajaṃ;
::

::gathalast
Aghaṃsanto gahetvā ce, hatthaṃ dhovati vaṭṭati.
::

::hangnum
985\.
::

::gatha1
Sayaṃ {pb:M:0.0093} dahati ce bhūmiṃ, dahāpeti parehi vā;
::

::gathalast
Āpattantamaso pattaṃ, dahantassāpi bhikkhuno.
::

::hangnum
986\.
::

::gatha1
Ṭhānesu yattakesvaggiṃ, deti dāpeti vā pana;
::

::gathalast
Tattakāneva bhikkhussa, honti pācittiyānipi.
::

::hangnum
987\.
::

::gatha1
Ṭhapetuṃ bhikkhuno aggiṃ, bhūmiyaṃ na ca vaṭṭati;
::

::gathalast
Kapāle pattapacane, ṭhapetuṃ pana vaṭṭati.
::

::hangnum
988\.
::

::gatha1
Aggiṃ upari dārūnaṃ, ṭhapetuṃ na ca vaṭṭati;
::

::gathalast
Dahanto tāni gantvā so, bhūmiṃ dahati ce pana.
::

::hangnum
989\.
::

::gatha1
Eseva ca nayo vutto, iṭṭhakāvāsakādisu;
::

::gathalast
Ṭhapetuṃ iṭṭhakādīnaṃ, matthakesveva vaṭṭati.
::

::hangnum
990\.
::

::gatha1
Kasmā panāti ce? Tesa-manupādānabhāvato;
::

::gathalast
Khāṇuke sukkharukkhe vā, aggiṃ dātuṃ na vaṭṭati.
::

::hangnum
991\.
::

::gatha1
Anāpatti {pb:V:0.0082} tiṇukkaṃ tu, gahetvā pana gacchato;
::

::gathalast
Ḍayhamāne tu hatthasmiṃ, sace pāteti bhūmiyaṃ.
::

::hangnum
992\.
::

::gatha1
Puna taṃ patitaṭṭhāne, datvā tassa panindhanaṃ;
::

::gathalast
Aggiṃ vaṭṭati kātunti, **mahāpaccariyaṃ** rutaṃ.
::

::hangnum
993\.
::

::gatha1
Tassāpathaviyaṃyeva, pathavīti ca saññino;
::

::gathalast
Vimatissubhayatthāpi, dukkaṭaṃ pariyāputaṃ.
::

::hangnum
994\.
::

::gatha1
Anāpatti ‘‘imaṃ jāna, imamāhara dehi’’ti;
::

::gathalast
Vadantassa, sacittañca, tisamuṭṭhānameva ca.
::

::centre
Pathavīkhaṇanakathā.
::

::centre
Musāvādavaggo paṭhamo.
::

::hangnum
995\.
::

::gatha1
Bhavantassa {pb:M:0.0094} ca bhūtassa, bhūtagāmassa bhikkhuno;
::

::gathalast
Pātabyatānimittaṃ tu, pācittiyamudīritaṃ.
::

::hangnum
996\.
::

::gatha1
Udakaṭṭho thalaṭṭhoti, duvidho hoti so pana;
::

::gathalast
Tilabījādiko tattha, sapaṇṇopi apaṇṇako.
::

::hangnum
997\.
::

::gatha1
Udakaṭṭhoti viññeyyo, sabbo sevālajātiko;
::

::gathalast
Vikopentassa taṃ sabbaṃ, tassa pācittiyaṃ siyā.
::

::hangnum
998\.
::

::gatha1
Viyūhitvā tu hatthena, nhāyituṃ pana vaṭṭati;
::

::gathalast
Hoti tassa ca sabbampi, ṭhānañhi sakalaṃ jalaṃ.
::

::hangnum
999\.
::

::gatha1
Udakena vinā cecca, taṃ panuddharituṃ jalā;
::

::gathalast
Na ca vaṭṭati bhikkhussa, ṭhānasaṅkamanañhi taṃ.
::

::hangnum
1000\.
::

::gatha1
Udakenukkhipitvā taṃ, pakkhipantassa vārisu;
::

::gathalast
Vaṭṭatīti ca niddiṭṭhaṃ, sabbaaṭṭhakathāsupi.
::

::hangnum
1001\.
::

::gatha1
Jale vallitiṇādīni, uddharantassa toyato;
::

::gathalast
Vikopentassa vā tattha, hoti pācitti bhikkhuno.
::

::hangnum
1002\.
::

::gatha1
Parehuppāṭitānettha, vikopentassa dukkaṭaṃ;
::

::gathalast
Gacchanti hi yato tāni, bījagāmena saṅgahaṃ.
::

::hangnum
1003\.
::

::gatha1
Thalaṭṭhe {pb:V:0.0083} chinnarukkhānaṃ, ṭhito haritakhāṇuko;
::

::gathalast
Uddhaṃ vaḍḍhanako tassa, bhūtagāmena saṅgaho.
::

::hangnum
1004\.
::

::gatha1
Nāḷikerādikānampi, khāṇu uddhaṃ na vaḍḍhati;
::

::gathalast
Tasmā tassa kato hoti, bījagāmena saṅgaho.
::

::hangnum
1005\.
::

::gatha1
Tathā kadaliyā khāṇu, phalitāya pakāsito;
::

::gathalast
Aphalitāya yo khāṇu, bhūtagāmena so mato.
::

::hangnum
1006\.
::

::gatha1
Phalitā kadalī yāva, nīlapaṇṇā ca tāva sā;
::

::gathalast
Naḷaveḷutiṇādīna-mayameva vinicchayo.
::

::hangnum
1007\.
::

::gatha1
Aggato {pb:M:0.0095} pana paṭṭhāya, yadāyaṃ veḷu sussati;
::

::gathalast
Tadā saṅgahito hoti, bījagāmena nāmaso.
::

::hangnum
1008\.
::

::gatha1
Indasālādirukkhānaṃ, bījagāmena saṅgaho;
::

::gathalast
Chinditvā ṭhapitānaṃ tu, viññeyyo vinayaññunā.
::

::hangnum
1009\.
::

::gatha1
Maṇḍapādīnamatthāya, nikkhaṇanti ca te sace;
::

::gathalast
Niggate mūlapaṇṇasmiṃ, bhūtagāmena saṅgaho.
::

::hangnum
1010\.
::

::gatha1
Mūlamattepi vā yesaṃ, paṇṇamattepi vā pana;
::

::gathalast
Niggatepi kato tesaṃ, bījagāmena saṅgaho.
::

::hangnum
1011\.
::

::gatha1
Sakandā pana tālaṭṭhi, bījagāmoti vuccati;
::

::gathalast
Pattavaṭṭi yadā nīlā, niggacchati tadā na ca.
::

::hangnum
1012\.
::

::gatha1
Nāḷikeratacaṃ bhitvā, dantasūcīva aṅkuro;
::

::gathalast
Niggacchati tadā sopi, bījagāmoti vuccati.
::

::hangnum
1013\.
::

::gatha1
Migasiṅgasamānāya, satiyā pattavaṭṭiyā;
::

::gathalast
Aniggatepi mūlasmiṃ, bhūtagāmoti vuccati.
::

::hangnum
1014\.
::

::gatha1
Na honti haritā yāva, vīhiādīnamaṅkurā;
::

::gathalast
Niggatesupi paṇṇesu, bījagāmena saṅgaho.
::

::centre
Cattāro bhāṇavārā niṭṭhitā.
::

::hangnum
1015\.
::

::gatha1
Ambajambuṭṭhikādīna-meseva ca vinicchayo;
::

::gathalast
Vandākā vāpi aññaṃ vā, rukkhe jāyati yaṃ pana.
::

::hangnum
1016\.
::

::gatha1
Rukkhovassa {pb:V:0.0084} siyā ṭhānaṃ, vikopetuṃ na vaṭṭati;
::

::gathalast
Amūlavalliādīna-mayameva vinicchayo.
::

::hangnum
1017\.
::

::gatha1
Pākārādīsu sevālo, aggabījanti vuccati;
::

::gathalast
Yāva dve tīṇi pattāni, na sañjāyanti tāva so.
::

::hangnum
1018\.
::

::gatha1
Pattesu pana jātesu, vatthu pācittiyassa so;
::

::gathalast
Ghaṃsitvā pana taṃ tasmā, apanetuṃ na vaṭṭati.
::

::hangnum
1019\.
::

::gatha1
Sevāle {pb:M:0.0096} bahi pānīya-ghaṭādīnaṃ tu dukkaṭaṃ;
::

::gathalast
Abbohārova so anto, pūvādīsupi kaṇṇakaṃ.
::

::hangnum
1020\.
::

::gatha1
Pāsāṇadaddusevāla-seleyyappabhutīni ca;
::

::gathalast
Honti dukkaṭavatthūni, apattānīti niddise.
::

::hangnum
1021\.
::

::gatha1
Pupphitaṃ tu ahicchattaṃ, abbohārikataṃ gataṃ;
::

::gathalast
Sace taṃ makuḷaṃ hoti, hoti dukkaṭavatthukaṃ.
::

::hangnum
1022\.
::

::gatha1
Rukkhe tacaṃ vikopetvā, tathā pappaṭikampi ca;
::

::gathalast
Niyyāsampi panallasmiṃ, gahetuṃ na ca vaṭṭati.
::

::hangnum
1023\.
::

::gatha1
Nuhiādīsu rukkhesu, tālapaṇṇādikesu vā;
::

::gathalast
Likhato tatthajātesu, pācittiyamudīraye.
::

::hangnum
1024\.
::

::gatha1
Pupphaṃ paṇḍupalāsaṃ vā, phalaṃ vā pakkameva vā;
::

::gathalast
Pātentassa ca cāletvā, pācittiyamudīritaṃ.
::

::hangnum
1025\.
::

::gatha1
Nāmetvā phaliniṃ sākhaṃ, dātuṃ vaṭṭati gaṇhato;
::

::gathalast
Sayaṃ khāditukāmo ce, dātumevaṃ na vaṭṭati.
::

::hangnum
1026\.
::

::gatha1
Ukkhipitvā paraṃ kañci, gāhāpetumpi vaṭṭati;
::

::gathalast
Pupphāni ocinantesu, ayameva vinicchayo.
::

::hangnum
1027\.
::

::gatha1
Yesaṃ ruhati rukkhānaṃ, sākhā tesampi sākhinaṃ;
::

::gathalast
Kappiyaṃ tamakāretvā, vikopentassa dukkaṭaṃ.
::

::hangnum
1028\.
::

::gatha1
Ayameva nayo alla-siṅgiverādikesupi;
::

::gathalast
Dukkaṭaṃ bījagāmesu, niddiṭṭhattā mahesinā.
::

::hangnum
1029\.
::

::gatha1
‘‘Rukkhaṃ chinda lataṃ chinda, kandaṃ mūlampi uddhara;
::

::gathalast
Uppāṭehī’’ti vattumpi, vaṭṭatevāniyāmato.
::

::hangnum
1030\.
::

::gatha1
‘‘Ambaṃ {pb:V:0.0085} jambumpi nimbaṃ vā, chinda bhinduddharā’’ti vā;
::

::gathalast
Gahetvā pana nāmampi, vaṭṭatevāniyāmato.
::

::hangnum
1031\.
::

::gatha1
‘‘Imaṃ {pb:M:0.0097} rukkhaṃ imaṃ valliṃ, imaṃ challiṃ imaṃ lataṃ;
::

::gathalast
Chinda bhindā’’ti vā vattuṃ, niyametvā na vaṭṭati.
::

::hangnum
1032\.
::

::gatha1
Pūretvā ucchukhaṇḍānaṃ, pacchiyo āharanti ce;
::

::gathalast
Sabbameva kataṃ hoti, ekasmiṃ kappiye kate.
::

::hangnum
1033\.
::

::gatha1
Ekato pana baddhāni, ucchudārūni honti ce;
::

::gathalast
Kappiyaṃ karonto pana, dāruṃ vijjhati vaṭṭati.
::

::hangnum
1034\.
::

::gatha1
Valliyā rajjuyā vāpi, yāya baddhāni tāni hi;
::

::gathalast
Bhājanena samānattā, taṃ vijjhati na vaṭṭati.
::

::hangnum
1035\.
::

::gatha1
Bhattaṃ maricapakkehi, missetvā āharanti ce;
::

::gathalast
Ekasitthepi bhattassa, sace vijjhati vaṭṭati.
::

::hangnum
1036\.
::

::gatha1
Ayameva nayo vutto, tilataṇḍulakādisu;
::

::gathalast
Ekābaddhe kapitthepi, kaṭāhe kappiyaṃ kare.
::

::hangnum
1037\.
::

::gatha1
Kaṭāhaṃ yadi muñcitvā, anto carati miñjakaṃ;
::

::gathalast
Bhindāpetvā kapitthaṃ taṃ, kāretabbaṃ tu kappiyaṃ.
::

::hangnum
1038\.
::

::gatha1
Abhūtagāmabījesu, bhūtagāmādisaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1039\.
::

::gatha1
Atathāsaññino tattha, asañciccāsatissa ca;
::

::gathalast
Ummattakādikānañca, anāpatti pakāsitā.
::

::hangnum
1040\.
::

::gatha1
Idañca tisamuṭṭhānaṃ, kriyaṃ saññāvimokkhakaṃ;
::

::gathalast
Kāyakammaṃ vacīkammaṃ, ticittañca tivedanaṃ.
::

::centre
Bhūtagāmakathā.
::

::hangnum
1041\.
::

::gatha1
Kate saṅghena kammasmiṃ, aññavādavihesake;
::

::gathalast
Tathā puna karontassa, hoti pācittiyadvayaṃ.
::

::hangnum
1042\.
::

::gatha1
Tikapācittiyaṃ {pb:M:0.0098} dhamme, adhamme tikadukkaṭaṃ;
::

::gathalast
Kamme aropite cevaṃ, vadantassa ca dukkaṭaṃ.
::

::hangnum
1043\.
::

::gatha1
Āpattiṃ {pb:V:0.0086} vāpi āpannaṃ, ajānantassa, ‘‘bhaṇḍanaṃ;
::

::gathalast
Bhavissatī’’ti saññissa, gilānassa na dosatā.
::

::hangnum
1044\.
::

::gatha1
Adinnādānatulyāva, samuṭṭhānādayo nayā;
::

::gathalast
Kriyākriyamidaṃ vuttaṃ, vedanā dukkhavedanā.
::

::centre
Aññavādakathā.
::

::hangnum
1045\.
::

::gatha1
Ayasaṃ kattukāmova, sammatassa hi bhikkhuno;
::

::gathalast
Vadanto upasampanne, ujjhāpeti ca khīyati.
::

::hangnum
1046\.
::

::gatha1
Tasmiṃ vatthudvaye tassa, hoti pācittiyadvayaṃ;
::

::gathalast
Tikapācittiyaṃ dhamme, adhamme tikadukkaṭaṃ.
::

::hangnum
1047\.
::

::gatha1
Avaṇṇaṃnupasampanna-santike pana bhikkhuno;
::

::gathalast
Asammatassa bhikkhussa, bhāsato yassa kassaci.
::

::hangnum
1048\.
::

::gatha1
Sāmaṇerassa vā vaṇṇaṃ, sammatāsammatassapi;
::

::gathalast
Vadato dukkaṭaṃ hoti, yassa kassaci santike.
::

::hangnum
1049\.
::

::gatha1
Chandādīnaṃ vaseneva, karontaṃ bhaṇato pana;
::

::gathalast
Anāpatti kriyāsesa-manantarasamaṃ mataṃ.
::

::centre
Ujjhāpanakathā.
::

::hangnum
1050\.
::

::gatha1
Ajjhokāse tu mañcādiṃ, attano vā parassa vā;
::

::gathalast
Atthāya santharāpetvā, santharitvāpi vā pana.
::

::hangnum
1051\.
::

::gatha1
Nevuddhareyya saṅghassa, uddharāpeyya vā na taṃ;
::

::gathalast
Pakkamanto sace tassa, hoti pācitti bhikkhuno.
::

::hangnum
1052\.
::

::gatha1
Vassike {pb:M:0.0099} caturo māse, sace devo na vassati;
::

::gathalast
Ajjhokāse tathā cāpi, ṭhapetuṃ na ca vaṭṭati.
::

::hangnum
1053\.
::

::gatha1
Yattha vassati hemante, cattāro aparepi ca;
::

::gathalast
Ṭhapetuṃ tattha mañcādiṃ, aṭṭha māse na vaṭṭati.
::

::hangnum
1054\.
::

::gatha1
Kākādīnaṃ nivāsasmiṃ, rukkhamūle kadācipi;
::

::gathalast
Mañcādiṃ pana saṅghassa, ṭhapetuṃ na ca vaṭṭati.
::

::hangnum
1055\.
::

::gatha1
Aññassatthāya {pb:V:0.0087} yaṃ kiñci, santhataṃ yadi saṅghikaṃ;
::

::gathalast
Yattha katthaci vā ṭhāne, yena kenaci bhikkhunā.
::

::hangnum
1056\.
::

::gatha1
Yāva so na nisīdeyya, ‘‘gacchā’’ti na vadeyya vā;
::

::gathalast
Tāva santhārakasseva, bhāro tanti pavuccati.
::

::hangnum
1057\.
::

::gatha1
Sace taṃ sāmaṇerena, santharāpeti santhataṃ;
::

::gathalast
Santharāpitabhikkhussa, palibodhoti dīpito.
::

::hangnum
1058\.
::

::gatha1
Santhataṃ bhikkhunā taṃ ce, bhāro tasseva tāva taṃ;
::

::gathalast
Yāva āṇāpako tattha, āgantvā na nisīdati.
::

::hangnum
1059\.
::

::gatha1
Bhikkhuṃ vā sāmaṇeraṃ vā, ārāmikamupāsakaṃ;
::

::gathalast
Anāpucchā niyyātetvā, saṅghikaṃ sayanāsanaṃ.
::

::hangnum
1060\.
::

::gatha1
Leḍḍuppātamatikkamma, gacchato paṭhame pade;
::

::gathalast
Dukkaṭaṃ, dutiye vāre, pācittiyamudīritaṃ.
::

::hangnum
1061\.
::

::gatha1
Ṭhatvā bhojanasālāyaṃ, vatvā yo sāmaṇerakaṃ;
::

::gathalast
Asukasmiṃ divāṭṭhāne, paññāpehīti mañcakaṃ.
::

::hangnum
1062\.
::

::gatha1
Nikkhamitvā sace tasmā, ṭhānā aññattha gacchati;
::

::gathalast
Pāduddhārena so bhikkhu, kāretabboti dīpito.
::

::hangnum
1063\.
::

::gatha1
Tikapācittiyaṃ vuttaṃ, tikātītena satthunā;
::

::gathalast
Tathā puggalike tena, dīpitaṃ tikadukkaṭaṃ.
::

::hangnum
1064\.
::

::gatha1
Cimiliṃ taṭṭikaṃ cammaṃ, phalakaṃ pādapuñchaniṃ;
::

::gathalast
Bhūmattharaṇakaṃ vāpi, uttarattharaṇampi vā.
::

::hangnum
1065\.
::

::gatha1
Dārumattikabhaṇḍāni{pb:M:0.0100}, pattādhārakameva vā;
::

::gathalast
Abbhokāse ṭhapetvā taṃ, gacchato hoti dukkaṭaṃ.
::

::hangnum
1066\.
::

::gatha1
Sace āraññakenāpi, anovasse ca no sati;
::

::gathalast
Laggetvā pana rukkhasmiṃ, gantabbaṃ tu yathāsukhaṃ.
::

::hangnum
1067\.
::

::gatha1
Yathā upacikādīhi, na khajjati na lujjati;
::

::gathalast
Tathā katvāpi taṃ sabbaṃ, gantuṃ pana ca vaṭṭati.
::

::hangnum
1068\.
::

::gatha1
Anāpattuddharāpetvā, āpucchitvāpi gacchato;
::

::gathalast
Attano santake ruddhe, āpadāsupi bhikkhuno.
::

::hangnum
1069\.
::

::gatha1
Samuṭṭhānādayo {pb:V:0.0088} sabbe, kathinena samā matā;
::

::gathalast
Kriyākriyamidaṃ vutta-mayameva visesatā.
::

::centre
Paṭhamasenāsanakathā.
::

::hangnum
1070\.
::

::gatha1
Bhisicimilikā bhūma-ttharaṇaṃ uttarattharaṃ;
::

::gathalast
Taṭṭikā cammakhaṇḍo ca, paccattharanisīdanaṃ.
::

::hangnum
1071\.
::

::gatha1
Santhāro tiṇapaṇṇānaṃ, seyyā dasavidhā siyā;
::

::gathalast
Sabbacchannaparicchanne, vihāre bhikkhu yo pana.
::

::hangnum
1072\.
::

::gatha1
Etaṃ dasavidhaṃ seyyaṃ, santharitvāpi vā sayaṃ;
::

::gathalast
Anuddharitvānāpucchā, atikkamati taṃ sace.
::

::hangnum
1073\.
::

::gatha1
Ārāmassūpacāraṃ vā, parikkhepaṃ panassa vā;
::

::gathalast
Paṭhame dukkaṭaṃ pāde, pācitti dutiye siyā.
::

::hangnum
1074\.
::

::gatha1
Senāsanassa seyyāya, ubhayesaṃ vināsato;
::

::gathalast
Gacchato santharitvanto-gabbhe pācitti vaṇṇitā.
::

::hangnum
1075\.
::

::gatha1
Upacāre vihārassa, dukkaṭaṃ maṇḍapādike;
::

::gathalast
Gacchato santharitvā vā, seyyāmattaṃ vināsato.
::

::hangnum
1076\.
::

::gatha1
Tikapācittiyaṃ {pb:M:0.0101} vuttaṃ, saṅghike dasavatthuke;
::

::gathalast
Tathā puggalike tassa, dīpitaṃ tikadukkaṭaṃ.
::

::hangnum
1077\.
::

::gatha1
Anāpattuddharitvā vā, āpucchaṃ vāpi gacchato;
::

::gathalast
Palibuddhepi vāññena, attano santakepi vā.
::

::hangnum
1078\.
::

::gatha1
Sāpekkhova ca gantvā taṃ, tattha ṭhatvāpi pucchati;
::

::gathalast
Samuṭṭhānādayo sabbe, anantarasamā matā.
::

::centre
Dutiyasenāsanakathā.
::

::hangnum
1079\.
::

::gatha1
Yo pubbupagataṃ bhikkhuṃ, jānaṃ anupakhajja ca;
::

::gathalast
Kappeyya saṅghikāvāse, seyyaṃ pācittiyassa ce.
::

::hangnum
1080\.
::

::gatha1
Pādadhovanapāsāṇā, pavisantassa bhikkhuno;
::

::gathalast
Yāva taṃ mañcapīṭhaṃ vā, nikkhamantassa vā pana.
::

::hangnum
1081\.
::

::gatha1
Mañcapīṭhakato {pb:V:0.0089} yāva, passāvaṭṭhānameva tu;
::

::gathalast
Etthantare idaṃ ṭhānaṃ, upacāroti vuccati.
::

::hangnum
1082\.
::

::gatha1
Tattha bādhetukāmassa, upacāre tu bhikkhuno;
::

::gathalast
Dasasvaññataraṃ seyyaṃ, santharantassa dukkaṭaṃ.
::

::hangnum
1083\.
::

::gatha1
Nisīdantassa vā tattha, nipajjantassa vā pana;
::

::gathalast
Tathā dvepi karontassa, hoti pācittiyadvayaṃ.
::

::hangnum
1084\.
::

::gatha1
Punappunaṃ karontassa, payogagaṇanāvasā;
::

::gathalast
Tikapācittiyaṃ vuttaṃ, puggale tikadukkaṭaṃ.
::

::hangnum
1085\.
::

::gatha1
Vuttūpacāraṃ muñcitvā, seyyaṃ santharatopi vā;
::

::gathalast
Vihārassūpacāre vā, ajjhokāsepi vā pana.
::

::hangnum
1086\.
::

::gatha1
Santharāpayato vāpi, tattha tassa nisīdato;
::

::gathalast
Sabbattha dukkaṭaṃ vuttaṃ, nivāso ca nivārito.
::

::hangnum
1087\.
::

::gatha1
Anāpatti {pb:M:0.0102} gilānassa, sītāduppīḷitassa vā;
::

::gathalast
Āpadāsupi bhikkhussa, tathā ummattakādino.
::

::hangnum
1088\.
::

::gatha1
Samuṭṭhānādayo sabbe, paṭhamantimavatthunā;
::

::gathalast
Sadisāti ca viññeyyā, hotīdaṃ dukkhavedanaṃ.
::

::centre
Anupakhajjakathā.
::

::hangnum
1089\.
::

::gatha1
Vihārā saṅghikā bhikkhuṃ, nikkaḍḍheyya sace pana;
::

::gathalast
Nikkaḍḍhāpeyya vā kuddho, tassa pācittiyaṃ siyā.
::

::hangnum
1090\.
::

::gatha1
Bahubhūmāpi pāsādā, payogenekakena yo;
::

::gathalast
Nikkaḍḍheti sace tassa, ekā pācitti dīpitā.
::

::hangnum
1091\.
::

::gatha1
Ṭhapetvā ca ṭhapetvā ca, nikkaḍḍhantassa antarā;
::

::gathalast
Dvārānaṃ gaṇanāyassa, honti pācittiyo pana.
::

::hangnum
1092\.
::

::gatha1
‘‘Nikkhamā’’ti vadantassa, vācāyapi ayaṃ nayo;
::

::gathalast
Āṇattiyā khaṇeyeva, āṇāpentassa dukkaṭaṃ.
::

::hangnum
1093\.
::

::gatha1
Sace so sakimāṇatto, dvārepi bahuke pana;
::

::gathalast
Atikkāmeti ekāva, bahukāni bahūni ce.
::

::hangnum
1094\.
::

::gatha1
Tassūpaṭṭhānasālādi-vihārassūpacārato{pb:V:0.0090};
::

::gathalast
Kāyenapi ca vācāya, tathā nikkaḍḍhanepi ca.
::

::hangnum
1095\.
::

::gatha1
Vihārassūpacārā vā, vihārā vāpi cetaraṃ;
::

::gathalast
Nikkaḍḍhantassa sabbesaṃ, parikkhārampi dukkaṭaṃ.
::

::hangnum
1096\.
::

::gatha1
Asambaddhesu bhikkhussa, parikkhāresu paṇḍito;
::

::gathalast
Vatthūnaṃ gaṇanāyassa, dukkaṭaṃ paridīpaye.
::

::hangnum
1097\.
::

::gatha1
Antevāsimalajjiṃ vā, tathā saddhivihārikaṃ;
::

::gathalast
Nikkaḍḍhantassa ummattaṃ, sayaṃ ummattakassa ca.
::

::hangnum
1098\.
::

::gatha1
Attano {pb:M:0.0103} vasanaṭṭhānā, tathā vissāsikassa vā;
::

::gathalast
Parikkhārañca vā tesaṃ, anāpatti pakāsitā.
::

::hangnum
1099\.
::

::gatha1
Saṅghārāmāpi sabbasmā, tathā kalahakārakaṃ;
::

::gathalast
Idaṃ tu tisamuṭṭhānaṃ, vedanā dukkhavedanā.
::

::centre
Nikkaḍḍhanakathā.
::

::hangnum
1100\.
::

::gatha1
Majjhimāsīsaghaṭṭāya, vehāsakuṭiyūpari;
::

::gathalast
Āhaccapādake mañce, pīṭhe vā pana bhikkhuno.
::

::hangnum
1101\.
::

::gatha1
Nisīdantassa vā tasmiṃ, nipajjantassa vā pana;
::

::gathalast
Payogagaṇanāyeva, tassa pācittiyo siyuṃ.
::

::hangnum
1102\.
::

::gatha1
Tikapācittiyaṃ vuttaṃ, puggale tikadukkaṭaṃ;
::

::gathalast
Heṭṭhā aparibhoge vā, sīsaghaṭṭāya vā pana.
::

::hangnum
1103\.
::

::gatha1
Avehāsavihāre vā, attano santakepi vā;
::

::gathalast
Vissāsikavihāre vā, na dosummattakādino.
::

::hangnum
1104\.
::

::gatha1
Yattha paṭāṇi vā dinnā, tattha ṭhatvā lageti vā;
::

::gathalast
Idameḷakalomena, samuṭṭhānaṃ samaṃ mataṃ.
::

::centre
Vehāsakuṭikathā.
::

::hangnum
1105\.
::

::gatha1
Yāva dvārassa kosamhā, aggaḷaṭṭhapanāya tu;
::

::gathalast
Bhikkhunā limpitabbaṃ vā, lepāpetabbameva vā.
::

::hangnum
1106\.
::

::gatha1
Ñeyyo {pb:V:0.0091} ālokasandhīnaṃ, parikammepyayaṃ nayo;
::

::gathalast
Chadanassa dvattipariyāyaṃ, ṭhitena harite pana.
::

::hangnum
1107\.
::

::gatha1
Adhiṭṭheyyaṃ tato uddhaṃ, adhiṭṭheti sace pana;
::

::gathalast
Tassa pācittiyaṃ hoti, dukkaṭaṃ tattha tiṭṭhato.
::

::hangnum
1108\.
::

::gatha1
Piṭṭhivaṃse {pb:M:0.0104} ṭhito koci, chadanassa mukhavaṭṭiyā;
::

::gathalast
Yasmiṃ ṭhāne ṭhitaṃ bhikkhuṃ, olokento na passati.
::

::hangnum
1109\.
::

::gatha1
Tasmiṃ ṭhāne pana ṭhātuṃ, neva bhikkhussa vaṭṭati;
::

::gathalast
Vihārassa patantassa, patanokāsato hi taṃ.
::

::hangnum
1110\.
::

::gatha1
Ūnakadvattipariyāye, atirekoti saññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1111\.
::

::gatha1
Na doso dvattipariyāye, leṇe tiṇakuṭīsu vā;
::

::gathalast
Samuṭṭhānādayo sabbe, sañcarittasamā matā.
::

::centre
Dvattipariyāyakathā.
::

::hangnum
1112\.
::

::gatha1
Jānaṃ sappāṇakaṃ toyaṃ, tiṇaṃ vā mattikampi vā;
::

::gathalast
Yadi siñceyya pācitti, siñcāpeyya parehi vā.
::

::hangnum
1113\.
::

::gatha1
Acchinditvā sace dhāraṃ, mattikaṃ siñcato pana;
::

::gathalast
Ekasmimpi ghaṭe ekā, pācitti paridīpitā.
::

::hangnum
1114\.
::

::gatha1
Vicchindati sace dhāraṃ, payogagaṇanāvasā;
::

::gathalast
Sammukhampi karontassa, mātikaṃ sandamānakaṃ.
::

::hangnum
1115\.
::

::gatha1
Ekāva ce siyāpatti, divasampi ca sandatu;
::

::gathalast
Bandhato tattha tatthassa, payogagaṇanā siyā.
::

::hangnum
1116\.
::

::gatha1
Sace sakaṭapuṇṇampi, mattikaṃ tiṇameva vā;
::

::gathalast
Udake pakkhipantassa, ekā pācitti ekato.
::

::hangnum
1117\.
::

::gatha1
Ekekaṃ pakkhipantassa, payogagaṇanāya ce;
::

::gathalast
Khayaṃ vā āvilattaṃ vā, jalaṃ gacchati tādise.
::

::hangnum
1118\.
::

::gatha1
‘‘Siñcāhī’’ti vadantassa, hoti āpatti dukkaṭaṃ;
::

::gathalast
Ekāyāṇattiyā ekā, divasampi ca siñcato.
::

::hangnum
1119\.
::

::gatha1
Appāṇe {pb:M:0.0105}{pb:V:0.0092} udake suddhe, sappāṇamiti saññino;
::

::gathalast
Sabbattha vimatissāpi, hoti āpatti dukkaṭaṃ.
::

::hangnum
1120\.
::

::gatha1
Sabbatthāpāṇasaññissa, asañciccāsatissa vā;
::

::gathalast
Ajānato anāpatti, tathā ummattakādino.
::

::hangnum
1121\.
::

::gatha1
Sappāṇakattaṃ toyassa, sappāṇanti vijānanaṃ;
::

::gathalast
Vinā vadhakacittena, tiṇādīnaṃ nisecanaṃ.
::

::hangnum
1122\.
::

::gatha1
Cattārevassa aṅgāni, niddiṭṭhāni mahesinā;
::

::gathalast
Adinnādānatulyāva, samuṭṭhānādayo nayā.
::

::hangnum
1123\.
::

::gatha1
Idaṃ paṇṇattivajjañca, ticittañcāti dīpitaṃ;
::

::gathalast
Idamevettha niddiṭṭhaṃ, tassa cassa visesanaṃ.
::

::centre
Sappāṇakakathā.
::

::centre
Senāsanavaggo dutiyo.
::

::hangnum
1124\.
::

::gatha1
Bhikkhussāṭṭhaṅgayuttassa, bhikkhunovādasammuti;
::

::gathalast
Idha ñatticatutthena, anuññātā mahesinā.
::

::hangnum
1125\.
::

::gatha1
Yo tāyāsammato bhikkhu, garudhammehi aṭṭhahi;
::

::gathalast
Ekaṃ sambahulā vāpi, bhikkhunisaṅghameva vā.
::

::hangnum
1126\.
::

::gatha1
Osārentova te dhamme, ovadeyya sace pana;
::

::gathalast
Ovādapariyosāne, tassa pācittiyaṃ siyā.
::

::hangnum
1127\.
::

::gatha1
Aññena pana dhammena, ovadantassa dukkaṭaṃ;
::

::gathalast
Ekatoupasampannaṃ, garudhammehi vā tathā.
::

::hangnum
1128\.
::

::gatha1
Bhikkhūnaṃ santikeyeva, upasampannabhikkhuniṃ;
::

::gathalast
Tathā, liṅgavipallāse, pācitteva pakāsitā.
::

::hangnum
1129\.
::

::gatha1
Sammatassāpi {pb:M:0.0106} bhikkhussa, dukkaṭaṃ samudīritaṃ;
::

::gathalast
Ovādaṃ aniyādetvā, dhammenaññena bhāsato.
::

::hangnum
1130\.
::

::gatha1
‘‘Samaggamhā’’ti vuttepi, aññenovadato tathā;
::

::gathalast
‘‘Vaggamhā’’ti ca vuttepi, garudhammehi dukkaṭaṃ.
::

::hangnum
1131\.
::

::gatha1
Agaṇhantassa {pb:V:0.0093} ovādaṃ, apaccāharatopi taṃ;
::

::gathalast
Ṭhapetvā dukkaṭaṃ bālaṃ, gilānaṃ gamikaṃ siyā.
::

::hangnum
1132\.
::

::gatha1
Adhamme pana kammasmiṃ, adhammanti ca saññino;
::

::gathalast
Vagge bhikkhunisaṅghasmiṃ, tikapācittiyaṃ siyā.
::

::hangnum
1133\.
::

::gatha1
Tathā vematikassāpi, dhammakammanti saññino;
::

::gathalast
Nava pācittiyo vuttā, samaggepi ca tattakā.
::

::hangnum
1134\.
::

::gatha1
Navakānaṃ vasā dvinnaṃ, aṭṭhārasa bhavanti tā;
::

::gathalast
Dukkaṭaṃ dhammakammepi, sattarasavidhaṃ siyā.
::

::hangnum
1135\.
::

::gatha1
‘‘Osārehī’’ti vutto vā, pañhaṃ puṭṭho katheti vā;
::

::gathalast
Sikkhamānāya vā neva, doso ummattakādino.
::

::hangnum
1136\.
::

::gatha1
Vācuggatāva kātabbā, paguṇā dvepi mātikā;
::

::gathalast
Suttantato ca cattāro, bhāṇavārā pakāsitā.
::

::hangnum
1137\.
::

::gatha1
Eko parikathatthāya, kathāmaggo pakāsito;
::

::gathalast
Maṅgalāmaṅgalatthāya, tissoyevānumodanā.
::

::hangnum
1138\.
::

::gatha1
Uposathādiatthāya, kammākammavinicchayo;
::

::gathalast
Kammaṭṭhānaṃ tathā ekaṃ, uttamatthassa pāpakaṃ.
::

::hangnum
1139\.
::

::gatha1
Ettakaṃ uggahetvāna, pañcavasso bahussuto;
::

::gathalast
Muñcitvā nissayaṃ kāmaṃ, vasituṃ labhatissaro.
::

::hangnum
1140\.
::

::gatha1
Vācuggatā vibhaṅgā dve, paguṇā byañjanādito;
::

::gathalast
Catūsvapi nikāyesu, eko vā potthakopi ca.
::

::hangnum
1141\.
::

::gatha1
Kammākammañca vattāni, uggahetabbamettakaṃ;
::

::gathalast
Sabbantimaparicchedo, dasavasso sace pana.
::

::hangnum
1142\.
::

::gatha1
Bahussuto {pb:M:0.0107} disāmokkho, yenakāmaṃgamo siyā;
::

::gathalast
Parisaṃ labhate kāmaṃ, upaṭṭhāpetumissaro.
::

::hangnum
1143\.
::

::gatha1
Yassa sāṭṭhakathaṃ sabbaṃ, vācuggaṃ piṭakattayaṃ;
::

::gathalast
Soyaṃ bahussuto nāma, bhikkhunovādako siyā.
::

::hangnum
1144\.
::

::gatha1
Assāsammatatādīni{pb:V:0.0094}, tīṇi aṅgāni dīpaye;
::

::gathalast
Padasodhammatulyāva, samuṭṭhānādayo nayā.
::

::centre
Ovādakathā.
::

::hangnum
1145\.
::

::gatha1
Pācitti garudhammehi, dhammenaññena vā pana;
::

::gathalast
Hotyatthaṅgate sūriye, ovadantassa bhikkhuniṃ.
::

::hangnum
1146\.
::

::gatha1
Tikapācittiyaṃ vuttaṃ, sammatassāpi bhikkhuno;
::

::gathalast
Ekatoupasampannaṃ, ovadantassa dukkaṭaṃ.
::

::hangnum
1147\.
::

::gatha1
Tathānatthaṅgate sūriye, gate atthanti saññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1148\.
::

::gatha1
Uddesādinayenassa, anāpatti pakāsitā;
::

::gathalast
Anantarasamā sesā, samuṭṭhānādayo nayā.
::

::centre
Atthaṅgatasūriyakathā.
::

::hangnum
1149\.
::

::gatha1
Bhikkhuniṃ ovadantassa, gantvā bhikkhunupassayaṃ;
::

::gathalast
Garudhammehi aññatra, kālā pācittiyaṃ siyā.
::

::hangnum
1150\.
::

::gatha1
Sace asammato hoti, hoti pācittiyadvayaṃ;
::

::gathalast
Atthaṅgate ca sūriye, sace vadati tīṇipi.
::

::hangnum
1151\.
::

::gatha1
Aññena pana dhammena, vadato dukkaṭadvayaṃ;
::

::gathalast
Ekaṃ pācittiyaṃ hoti, bhikkhuno rattihetukaṃ.
::

::hangnum
1152\.
::

::gatha1
Sammatassāpi bhikkhussa, hoti pācittiyadvayaṃ;
::

::gathalast
Garudhammanidānassa, sammatattā abhāvato.
::

::hangnum
1153\.
::

::gatha1
Tassevaññena {pb:M:0.0108} dhammena, ovadantassa dukkaṭaṃ;
::

::gathalast
Sammatattā anāpatti, ekā pācitti rattiyaṃ.
::

::hangnum
1154\.
::

::gatha1
Tikapācittiyaṃ vuttaṃ, dukkaṭaṃ itaradvaye;
::

::gathalast
Ekatoupasampannaṃ, ovadantassa dukkaṭaṃ.
::

::hangnum
1155\.
::

::gatha1
Tathā aññena dhammena, gantvā bhikkhunupassayaṃ;
::

::gathalast
Samuṭṭhānādayo sabbe, kathinena samā matā.
::

::centre
Bhikkhunupassayakathā.
::

::hangnum
1156\.
::

::gatha1
Cīvarādīnamatthāya{pb:V:0.0095}, ovadantīti bhikkhuniṃ;
::

::gathalast
Vadato sammate bhikkhu, tassa pācittiyaṃ siyā.
::

::hangnum
1157\.
::

::gatha1
Tikapācittiyaṃ vuttaṃ, tatheva tikadukkaṭaṃ;
::

::gathalast
Saṅghenāsammataṃ bhikkhuṃ, vadantassa ca dukkaṭaṃ.
::

::hangnum
1158\.
::

::gatha1
Tathevānupasampannaṃ, sammataṃ vā asammataṃ;
::

::gathalast
Na doso āmisatthāya, ovadantassa bhāsato.
::

::hangnum
1159\.
::

::gatha1
Tathā ummattakādīnaṃ, anāpatti pakāsitā;
::

::gathalast
Idañhi tisamuṭṭhānaṃ, vedanā dukkhavedanā.
::

::centre
Āmisakathā.
::

::hangnum
1160\.
::

::gatha1
Sace bhikkhuniyā bhikkhu, dadeyya pana cīvaraṃ;
::

::gathalast
Aññātikāya pācitti, ṭhapetvā pārivattakaṃ.
::

::hangnum
1161\.
::

::gatha1
Cīvarassa paṭiggāha-sikkhāpadasamo nayo;
::

::gathalast
Avaseso mato saddhiṃ, samuṭṭhānādinā pana.
::

::hangnum
1162\.
::

::gatha1
Tattha bhikkhuniyā dinnaṃ, cīvaraṃ idha bhikkhunā;
::

::gathalast
Tattha nissaggiyaṃ suddha-pācitti idha sūcitā.
::

::centre
Cīvaradānakathā.
::

::hangnum
1163\.
::

::gatha1
Cīvaraṃ {pb:M:0.0109} yo hi sibbeyya, sibbāpeyya parena vā;
::

::gathalast
Aññātikāya pācitti, hoti bhikkhuniyā pana.
::

::hangnum
1164\.
::

::gatha1
Yaṃ vā nivāsituṃ sakkā, yaṃ vā pārupanūpagaṃ;
::

::gathalast
Cīvaranti adhippeto, idamettha mahesinā.
::

::hangnum
1165\.
::

::gatha1
Sayaṃ sūciṃ pavesetvā, sibbantassa ca bhikkhuno;
::

::gathalast
Sūcinīharaṇe tassa, pācittiyamudīritaṃ.
::

::hangnum
1166\.
::

::gatha1
Satakkhattumpi vijjhitvā, sakiṃ nīharato pana;
::

::gathalast
Ekaṃ pācittiyaṃ vuttaṃ, payogassa vasā bahū.
::

::hangnum
1167\.
::

::gatha1
‘‘Sibbā’’ti pana āṇatto, avisesena bhikkhunā;
::

::gathalast
Niṭṭhāpeti sace sabbaṃ, ekaṃ pācittiyaṃ siyā.
::

::hangnum
1168\.
::

::gatha1
‘‘Yamettha {pb:V:0.0096} cīvare kammaṃ, bhāro sabbaṃ tavā’’ti hi;
::

::gathalast
Āṇatto bhikkhunā sabbaṃ, niṭṭhāpeti sace pana.
::

::hangnum
1169\.
::

::gatha1
Bhikkhussāṇāpakasseva, ekāyāṇattiyā pana;
::

::gathalast
Honti pācittiyāpatti, anekārāpathe pathe.
::

::hangnum
1170\.
::

::gatha1
Punappunāṇāpentassa, anekāṇattiyaṃ pana;
::

::gathalast
Kā hi nāma kathā atthi? Tikapācittiyaṃ siyā.
::

::hangnum
1171\.
::

::gatha1
Ñātikāya ca aññāti-saññissa vimatissa vā;
::

::gathalast
Ekatoupasampanna-cīvare dukkaṭaṃ siyā.
::

::hangnum
1172\.
::

::gatha1
Ṭhapetvā cīvaraṃ aññaṃ, parikkhārañca sibbato;
::

::gathalast
Anāpatti viniddiṭṭhā, sikkhamānādikāyapi.
::

::hangnum
1173\.
::

::gatha1
Sañcarittasamuṭṭhānaṃ, kriyaṃ paṇṇattivajjakaṃ;
::

::gathalast
Kāyakammaṃ vacīkammaṃ, ticittañca tivedanaṃ.
::

::centre
Cīvarasibbanakathā.
::

::hangnum
1174\.
::

::gatha1
Bhikkhu {pb:M:0.0110} bhikkhuniyā saddhiṃ, saṃvidhāya panekato;
::

::gathalast
Paṭipajjeyya maggaṃ ce, aññatra samayā idha.
::

::hangnum
1175\.
::

::gatha1
Gāmantarokkame vāpi, addhayojanatikkame;
::

::gathalast
Agāmake araññe vā, hoti āpatti bhikkhuno.
::

::hangnum
1176\.
::

::gatha1
Etthākappiyabhūmaṭṭho, saṃvidhānaṃ karoti yo;
::

::gathalast
Saṃvidhānanimittaṃ tu, dukkaṭaṃ tassa dīpitaṃ.
::

::hangnum
1177\.
::

::gatha1
Saṃvidhānaṃ karontassa, ṭhatvā kappiyabhūmiyaṃ;
::

::gathalast
Saṃvidhānanimittaṃ tu, na vadantassa dukkaṭaṃ.
::

::hangnum
1178\.
::

::gatha1
Ubhayatthāpi pācitti, gacchantasseva bhikkhuno;
::

::gathalast
Anantarassa gāmassa, upacārokkame siyā.
::

::hangnum
1179\.
::

::gatha1
Tatrāpi paṭhame pāde, dukkaṭaṃ samudīritaṃ;
::

::gathalast
Dutiye padavārasmiṃ, pācittiyamudīritaṃ.
::

::hangnum
1180\.
::

::gatha1
Antarā saṃvidhānepi, bhikkhuno dukkaṭaṃ siyā;
::

::gathalast
Dvāramaggavisaṅkete, sati cāpatti vuccati.
::

::hangnum
1181\.
::

::gatha1
Asaṃvidahite {pb:V:0.0097} kāle, vidahitoti saññino;
::

::gathalast
Bhikkhusseva vidhānasmiṃ, hoti āpatti dukkaṭaṃ.
::

::hangnum
1182\.
::

::gatha1
Samaye vidahitvā vā, visaṅketena gacchato;
::

::gathalast
Āpadāsu anāpatti, tathā ummattakādino.
::

::hangnum
1183\.
::

::gatha1
Idaṃ catusamuṭṭhānaṃ, kāyato kāyavācato;
::

::gathalast
Kāyacittā samuṭṭhāti, kāyavācādikattayā.
::

::centre
Saṃvidhānakathā.
::

::hangnum
1184\.
::

::gatha1
Ekamujjavaniṃ nāvaṃ, tathā ojavanimpi vā;
::

::gathalast
Abhirūheyya pācitti, saddhiṃ bhikkhuniyā sace.
::

::hangnum
1185\.
::

::gatha1
Sagāmatīrapassena{pb:M:0.0111}, gāmantaravasena vā;
::

::gathalast
Agāmatīrapassena, gamane addhayojane.
::

::hangnum
1186\.
::

::gatha1
Tathā yojanavitthiṇṇa-nadīmajjhena gacchato;
::

::gathalast
Addhayojanasaṅkhāya, honti pācittiyo pana.
::

::hangnum
1187\.
::

::gatha1
Yathāsukhaṃ samuddasmiṃ, sabbaaṭṭhakathāsu hi;
::

::gathalast
Nadiyaṃyeva āpatti, na samudde vicāritā.
::

::hangnum
1188\.
::

::gatha1
Titthasampādanatthāya, uddhaṃ vā nadiyā adho;
::

::gathalast
Sace haranti taṃyuttā, anāpatti pakāsitā.
::

::hangnum
1189\.
::

::gatha1
Tathā saṃvidahitvā vā, tiriyaṃ taraṇāya vā;
::

::gathalast
Āpadāsu viseso hi, anantarasamo mato.
::

::centre
Nāvābhiruhanakathā.
::

::hangnum
1190\.
::

::gatha1
Ñatvā bhikkhuniyā bhattaṃ, bhuñjato paripācitaṃ;
::

::gathalast
Hitvā gihisamārambhaṃ, hoti pācitti bhikkhuno.
::

::hangnum
1191\.
::

::gatha1
Bhojanaṃ pañcadhā vuttaṃ, gahaṇe tassa dukkaṭaṃ;
::

::gathalast
Ajjhohāresu sabbesu, tassa pācittiyo siyuṃ.
::

::hangnum
1192\.
::

::gatha1
Santakaṃ ñātakādīnaṃ, gihisampāditampi vā;
::

::gathalast
Vinā bhikkhuniyā doso, bhuñjato paripācitaṃ.
::

::hangnum
1193\.
::

::gatha1
Paripācitasaññissa{pb:V:0.0098}, bhikkhussāparipācite;
::

::gathalast
Ubhosu vimatissāpi, hoti sabbattha dukkaṭaṃ.
::

::hangnum
1194\.
::

::gatha1
Ekatoupasampanna-paripācitabhojanaṃ;
::

::gathalast
Ajjhohāravaseneva, dukkaṭaṃ paribhuñjato.
::

::hangnum
1195\.
::

::gatha1
Aññaṃ vā pana yaṃ kiñci, ṭhapetvā pañcabhojanaṃ;
::

::gathalast
Bhuñjantassa anāpatti, yāgukhajjaphalādikaṃ.
::

::hangnum
1196\.
::

::gatha1
Samuṭṭhānādayo {pb:M:0.0112} tulyā, paṭhamantimavatthunā;
::

::gathalast
Idaṃ paṇṇattivajjaṃ tu, ticittañca tivedanaṃ.
::

::centre
Paripācitakathā.
::

::hangnum
1197\.
::

::gatha1
Dutiyāniyateneva, dasamaṃ sadisaṃ mataṃ;
::

::gathalast
Idaṃ sikkhāpadaṃ sabbaṃ, samuṭṭhānanayādinā.
::

::centre
Rahonisajjakathā.
::

::centre
Bhikkhunivaggo tatiyo.
::

::hangnum
1198\.
::

::gatha1
Eko āvasatho piṇḍo, agilānena bhikkhunā;
::

::gathalast
Bhuñjitabbo tato uddhaṃ, pācitti paribhuñjato.
::

::hangnum
1199\.
::

::gatha1
Anodisseva paññatte, yāvadattheva bhikkhunā;
::

::gathalast
Bhuñjitabbaṃ sakiṃ tattha, tato uddhaṃ na vaṭṭati.
::

::hangnum
1200\.
::

::gatha1
Dutiye divase tattha, gahaṇe dukkaṭaṃ mataṃ;
::

::gathalast
Ajjhohāresu sabbesu, tassa pācittiyo matā.
::

::hangnum
1201\.
::

::gatha1
Kulenekena paññatte, saha nānākulehi vā;
::

::gathalast
Nānekaṭṭhānabhedesu, ekabhāgova vaṭṭati.
::

::hangnum
1202\.
::

::gatha1
Nānāṭṭhānesu paññatto, yo ca, nānākulehi vā;
::

::gathalast
Bhuñjato pana sabbattha, na doso paṭipāṭiyā.
::

::hangnum
1203\.
::

::gatha1
Paṭipāṭimasesena, khepetvā puna bhuñjato;
::

::gathalast
Ādito pana paṭṭhāya, na ca kappati bhikkhuno.
::

::hangnum
1204\.
::

::gatha1
Anāpatti {pb:V:0.0099} gilānassa, āgacchantassa gacchato;
::

::gathalast
Odissapi ca paññatte, paritte bhuñjato sakiṃ.
::

::hangnum
1205\.
::

::gatha1
Yāguādīni {pb:M:0.0113} niccampi, bhuñjituṃ pana vaṭṭati;
::

::gathalast
Sesameḷakalomena, samuṭṭhānādikaṃ samaṃ.
::

::centre
Āvasathakathā.
::

::hangnum
1206\.
::

::gatha1
Aññatra samayā vuttā, pācitti gaṇabhojane;
::

::gathalast
Gaṇoti pana niddiṭṭhā, cattāro vā tatuttariṃ.
::

::hangnum
1207\.
::

::gatha1
Yaṃ nimantanato vāpi, laddhaṃ viññattitopi vā;
::

::gathalast
Bhojanaṃ pana pañcannaṃ, hoti aññataraṃ idha.
::

::hangnum
1208\.
::

::gatha1
Bhojanānampi pañcannaṃ, gahetvā nāmameva tu;
::

::gathalast
Nimanteti sace bhikkhū, cattāro bahukepi vā.
::

::hangnum
1209\.
::

::gatha1
‘‘Odanaṃ bhojanaṃ bhattaṃ, sampaṭicchatha gaṇhatha’’;
::

::gathalast
Iti vevacaneheva, atha bhāsantarena vā.
::

::hangnum
1210\.
::

::gatha1
Tato tassa ca te bhikkhū, sādiyitvā nimantanaṃ;
::

::gathalast
Ekato nānato vā ce, gantvā gaṇhanti ekato.
::

::hangnum
1211\.
::

::gatha1
Sabbesaṃ hoti pācitti, gaṇabhojanakāraṇā;
::

::gathalast
Ekato gahaṇaṃ ettha, gaṇabhojanakāraṇaṃ.
::

::hangnum
1212\.
::

::gatha1
Ekato nānato vāpi, gamanaṃ bhojanampi vā;
::

::gathalast
Kāraṇanti na taṃ viññū, bhaṇanti gaṇabhojane.
::

::hangnum
1213\.
::

::gatha1
Sacepi odanādīnaṃ, gahetvā nāmameva vā;
::

::gathalast
Ekato nānato vāpi, viññāpetvā manussake.
::

::hangnum
1214\.
::

::gatha1
Nānato vekato gantvā, sace gaṇhanti ekato;
::

::gathalast
Evampi pana hotīti, vaṇṇitaṃ gaṇabhojanaṃ.
::

::hangnum
1215\.
::

::gatha1
Duvidhassāpi etassa, paṭiggahaṇakāraṇā;
::

::gathalast
Dukkaṭaṃ hoti pācitti, ajjhohāresu dīpitā.
::

::hangnum
1216\.
::

::gatha1
Samayesu {pb:M:0.0114} anāpatti, sattasvapi pakāsitā;
::

::gathalast
Gahetvā ekato dvinnaṃ, tiṇṇaṃ vā bhuñjataṃ tathā.
::

::hangnum
1217\.
::

::gatha1
Muninānupasampanna-cāripattānimantitā{pb:V:0.0100};
::

::gathalast
Catutthe ekato katvāpi, gaṇabhedo pakāsito.
::

::hangnum
1218\.
::

::gatha1
Neva samayaladdhānaṃ, vasenapi hi sabbaso;
::

::gathalast
Gaṇabhedo panāpatti, veditabbā vibhāvinā.
::

::hangnum
1219\.
::

::gatha1
Bhojanānañca pañcannaṃ, vasena gaṇabhojane;
::

::gathalast
Nattheva ca visaṅketaṃ, yāguādīsu taṃ siyā.
::

::hangnum
1220\.
::

::gatha1
Gaṇabhojanasaññissa, bhikkhussāgaṇabhojane;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1221\.
::

::gatha1
Bhojanāni ca pañceva, ṭhapetvā yāguādisu;
::

::gathalast
Anāpattīti ñātabbā, niccabhattādikesupi.
::

::hangnum
1222\.
::

::gatha1
Tathā ummattakādīnaṃ, samuṭṭhānādinā pana;
::

::gathalast
Idaṃ eḷakalomena, sadisanti pakāsitaṃ.
::

::centre
Gaṇabhojanakathā.
::

::hangnum
1223\.
::

::gatha1
Bahūhi yo bhikkhu manussakehi;
::

::gatha2
Nimantito pañcahi bhojanehi;
::

::gatha3
Hitvā sace pubbanimantanāya;
::

::gathalast
Vikappanaṃ pañcasu yassa kassa.
::

::hangnum
1224\.
::

::gatha1
Pacchā nimantitaṃ bhattaṃ, tathā uppaṭipāṭiyā;
::

::gathalast
Bhuñjato ekasitthampi, tassa pācittiyaṃ siyā.
::

::hangnum
1225\.
::

::gatha1
Bhojanānaṃ tu pañcannaṃ, yena kena nimantito;
::

::gathalast
Taṃ ṭhapetvā sace aññaṃ, bhojanaṃ paribhuñjati.
::

::hangnum
1226\.
::

::gatha1
Tesameva {pb:M:0.0115} ca pañcannaṃ, bhojanānaṃ mahesinā;
::

::gathalast
Etaṃ paramparaṃ nāma, bhojanaṃ paridīpitaṃ.
::

::hangnum
1227\.
::

::gatha1
Yattha khīraṃ rasaṃ vāpi, ākiranti sace pana;
::

::gathalast
Yena ajjhotthaṭaṃ bhattaṃ, sabbamekarasaṃ siyā.
::

::hangnum
1228\.
::

::gatha1
Koṭito pana paṭṭhāya, saṃsaṭṭhaṃ paribhuñjato;
::

::gathalast
Anāpattīti niddiṭṭhaṃ, **mahāpaccariyaṃ** pana.
::

::hangnum
1229\.
::

::gatha1
Paramparanti {pb:V:0.0101} saññāya, aparamparabhojane;
::

::gathalast
Tattha vematikassāpi, dukkaṭaṃ paribhuñjato.
::

::hangnum
1230\.
::

::gatha1
Sakalenapi gāmena, pūgena nigamena vā;
::

::gathalast
Nimantitassa vā nicca-bhatte doso na vijjati.
::

::hangnum
1231\.
::

::gatha1
Samuṭṭhānādayo sabbe, kathinenādinā samā;
::

::gathalast
Kriyākriyamidaṃ vuttaṃ, bhojanañcāvikappanaṃ.
::

::centre
Paramparabhojanakathā.
::

::hangnum
1232\.
::

::gatha1
Pūvā paheṇakatthāya, paṭiyattā sace pana;
::

::gathalast
Pātheyyatthāya manthā vā, ye hi tattha ca bhikkhunā.
::

::hangnum
1233\.
::

::gatha1
Dvattipattā gahetabbā, pūrā pūvehi sattuhi;
::

::gathalast
Tato ce uttariṃ tassa, hoti pācitti gaṇhato.
::

::hangnum
1234\.
::

::gatha1
Gahetvā nikkhamantena, ‘‘dvattipattā mayā idha;
::

::gathalast
Gahitā pana pūvā’’ti, bhikkhuṃ disvā vade budho.
::

::hangnum
1235\.
::

::gatha1
‘‘Mā kho tvaṃ paṭigaṇhā’’ti, avadantassa dukkaṭaṃ;
::

::gathalast
Gaṇhatopi ca taṃ sutvā, hoti āpatti dukkaṭaṃ.
::

::hangnum
1236\.
::

::gatha1
Ūnakadvattipattesu, atirekoti saññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1237\.
::

::gatha1
Yena {pb:M:0.0116} tattha tayo laddhā, pattapūrā tato pana;
::

::gathalast
Dve saṅghassa padātabbā, dve ce eko, na ekato.
::

::hangnum
1238\.
::

::gatha1
Apaheṇakapātheyyaṃ, avasesampi vā tato;
::

::gathalast
Santakaṃ ñātakādīnaṃ, dentānampi tadūnakaṃ.
::

::hangnum
1239\.
::

::gatha1
Gaṇhatopi anāpatti, tathā ummattakādino;
::

::gathalast
Samuṭṭhānādayo sabbe, sañcarittasamā matā.
::

::centre
Kāṇamātukathā.
::

::hangnum
1240\.
::

::gatha1
Aññena pana pañcannaṃ, bhojanānaṃ pavārito;
::

::gathalast
Pācittinatirittaṃ ce, puna bhuñjati bhojanaṃ.
::

::hangnum
1241\.
::

::gatha1
Asanaṃ {pb:V:0.0102} bhojanañceva, hatthapāsābhihāratā;
::

::gathalast
Kāyavācāpaṭikkhepo, pañcaṅgehi pavāraṇā.
::

::hangnum
1242\.
::

::gatha1
Odano sattu kummāso, maccho maṃsanti sabbaso;
::

::gathalast
Nippapañcena niddiṭṭhaṃ, bhojanaṃ pañcadhā mataṃ.
::

::hangnum
1243\.
::

::gatha1
**Odano** tattha sattannaṃ, dhaññānaṃ odano mato;
::

::gathalast
Bhajjitānaṃ tu dhaññānaṃ, cuṇṇaṃ **‘‘sattū’’**ti vuccati.
::

::hangnum
1244\.
::

::gatha1
**Kummāso** yavakummāso, **maccho** vuccati odako;
::

::gathalast
**Maṃsa**mpi kappiyamaṃsaṃ, ayamettha vinicchayo.
::

::hangnum
1245\.
::

::gatha1
Sāli vīhi yavo kaṅgu, varako godhumo tathā;
::

::gathalast
Kudrūsakoti sattete, dhaññā dhaññena desitā.
::

::hangnum
1246\.
::

::gatha1
Sāmākāditiṇaṃ sabbaṃ, kudrūseneva dīpitaṃ;
::

::gathalast
Nīvāro sāliyaṃ vutto, varake varakacorako.
::

::hangnum
1247\.
::

::gatha1
Sattannaṃ pana dhaññānaṃ, odano yāgu vā pana;
::

::gathalast
Aṅgasampattiyā yuttā, sañjaneti pavāraṇaṃ.
::

::hangnum
1248\.
::

::gatha1
Hatthena {pb:M:0.0117} gahitokāse, odhiṃ dasseti yā pana;
::

::gathalast
Yāgusā idha sabbāpi, odanoti pavuccati.
::

::hangnum
1249\.
::

::gatha1
Abbhuṇhā pana yā yāgu, uddhanoropitā tanu;
::

::gathalast
Sace odhiṃ na dasseti, na janeti pavāraṇaṃ.
::

::hangnum
1250\.
::

::gatha1
Puna sā sītalībhūtā, ghanabhāvaṃ gatā sace;
::

::gathalast
Odhiṃ dasseti so pubbe, tanubhāvo na rakkhati.
::

::hangnum
1251\.
::

::gatha1
Takkadhaññarasādīni, āropetvā bahūnipi;
::

::gathalast
Phalapaṇṇakaḷīrāni, pakkhipitvāna tattha ca.
::

::hangnum
1252\.
::

::gatha1
Taṇḍule muṭṭhimattepi, pakkhipitvā pacanti ce;
::

::gathalast
Odhiṃ pana ca dasseti, sañjaneti pavāraṇaṃ.
::

::hangnum
1253\.
::

::gatha1
Rase dhaññarase khīre, vākiritvāna odanaṃ;
::

::gathalast
‘‘Yāguṃ gaṇhatha, yāgu’’nti, vatvā denti sace pana.
::

::hangnum
1254\.
::

::gatha1
Kiñcāpi tanukā hoti, sañjaneti pavāraṇaṃ;
::

::gathalast
Taṃ pacitvā sace denti, yāgusaṅgahitā pana.
::

::hangnum
1255\.
::

::gatha1
Chupanti {pb:V:0.0103} macchamaṃsaṃ vā, tanukāyapi yāguyā;
::

::gathalast
Sace sāsapamattampi, paññāyati pavāraṇaṃ.
::

::hangnum
1256\.
::

::gatha1
Macchamaṃsaraso suddho, saṃsatto rasayāgu vā;
::

::gathalast
Na cākappiyamaṃsaṃ vā, sañjaneti pavāraṇaṃ.
::

::hangnum
1257\.
::

::gatha1
Ṭhapetvā vuttadhaññānaṃ, odanaṃ pana sabbaso;
::

::gathalast
Veḷutaṇḍulakādīnaṃ, na pavāreti odano.
::

::hangnum
1258\.
::

::gatha1
Puthukā vā tato tāhi, katabhattampi sattupi;
::

::gathalast
Suddhā na pana pūvā vā, pavārenti kadācipi.
::

::hangnum
1259\.
::

::gatha1
Kharapākena bhaṭṭhānaṃ, vīhīnaṃ taṇḍule pana;
::

::gathalast
Koṭṭetvā denti taṃ cuṇṇaṃ, sattusaṅgahitaṃ mataṃ.
::

::hangnum
1260\.
::

::gatha1
Bhajjitānaṃ {pb:M:0.0118} tu vīhīnaṃ, na pavārenti taṇḍulā;
::

::gathalast
Tesaṃ pana ca yaṃ cuṇṇaṃ, taṃ janeti pavāraṇaṃ.
::

::hangnum
1261\.
::

::gatha1
Kharapākena bhaṭṭhānaṃ, vīhīnaṃ kuṇḍakampi ca;
::

::gathalast
Sattunaṃ modako vāpi, sañjaneti pavāraṇaṃ.
::

::hangnum
1262\.
::

::gatha1
Samapākena bhaṭṭhānaṃ, sukkhānaṃ ātapena ca;
::

::gathalast
Kuṇḍakaṃ pana vīhīnaṃ, na janeti pavāraṇaṃ.
::

::hangnum
1263\.
::

::gatha1
Lājā vā pana teheva, katabhattampi sattu vā;
::

::gathalast
Khajjakaṃ pana suddhaṃ vā, na janeti pavāraṇaṃ.
::

::hangnum
1264\.
::

::gatha1
Pūritaṃ macchamaṃsehi, taṃ janeti pavāraṇaṃ;
::

::gathalast
Yaṃ kiñci bhajjitaṃ piṭṭhaṃ, na pavāreti suddhakaṃ.
::

::hangnum
1265\.
::

::gatha1
Yavehi katakummāso, pavāreti, na cāparo;
::

::gathalast
Macchamaṃsesu vattabbaṃ, pākaṭattā na vijjati.
::

::hangnum
1266\.
::

::gatha1
Khādanto kappiyaṃ maṃsaṃ, nisedheti akappiyaṃ;
::

::gathalast
Na so tena pavāreti, avatthuttāti dīpitaṃ.
::

::hangnum
1267\.
::

::gatha1
Tathevākappiyaṃ maṃsaṃ, khādanto kappiyaṃ sace;
::

::gathalast
Nisedheti pavāreti, vatthukattāti vaṇṇitaṃ.
::

::hangnum
1268\.
::

::gatha1
Maṃsaṃ pana ca khādanto, kappiyaṃ vā akappiyaṃ;
::

::gathalast
Pavāreti nisedheti, kiñci kappiyabhojanaṃ.
::

::hangnum
1269\.
::

::gatha1
Sace {pb:V:0.0104} akappiyaṃ maṃsaṃ, khādantova akappiyaṃ;
::

::gathalast
Nisedhaṃ na pavāreti, tathā aññaṃ akappiyaṃ.
::

::hangnum
1270\.
::

::gatha1
Sace ajjhohaṭaṃ hoti, sitthamekampi bhikkhunā;
::

::gathalast
Patte hatthe mukhe vāpi, bhojanaṃ pana vijjati.
::

::hangnum
1271\.
::

::gatha1
Pavāraṇapahonaṃ ce, paṭikkhipati bhojanaṃ;
::

::gathalast
Pavāreti sace natthi, na pavāreti katthaci.
::

::hangnum
1272\.
::

::gatha1
Gilitvā ca mukhe bhattaṃ, sesamādāya gacchati;
::

::gathalast
Antarā ca nisedhento, na pavāreti bhojanaṃ.
::

::hangnum
1273\.
::

::gatha1
Mukhe {pb:M:0.0119} ca bhattaṃ gilitañca hatthe;
::

::gatha2
Bhattaṃ tu aññassa ca dātukāmo;
::

::gatha3
Patte ca bhattaṃ puna dātukāmo;
::

::gathalast
Paṭikkhipanto na pavārito so.
::

::hangnum
1274\.
::

::gatha1
Asanassa upacchedā, na pavāreti soti hi;
::

::gathalast
Kathayanti mahāpaññā, kāraṇākāraṇaññuno.
::

::hangnum
1275\.
::

::gatha1
Gaṇhato pacchimaṃ aṅgaṃ, dadato purimaṃ pana;
::

::gathalast
Ubhinnaṃ aḍḍhateyyaṃ ce, vinā hatthaṃ pasāritaṃ.
::

::hangnum
1276\.
::

::gatha1
Tasmiṃ abhihaṭaṃ ṭhāne, pavāraṇapahonakaṃ;
::

::gathalast
Tādisaṃ bhuñjamānova, nisedheti pavārito.
::

::hangnum
1277\.
::

::gatha1
Hatthe ādhārake vāpi, pattaṃ ūrūsu vā ṭhitaṃ;
::

::gathalast
Āharitvā sace bhikkhu, ‘‘bhattaṃ gaṇhā’’ti bhāsati.
::

::hangnum
1278\.
::

::gatha1
Anantare nisinnova, taṃ paṭikkhipato pana;
::

::gathalast
Abhihārassa cābhāvā, natthi tassa pavāraṇā.
::

::hangnum
1279\.
::

::gatha1
Bhattapacchiṃ paṇāmetvā, ṭhapetvā purato ‘‘idaṃ;
::

::gathalast
Gaṇhāhī’’ti ca vuttepi, ayameva vinicchayo.
::

::hangnum
1280\.
::

::gatha1
Anantarassa bhikkhussa, dīyamāne panetaro;
::

::gathalast
Pidahanto sakaṃ pattaṃ, hatthehi na pavārito.
::

::hangnum
1281\.
::

::gatha1
Kāyenābhihaṭaṃ bhattaṃ, paṭikkhipati yo pana;
::

::gathalast
Kāyena vāpi vācāya, hoti kassa pavāraṇā.
::

::hangnum
1282\.
::

::gatha1
Eko {pb:V:0.0105} abhihaṭe bhatte, pavāraṇabhayā pana;
::

::gathalast
‘‘Ākirākira koṭṭetvā, koṭṭetvā pūrayā’’ti ca.
::

::hangnum
1283\.
::

::gatha1
Sace vadati tassāpi, na panatthi pavāraṇā;
::

::gathalast
Iccevāha mahāthero, **mahāpaduma**nāmako.
::

::hangnum
1284\.
::

::gatha1
Samaṃsañhi {pb:M:0.0120} rasaṃ netvā, gaṇhathāti rasaṃ vade;
::

::gathalast
Taṃ sutvā ca nisedhento, neva hoti pavārito.
::

::hangnum
1285\.
::

::gatha1
‘‘Gaṇha maccharasaṃ sāraṃ, gaṇha maṃsarasa’’nti vā;
::

::gathalast
‘‘Idaṃ gaṇhā’’ti vā vutte, paṭikkhepe pavāraṇā.
::

::hangnum
1286\.
::

::gatha1
Sace maṃsaṃ visuṃ katvā, ‘‘gaṇha maṃsarasa’’nti vā;
::

::gathalast
Vadeyyatthi ca maṃsaṃ ce, paṭikkhepe pavāraṇā.
::

::hangnum
1287\.
::

::gatha1
Odanena ca pucchantaṃ, ‘‘muhuttaṃ āgamehi’’ti;
::

::gathalast
Gahaṇatthaṃ ṭhapentassa, neva tassa pavāraṇā.
::

::hangnum
1288\.
::

::gatha1
Kaḷīrapanasādīhi, missakaṃ macchamaṃsakaṃ;
::

::gathalast
‘‘Kaḷīrasūpakaṃ gaṇha, panasabyañjana’’nti vā.
::

::hangnum
1289\.
::

::gatha1
Vadanti ce paṭikkhepe, neva hoti pavāraṇā;
::

::gathalast
Apavāraṇahetūnaṃ, nāmena pana vuttato.
::

::hangnum
1290\.
::

::gatha1
‘‘Macchasūpa’’nti vā vutte, ‘‘maṃsasūpa’’nti vā pana;
::

::gathalast
‘‘Idaṃ gaṇhā’’ti vā vutte, hotiyeva pavāraṇā.
::

::hangnum
1291\.
::

::gatha1
Eseva ca nayo vutto, ñeyyo maṃsakarambake;
::

::gathalast
Sabbesu macchamaṃsehi, missakesu ayaṃ nayo.
::

::hangnum
1292\.
::

::gatha1
Bhattasammissitaṃ yāguṃ, āharitvā sace pana;
::

::gathalast
‘‘Yāguṃ gaṇhā’’ti vuttasmiṃ, na pavāreti vārayaṃ.
::

::hangnum
1293\.
::

::gatha1
‘‘Bhattaṃ gaṇhā’’ti vutte tu, pavāreti paṭikkhipaṃ;
::

::gathalast
Yena vāpucchito tassa, atthitāyāti kāraṇaṃ.
::

::hangnum
1294\.
::

::gatha1
‘‘Yāgumissakaṃ gaṇhā’’ti, vutte tattha ca yāgu ce;
::

::gathalast
Samā bahutarā vā sā, na pavāreti so kira.
::

::hangnum
1295\.
::

::gatha1
Mandā yāgu, bahuṃ bhattaṃ, sace hoti pavāraṇā;
::

::gathalast
Idaṃ sabbattha niddiṭṭhaṃ, kāraṇaṃ pana duddasaṃ.
::

::hangnum
1296\.
::

::gatha1
Rasaṃ {pb:V:0.0106} bahurase bhatte, khīraṃ vā bahukhīrake;
::

::gathalast
Gaṇhathāti visuṃ katvā, deti natthi pavāraṇā.
::

::hangnum
1297\.
::

::gatha1
Gacchanteneva {pb:M:0.0121} bhottabbaṃ, gacchanto ce pavārito;
::

::gathalast
Bhuñjitabbaṃ ṭhiteneva, ṭhatvā yadi pavārito.
::

::hangnum
1298\.
::

::gatha1
Udakaṃ vāpi patvā so, sace tiṭṭhati kaddamaṃ;
::

::gathalast
Atirittaṃ tu kāretvā, bhuñjitabbaṃ tato puna.
::

::hangnum
1299\.
::

::gatha1
Pīṭhake yo nisīditvā, pavāreti sace pana;
::

::gathalast
Āsanaṃ avicāletvā, bhuñjitabbaṃ yathāsukhaṃ.
::

::hangnum
1300\.
::

::gatha1
Sace mañce nisīditvā, pavāreti tato pana;
::

::gathalast
Ito saṃsarituṃ etto, īsakampi na labbhati.
::

::hangnum
1301\.
::

::gatha1
Tena mañcena naṃ saddhiṃ, vaṭṭataññatra nenti ce;
::

::gathalast
Evaṃ sabbattha ñātabbaṃ, viññunā vinayaññunā.
::

::hangnum
1302\.
::

::gatha1
Nipajjitvāva bhottabbaṃ, nipanno ce pavārito;
::

::gathalast
Vāretukkuṭiko hutvā, bhuñjitabbaṃ tatheva ca.
::

::hangnum
1303\.
::

::gatha1
Athālametaṃ sabbanti, vattabbaṃ tena bhikkhunā;
::

::gathalast
Atirittaṃ karontena, onametvāna bhājanaṃ.
::

::hangnum
1304\.
::

::gatha1
Kappiyaṃ pana kātabbaṃ, na patteyeva kevalaṃ;
::

::gathalast
Pacchiyaṃ yadi vā kuṇḍe, kātuṃ vaṭṭati bhājane.
::

::hangnum
1305\.
::

::gatha1
Pavāritānaṃ apavāritānaṃ;
::

::gatha2
Aññesametaṃ pana vaṭṭateva;
::

::gatha3
Yenātirittaṃ tu kataṃ ṭhapetvā;
::

::gathalast
Tameva cekaṃ paribhuñjitabbaṃ.
::

::hangnum
1306\.
::

::gatha1
Kappiyaṃ pana kāretvā, bhuñjantasseva bhikkhuno;
::

::gathalast
Byañjanaṃ vāpi yaṃ kiñci, patte tassākiranti ce.
::

::hangnum
1307\.
::

::gatha1
Atirittaṃ tu kāretvā, bhuñjitabbaṃ tathā puna;
::

::gathalast
Yena taṃ akataṃ yaṃ vā, kātabbaṃ tena taṃ visuṃ.
::

::hangnum
1308\.
::

::gatha1
Kataṃ {pb:M:0.0122} akappiyādīhi, atirittaṃ tu sattahi;
::

::gathalast
Na gilānātirittañca, taṃ hotinatirittakaṃ.
::

::hangnum
1309\.
::

::gatha1
Yopi {pb:V:0.0107} pātova ekampi, sitthaṃ bhutvā nisīdati;
::

::gathalast
Upakaṭṭhūpanītampi, kātuṃ labhati kappiyaṃ.
::

::hangnum
1310\.
::

::gatha1
Āhāratthāya yāmādi-kālikaṃ paṭigaṇhato;
::

::gathalast
Anāmisaṃ tamevassa, dukkaṭaṃ paribhuñjato.
::

::hangnum
1311\.
::

::gatha1
Tathā anatirittanti, saññino atirittake;
::

::gathalast
Tattha vematikassāpi, dukkaṭaṃ paridīpitaṃ.
::

::hangnum
1312\.
::

::gatha1
Anāpattātirittaṃ tu, kārāpetvāna bhuñjato;
::

::gathalast
Gilānassātirittaṃ vā, tathā ummattakādino.
::

::hangnum
1313\.
::

::gatha1
Samuṭṭhānādayo sabbe, kathinena samā matā;
::

::gathalast
Kappiyākaraṇañceva, bhojanañca kriyākriyaṃ.
::

::centre
Paṭhamapavāraṇakathā.
::

::hangnum
1314\.
::

::gatha1
Yo panānatirittena, pavāreyya pavāritaṃ;
::

::gathalast
Jānaṃ āsādanāpekkho, bhutte pācitti tassa tu.
::

::hangnum
1315\.
::

::gatha1
Dukkaṭaṃ abhihāre ca, gahaṇe itarassa hi;
::

::gathalast
Ajjhohārapayogesu, sabbesupi ca dukkaṭaṃ.
::

::hangnum
1316\.
::

::gatha1
Bhojanassāvasānasmiṃ, pācitti paridīpitā;
::

::gathalast
Abhihārakabhikkhussa, sabbaṃ tasseva dassitaṃ.
::

::hangnum
1317\.
::

::gatha1
Pavāritoti saññissa, bhikkhusmiṃ apavārite;
::

::gathalast
Vimatissubhayatthāpi, dukkaṭaṃ paridīpitaṃ.
::

::hangnum
1318\.
::

::gatha1
Anāpattātirittaṃ vā, kārāpetvāva deti ce;
::

::gathalast
Gilānassāvasesaṃ vā, aññassatthāya deti vā.
::

::hangnum
1319\.
::

::gatha1
Sesaṃ {pb:M:0.0123} sabbamasesena, anantarasamaṃ mataṃ;
::

::gathalast
Omasavādatulyāva, samuṭṭhānādayo nayā.
::

::centre
Dutiyapavāraṇakathā.
::

::hangnum
1320\.
::

::gatha1
Khādanīyaṃ vā bhojanīyaṃ vā;
::

::gatha2
Kiñci vikāle yo pana bhikkhu;
::

::gatha3
Khādati {pb:V:0.0108} bhuñjati vāpi ca taṃ;
::

::gathalast
So jinavuttaṃ dosamupeti.
::

::hangnum
1321\.
::

::gatha1
Yamāmisagatañcettha, vanamūlaphalādikaṃ;
::

::gathalast
Kālikesvasammohatthaṃ, veditabbamidaṃ pana.
::

::hangnum
1322\.
::

::gatha1
Mūlaṃ kandaṃ muḷālañca, matthakaṃ khandhakaṃ tacaṃ;
::

::gathalast
Pattaṃ pupphaṃ phalaṃ aṭṭhi, piṭṭhaṃ niyyāsameva ca.
::

::hangnum
1323\.
::

::gatha1
Mūlakhādanīyādīnaṃ, mukhamattanidassanaṃ;
::

::gathalast
Bhikkhūnaṃ pāṭavatthāya, nāmatthesu nibodhatha.
::

::hangnum
1324\.
::

::gatha1
Mūlakaṃ khārakañceva, vatthulaṃ taṇḍuleyyakaṃ;
::

::gathalast
Tambakaṃ jajjharikañca, caccu vajakalīpi ca.
::

::hangnum
1325\.
::

::gatha1
**Mūlāni** evamādīnaṃ, sākānaṃ āmise pana;
::

::gathalast
Saṅgahaṃ idha gacchanti, āhāratthaṃ pharanti hi.
::

::hangnum
1326\.
::

::gatha1
Chaḍḍenti jaraṭṭhaṃ chetvā, yaṃ taṃ vajakalissa tu;
::

::gathalast
Taṃ yāvajīvikaṃ vuttaṃ, sesānaṃ yāvakālikaṃ.
::

::hangnum
1327\.
::

::gatha1
Haliddi siṅgiverañca, vacattaṃ ativisaṃ vacaṃ;
::

::gathalast
Usīraṃ bhaddamuttañca, tathā kaṭukarohiṇī.
::

::hangnum
1328\.
::

::gatha1
Iccevamādikaṃ aññaṃ, pañcamūlādikaṃ bahu;
::

::gathalast
Nānappakārakaṃ mūlaṃ, viññeyyaṃ yāvajīvikaṃ.
::

::hangnum
1329\.
::

::gatha1
Masālupiṇḍalādīnaṃ{pb:M:0.0124}, vallīnaṃ āluvassa ca;
::

::gathalast
**Kando** uppalajātīnaṃ, tathā padumajātiyā.
::

::hangnum
1330\.
::

::gatha1
Kadalīsiggutālānaṃ, māluvassa ca veḷuyā;
::

::gathalast
Satāvari kaserūnaṃ, kando ambāṭakassa ca.
::

::hangnum
1331\.
::

::gatha1
Iccevamādayo kandā;
::

::gatha2
Dassitā yāvakālikā;
::

::gatha3
Dhoto so āmise vutto;
::

::gathalast
Kando yo khīravalliyā.
::

::hangnum
1332\.
::

::gatha1
Adhoto lasuṇañceva, khīrakākoliādayo;
::

::gathalast
Kandā vākyapathātītā, viññeyyā yāvajīvikā.
::

::hangnum
1333\.
::

::gatha1
Puṇḍarīkamuḷālañca{pb:V:0.0109}, muḷālaṃ padumassa ca;
::

::gathalast
Evamādimanekampi, **muḷālaṃ** yāvakālikaṃ.
::

::hangnum
1334\.
::

::gatha1
Tālahintālakuntāla-nāḷikerādisambhavaṃ;
::

::gathalast
Haliddisiṅgiverānaṃ, muḷālaṃ yāvajīvikaṃ.
::

::hangnum
1335\.
::

::gatha1
Tālahintālakuntāla-kaḷīro ketakassa ca;
::

::gathalast
Kadalīnāḷikerānaṃ, **matthakaṃ** mūlakassa ca.
::

::hangnum
1336\.
::

::gatha1
Khajjurerakavettānaṃ, ucchuveḷunaḷādinaṃ;
::

::gathalast
Sattannaṃ pana dhaññānaṃ, kaḷīro sāsapassa ca.
::

::hangnum
1337\.
::

::gatha1
Iccevamādayoneke, matthakā yāvakālikā;
::

::gathalast
Aññe haliddiādīnaṃ, matthakā yāvajīvikā.
::

::hangnum
1338\.
::

::gatha1
Tālakuntālakādīnaṃ, chinditvā pātito pana;
::

::gathalast
Gato jaraṭṭhabundo so, saṅgahaṃ yāvajīvike.
::

::hangnum
1339\.
::

::gatha1
**Khandha**khādanīyaṃ nāma, ucchukhandho pakāsito;
::

::gathalast
Sālakalyāṇiyā khandho, tathā pathaviyaṃ gato.
::

::hangnum
1340\.
::

::gatha1
Evamuppalajātīnaṃ, daṇḍako yāvakāliko;
::

::gathalast
Paṇṇadaṇḍuppalādīnaṃ, sabbo padumajātiyā.
::

::hangnum
1341\.
::

::gatha1
Yāvajīvikasaṅkhātā{pb:M:0.0125}, karamaddādidaṇḍakā;
::

::gathalast
**Tacesu**cchutacoveko, saraso yāvakāliko.
::

::hangnum
1342\.
::

::gatha1
Mūlakaṃ khārako caccu, tambako taṇḍuleyyako;
::

::gathalast
Vatthulo cīnamuggo ca, ummā vajakalī tathā.
::

::hangnum
1343\.
::

::gatha1
Jajjharī kāsamaddo ca, sellu siggu ca nāḷikā;
::

::gathalast
Varuṇo aggimantho ca, jīvantī sunisannako.
::

::hangnum
1344\.
::

::gatha1
Rājamāso ca māso ca, nipphāvo migapupphikā;
::

::gathalast
Vaṇṭako bhūmiloṇīti, evamādimanekakaṃ.
::

::hangnum
1345\.
::

::gatha1
**Patta**khādanīyaṃ nāma, kathitaṃ yāvakālikaṃ;
::

::gathalast
Itarā ca mahāloṇi, dīpitā yāvajīvikā.
::

::hangnum
1346\.
::

::gatha1
Yāvakālikamicceva, kathitaṃ ambapallavaṃ;
::

::gathalast
Nimbassa kuṭajassāpi, paṇṇaṃ sulasiyāpi ca.
::

::hangnum
1347\.
::

::gatha1
Kappāsikapaṭolānaṃ{pb:V:0.0110}, tesaṃ pupphaphalāni ca;
::

::gathalast
Phaṇijjakajjukānañca, paṇṇaṃ taṃ yāvajīvikaṃ.
::

::hangnum
1348\.
::

::gatha1
Aṭṭhannaṃ mūlakādīnaṃ, **pupphaṃ** nipphāvakassa ca;
::

::gathalast
Tathā pupphaṃ karīrassa, pupphaṃ varuṇakassa ca.
::

::hangnum
1349\.
::

::gatha1
Pupphaṃ kaserukassāpi, jīvantī siggupupphakaṃ;
::

::gathalast
Padumuppalajātīnaṃ, pupphānaṃ kaṇṇikāpi ca.
::

::hangnum
1350\.
::

::gatha1
Nāḷikerassa tālassa, taruṇaṃ ketakassa ca;
::

::gathalast
Iccevamādikaṃ puppha-manekaṃ yāvakālikaṃ.
::

::hangnum
1351\.
::

::gatha1
Yāvakālikapupphāni, ṭhapetvā pana sesakaṃ;
::

::gathalast
Yāvajīvikapupphanti, dīpaye sabbameva ca.
::

::hangnum
1352\.
::

::gatha1
Tilakamakulasālamallikānaṃ{pb:M:0.0126};
::

::gatha2
Kakudhakapitthakakundakaḷīnaṃ;
::

::gatha3
Kuravakakaravīrapāṭalīnaṃ;
::

::gathalast
Kusumamidaṃ pana yāvajīvikaṃ.
::

::hangnum
1353\.
::

::gatha1
Ambambāṭakajambūnaṃ, **phala**ñca panasassa ca;
::

::gathalast
Mātuluṅgakapitthānaṃ, phalaṃ tintiṇikassa ca.
::

::hangnum
1354\.
::

::gatha1
Tālassa nāḷikerassa, phalaṃ khajjūriyāpi ca;
::

::gathalast
Labujassa ca cocassa, mocassa madhukassa ca.
::

::hangnum
1355\.
::

::gatha1
Badarassa karamaddassa, phalaṃ vātiṅgaṇassa ca;
::

::gathalast
Kumbhaṇḍatipusānañca, phalaṃ eḷālukassa ca.
::

::hangnum
1356\.
::

::gatha1
Rājāyatanaphalaṃ pussa-phalaṃ timbarukassa ca;
::

::gathalast
Evamādimanekampi, phalaṃ taṃ yāvakālikaṃ.
::

::hangnum
1357\.
::

::gatha1
Tiphalaṃ pipphalī jāti-phalañca kaṭukapphalaṃ;
::

::gathalast
Goṭṭhaphalaṃ bilaṅgañca, takkolamaricāni ca.
::

::hangnum
1358\.
::

::gatha1
Evamādīni vuttāni, avuttāni ca pāḷiyaṃ;
::

::gathalast
Phalāni pana gacchanti, yāvajīvikasaṅgahaṃ.
::

::hangnum
1359\.
::

::gatha1
Panasambāṭakaṭṭhīni, sālaṭṭhi labujaṭṭhi ca;
::

::gathalast
Ciñcābimbaphalaṭṭhīni, pokkharaṭṭhi ca sabbaso.
::

::hangnum
1360\.
::

::gatha1
Khajjūriketakādīnaṃ{pb:V:0.0111}, tathā tālaphalaṭṭhi ca;
::

::gathalast
Evamādīni gacchanti, yāvakālikasaṅgahaṃ.
::

::hangnum
1361\.
::

::gatha1
Punnāgamadhukaṭṭhīni, sellaṭṭhi tiphalaṭṭhi ca;
::

::gathalast
Evamādīni **aṭṭhīni,** niddiṭṭhāni anāmise.
::

::hangnum
1362\.
::

::gatha1
Sattannaṃ pana dhaññānaṃ, aparaṇṇānameva ca;
::

::gathalast
**Piṭṭhaṃ** panasasālānaṃ, labujambāṭakassa ca.
::

::hangnum
1363\.
::

::gatha1
Tālapiṭṭhaṃ {pb:M:0.0127} tathā dhotaṃ, piṭṭhaṃ yaṃ khīravalliyā;
::

::gathalast
Evamādimanekampi, kathitaṃ yāvakālikaṃ.
::

::hangnum
1364\.
::

::gatha1
Adhotaṃ tālapiṭṭhañca, piṭṭhaṃ yaṃ khīravalliyā;
::

::gathalast
Assagandhādipiṭṭhañca, hoti taṃ yāvajīvikaṃ.
::

::hangnum
1365\.
::

::gatha1
**Niyyāso** ucchunibbatto, eko sattāhakāliko;
::

::gathalast
Avaseso ca hiṅgādi, niyyāso yāvajīviko.
::

::hangnum
1366\.
::

::gatha1
Mūlādīsu mayā kiñci, mukhamattaṃ nidassitaṃ;
::

::gathalast
Etassevānusārena, seso ñeyyo vibhāvinā.
::

::hangnum
1367\.
::

::gatha1
‘‘Bhuñjissāmi vikāle’’ti, āmisaṃ paṭigaṇhato;
::

::gathalast
Kāle vikālasaññissa, kāle vematikassa ca.
::

::hangnum
1368\.
::

::gatha1
Dukkaṭaṃ, kālasaññissa, anāpatti pakāsitā;
::

::gathalast
Idaṃ eḷakalomena, samuṭṭhānādinā samaṃ.
::

::centre
Vikālabhojanakathā.
::

::hangnum
1369\.
::

::gatha1
Bhojanaṃ sannidhiṃ katvā, khādanaṃ vāpi yo pana;
::

::gathalast
Bhuñjeyya vāpi khādeyya, tassa pācittiyaṃ siyā.
::

::hangnum
1370\.
::

::gatha1
Bhikkhu yaṃ sāmaṇerānaṃ, pariccajatyanālayo;
::

::gathalast
Nidahitvā sace tassa, denti taṃ puna vaṭṭati.
::

::hangnum
1371\.
::

::gatha1
Sayaṃ paṭiggahetvāna, apariccattameva yaṃ;
::

::gathalast
Dutiye divase tassa, nihitaṃ taṃ na vaṭṭati.
::

::hangnum
1372\.
::

::gatha1
Tato ajjhoharantassa, ekasitthampi bhikkhuno;
::

::gathalast
Pācitti kathitā suddhā, suddhacittena tādinā.
::

::hangnum
1373\.
::

::gatha1
Akappiyesu {pb:V:0.0112} maṃsesu, manussasseva maṃsake;
::

::gathalast
Thullaccayena pācitti, dukkaṭena sahetare.
::

::hangnum
1374\.
::

::gatha1
Yāmakālikasaṅkhātaṃ{pb:M:0.0128}, pācitti paribhuñjato;
::

::gathalast
Dukkaṭāpattiyā saddhiṃ, āhāratthāya bhuñjato.
::

::hangnum
1375\.
::

::gatha1
Sace pavārito hutvā, annaṃ anatirittakaṃ;
::

::gathalast
Bhuñjato pakataṃ tassa, hoti pācittiyadvayaṃ.
::

::hangnum
1376\.
::

::gatha1
Thullaccayena saddhiṃ dve, maṃse mānusake siyuṃ;
::

::gathalast
Sese akappiye maṃse, dukkaṭena saha dvayaṃ.
::

::hangnum
1377\.
::

::gatha1
Yāmakālikasaṅkhātaṃ, bhuñjato sati paccaye;
::

::gathalast
Sāmisena mukhena dve, ekameva nirāmisaṃ.
::

::hangnum
1378\.
::

::gatha1
Tamevajjhoharantassa, āhāratthāya kevalaṃ;
::

::gathalast
Dvīsu tesu vikappesu, dukkaṭaṃ pana vaḍḍhati.
::

::hangnum
1379\.
::

::gatha1
Vikāle bhuñjato suddhaṃ, sannidhipaccayāpi ca;
::

::gathalast
Vikālabhojanā ceva, hoti pācittiyadvayaṃ.
::

::hangnum
1380\.
::

::gatha1
Maṃse thullaccayañceva, dukkaṭampi ca vaḍḍhati;
::

::gathalast
Manussamaṃse sese ca, yathānukkamato dvayaṃ.
::

::hangnum
1381\.
::

::gatha1
Natthevānatirittampi, vikāle paribhuñjato;
::

::gathalast
Doso sabbavikappesu, bhikkhuno tannimittako.
::

::hangnum
1382\.
::

::gatha1
Vikālapaccayā vāpi, na doso yāmakālike;
::

::gathalast
Sattāhakālikaṃ yāva-jīvikaṃ paṭigaṇhato.
::

::hangnum
1383\.
::

::gatha1
Āhārasseva atthāya, gahaṇe duvidhassa tu;
::

::gathalast
Ajjhohārapayogesu, dukkaṭaṃ tu nirāmise.
::

::hangnum
1384\.
::

::gatha1
Atha āmisasaṃsaṭṭhaṃ, gahetvā ṭhapitaṃ sace;
::

::gathalast
Puna ajjhoharantassa, pācitteva pakāsitā.
::

::hangnum
1385\.
::

::gatha1
Kālo yāmo ca sattāhaṃ, iti kālattayaṃ idaṃ;
::

::gathalast
Atikkamayato doso, kālaṃ taṃ taṃ tu kālikaṃ.
::

::hangnum
1386\.
::

::gatha1
Attanā tīṇi sambhinna-rasāni itarāni hi;
::

::gathalast
Sabhāvamupaneteva, yāvakālikamattano.
::

::hangnum
1387\.
::

::gatha1
Evameva {pb:M:0.0129}{pb:V:0.0113} ca sesesu, kālikesu viniddise;
::

::gathalast
Imesu pana sabbesu, kālikesu catūsvapi.
::

::hangnum
1388\.
::

::gatha1
Kālikadvayamādimhi, antovutthañca sannidhi;
::

::gathalast
Ubhayampi na hoteva, pacchimaṃ kālikadvayaṃ.
::

::hangnum
1389\.
::

::gatha1
Akappiyāya kuṭiyā, vutthenantadvayena taṃ;
::

::gathalast
Gahitaṃ tadahe vāpi, dvayaṃ pubbaṃ na vaṭṭati.
::

::hangnum
1390\.
::

::gatha1
Mukhasannidhi nāmāyaṃ, antovutthaṃ na kappati;
::

::gathalast
Iti vuttaṃ daḷhaṃ katvā, **mahāpaccariyaṃ** pana.
::

::hangnum
1391\.
::

::gatha1
Na doso nidahitvāpi, paṭhamaṃ kālikattayaṃ;
::

::gathalast
Taṃ taṃ sakaṃ sakaṃ kāla-manatikkamma bhuñjato.
::

::hangnum
1392\.
::

::gatha1
Tathā ummattakādīnaṃ, anāpatti pakāsitā;
::

::gathalast
Samameḷakalomena, samuṭṭhānādinā idaṃ.
::

::centre
Sannidhikārakathā.
::

::hangnum
1393\.
::

::gatha1
Bhojanāni paṇītāni, agilāno panattano;
::

::gathalast
Atthāya viññāpetvāna, pācitti paribhuñjato.
::

::hangnum
1394\.
::

::gatha1
‘‘Sappinā dehi bhattaṃ me, sasappiṃ sappimissakaṃ;
::

::gathalast
Sappibhattañca dehī’’ti, viññāpentassa dukkaṭaṃ.
::

::hangnum
1395\.
::

::gatha1
Viññāpetvā tathā taṃ ce, dukkaṭaṃ paṭigaṇhato;
::

::gathalast
Puna ajjhoharantassa, pācitti pariyāputā.
::

::hangnum
1396\.
::

::gatha1
Suddhāni sappiādīni, viññāpetvāna bhuñjato;
::

::gathalast
Sekhiyesupi viññatti, dukkaṭaṃ paridīpaye.
::

::hangnum
1397\.
::

::gatha1
Tasmā paṇītasaṃsaṭṭhaṃ, viññāpetvāva bhuñjato;
::

::gathalast
Sattadhaññamayaṃ bhattaṃ, pācittiyamudīraye.
::

::hangnum
1398\.
::

::gatha1
Sace {pb:M:0.0130} ‘‘gosappinā mayhaṃ, dehi bhatta’’nti yācito;
::

::gathalast
Ajiyā sappiādīhi, visaṅketaṃ dadāti ce.
::

::hangnum
1399\.
::

::gatha1
‘‘Sappinā dehi’’ vutto ce, navanītādikesupi;
::

::gathalast
Deti aññatarenassa, visaṅketanti dīpitaṃ.
::

::hangnum
1400\.
::

::gatha1
Yena {pb:V:0.0114} yena hi viññattaṃ, tasmiṃ mūlepi tassa vā;
::

::gathalast
Laddhepi pana taṃ laddhaṃ, hotiyeva na aññathā.
::

::hangnum
1401\.
::

::gatha1
Ṭhapetvā sappiādīni, āgatāni hi pāḷiyaṃ;
::

::gathalast
Aññehi viññāpentassa, hoti āpatti dukkaṭaṃ.
::

::hangnum
1402\.
::

::gatha1
Sabbehi sappiādīhi, viññāpetvāva ekato;
::

::gathalast
Bhuñjatekarasaṃ katvā, nava pācittiyo matā.
::

::hangnum
1403\.
::

::gatha1
Akappiyena vuttepi, sappinā deti tena ce;
::

::gathalast
Gahaṇe paribhogepi, dukkaṭaṃ paridīpitaṃ.
::

::hangnum
1404\.
::

::gatha1
Gilānassa gilānoti, saññino vimatissa vā;
::

::gathalast
Dukkaṭaṃ muninā vuttaṃ, anāpatti pakāsitā.
::

::hangnum
1405\.
::

::gatha1
Gilānakāle viññatta-magilānassa bhuñjato;
::

::gathalast
Gilānassāvasesaṃ vā, ñātakādīnameva vā.
::

::hangnum
1406\.
::

::gatha1
Idaṃ catusamuṭṭhānaṃ, kāyato kāyavācato;
::

::gathalast
Kāyacittā tathā kāya-vācācittattayāpi ca.
::

::centre
Paṇītabhojanakathā.
::

::hangnum
1407\.
::

::gatha1
Adinnañhi mukhadvāraṃ, āhāraṃ āhareyya yo;
::

::gathalast
Dantaponodakaṃ hitvā, tassa pācittiyaṃ siyā.
::

::hangnum
1408\.
::

::gatha1
Hatthapāsobhinīhāro, majjhimuccāraṇakkhamo;
::

::gathalast
Manusso vāmanusso vā, deti kāyādinā tidhā.
::

::hangnum
1409\.
::

::gatha1
Paṭiggaṇhāti {pb:M:0.0131} taṃ bhikkhu, dīyamānaṃ sace dvidhā;
::

::gathalast
Evaṃ pañcaṅgasaṃyoge, gahaṇaṃ tassa rūhati.
::

::hangnum
1410\.
::

::gatha1
Dāyako gaganaṭṭho ce, bhūmaṭṭho cetaro siyā;
::

::gathalast
Bhūmaṭṭhassa ca sīsena, gaganaṭṭhassa dehino.
::

::hangnum
1411\.
::

::gatha1
Yamāsannataraṃ aṅgaṃ, orimantena tassa tu;
::

::gathalast
Dātuṃ vāpi gahetuṃ vā, vinā hatthaṃ pasāritaṃ.
::

::hangnum
1412\.
::

::gatha1
Hatthapāso minetabbo, nagaṭṭhādīsvayaṃ nayo;
::

::gathalast
Evarūpe pana ṭhāne, ṭhatvā ce deti vaṭṭati.
::

::hangnum
1413\.
::

::gatha1
Pakkhī {pb:V:0.0115} vā mukhatuṇḍena, hatthī soṇḍāya vā pana;
::

::gathalast
Sace yaṃ kiñci pupphaṃ vā, phalaṃ vā deti vaṭṭati.
::

::hangnum
1414\.
::

::gatha1
Bhattabyañjanapuṇṇāni, bhājanāni bahūnipi;
::

::gathalast
Sīsenādāya bhikkhussa, gantvā kassaci santikaṃ.
::

::hangnum
1415\.
::

::gatha1
Īsakaṃ pana onatvā, ‘‘gaṇhā’’ti yadi bhāsati;
::

::gathalast
Tena hatthaṃ pasāretvā, heṭṭhimaṃ pana bhājanaṃ.
::

::hangnum
1416\.
::

::gatha1
Paṭicchitabbaṃ taṃ eka- desenāpi ca bhikkhunā;
::

::gathalast
Honti ettāvatā tāni, gahitāneva sabbaso.
::

::hangnum
1417\.
::

::gatha1
Tato paṭṭhāya taṃ sabbaṃ, oropetvā yathāsukhaṃ;
::

::gathalast
Ugghāṭetvā tato iṭṭhaṃ, gahetuṃ pana vaṭṭati.
::

::hangnum
1418\.
::

::gatha1
Pacchiādimhi vattabba-matthi kiṃ ekabhājane;
::

::gathalast
Kājabhattaṃ haranto ce, onatvā deti vaṭṭati.
::

::hangnum
1419\.
::

::gatha1
Tiṃsahattho siyā veḷu, antesu ca duve ghaṭā;
::

::gathalast
Sappino, gahitekasmiṃ, sabbaṃ gahitameva taṃ.
::

::hangnum
1420\.
::

::gatha1
Bahupattā ca mañce vā, pīṭhe vā kaṭasārake;
::

::gathalast
Ṭhapitā dāyako hattha-pāse ṭhatvāna deti ce.
::

::hangnum
1421\.
::

::gatha1
Paṭiggahaṇasaññāya, mañcādīni sace pana;
::

::gathalast
Nisīdati phusitvā yo, yañca pattesu dīyati.
::

::hangnum
1422\.
::

::gatha1
Gahitaṃ {pb:M:0.0132} tena taṃ sabbaṃ, hotiyeva na saṃsayo;
::

::gathalast
Paṭiggahessāmicceva, mañcādīni sace pana.
::

::hangnum
1423\.
::

::gatha1
Gahitaṃ hoti taṃ sabbaṃ, āruhitvā nisīdati;
::

::gathalast
Āhacca kucchiyā kucchiṃ, ṭhitā pattā hi bhūmiyaṃ.
::

::hangnum
1424\.
::

::gatha1
Yaṃ yaṃ aṅguliyā vāpi, phusitvā sūciyāpi vā;
::

::gathalast
Nisinno tattha tattheva, dīyamānaṃ tu vaṭṭati.
::

::hangnum
1425\.
::

::gatha1
Kaṭasāre mahantasmiṃ, tathā hatthattharādisu;
::

::gathalast
Gaṇhato hatthapāsasmiṃ, vijjamāne tu vaṭṭati.
::

::hangnum
1426\.
::

::gatha1
Tatthajātakapaṇṇesu, gahetuṃ na ca vaṭṭati;
::

::gathalast
Na panetāni kāyena, paṭibaddhāni honti hi.
::

::hangnum
1427\.
::

::gatha1
Asaṃhārimapāsāṇe{pb:V:0.0116}, phalake vāpi tādise;
::

::gathalast
Khāṇubaddhepi vā mañce, gahaṇaṃ neva rūhati.
::

::hangnum
1428\.
::

::gatha1
Tintiṇikādipaṇṇesu, bhūmiyaṃ patthaṭesu vā;
::

::gathalast
Dhāretumasamatthattā, gahaṇaṃ na ca rūhati.
::

::hangnum
1429\.
::

::gatha1
Hatthapāsamatikkamma, dīghadaṇḍena deti ce;
::

::gathalast
Vattabbo bhikkhunāgantvā, dehīti parivesako.
::

::hangnum
1430\.
::

::gatha1
Sace patte rajo hoti, dhovitabbo jale sati;
::

::gathalast
Tasmiṃ asati puñchitvā, gahetabbo asesato.
::

::hangnum
1431\.
::

::gatha1
Piṇḍāya vicarantassa, rajaṃ patati ce pana;
::

::gathalast
Bhikkhā paṭiggahetvāva, gahetabbā vijānatā.
::

::hangnum
1432\.
::

::gatha1
Appaṭiggahite bhikkhuṃ, gaṇhato pana dukkaṭaṃ;
::

::gathalast
Paṭiggahetvānāpatti, pacchā taṃ paribhuñjato.
::

::hangnum
1433\.
::

::gatha1
‘‘Paṭiggahetvā dethā’’ti, vutte taṃ vacanaṃ pana;
::

::gathalast
Asutvānādiyitvā vā, denti ce natthi dukkaṭaṃ.
::

::hangnum
1434\.
::

::gatha1
Pacchā paṭiggahetvāva, gahetabbaṃ vijānatā;
::

::gathalast
Sace rajaṃ nipāteti, mahāvāto tato tato.
::

::hangnum
1435\.
::

::gatha1
Na {pb:M:0.0133} sakkā ca siyā bhikkhaṃ, gahetuṃ yadi bhikkhunā;
::

::gathalast
Aññassa dātukāmena, gahetuṃ pana vaṭṭati.
::

::hangnum
1436\.
::

::gatha1
Sāmaṇerassa taṃ datvā, dinnaṃ vā tena taṃ puna;
::

::gathalast
Tassa vissāsato vāpi, bhuñjituṃ pana vaṭṭati.
::

::hangnum
1437\.
::

::gatha1
Bhikkhācāre sace bhattaṃ, sarajaṃ deti bhikkhuno;
::

::gathalast
‘‘Paṭiggahetvā bhikkhaṃ tvaṃ, gaṇha vā bhuñja vā’’ti ca.
::

::hangnum
1438\.
::

::gatha1
Vattabbo so tathā tena, kattabbañceva bhikkhunā;
::

::gathalast
Rajaṃ upari bhattassa, tassuplavati ce pana.
::

::hangnum
1439\.
::

::gatha1
Kañjikaṃ tu pavāhetvā, bhuñjitabbaṃ yathāsukhaṃ;
::

::gathalast
Anto paṭiggahetabbaṃ, paviṭṭhaṃ tu sace pana.
::

::hangnum
1440\.
::

::gatha1
Patitaṃ sukkhabhatte ce, apanīyāva taṃ rajaṃ;
::

::gathalast
Sukhumaṃ ce sabhattampi, bhuñjitabbaṃ yathāsukhaṃ.
::

::hangnum
1441\.
::

::gatha1
Uḷuṅkenāharitvāpi{pb:V:0.0117}, dentassa paṭhamaṃ pana;
::

::gathalast
Thevo uḷuṅkato patte, sace patati vaṭṭati.
::

::hangnum
1442\.
::

::gatha1
Bhatte ākiramāne tu, carukena tato pana;
::

::gathalast
Masi vā chārikā vāpi, sace patati bhājane.
::

::hangnum
1443\.
::

::gatha1
Tassa cābhihaṭattāpi, na doso upalabbhati;
::

::gathalast
Anantarassa bhikkhussa, dīyamānaṃ tu pattato.
::

::hangnum
1444\.
::

::gatha1
Uppabhitvā sace patte, itarassa ca bhikkhuno;
::

::gathalast
Patati vaṭṭatevāyaṃ, paṭiggahitameva taṃ.
::

::hangnum
1445\.
::

::gatha1
Pāyāsassa ca pūretvā, pattaṃ ce denti bhikkhuno;
::

::gathalast
Uṇhattā pana taṃ heṭṭhā, gahetuṃ na ca sakkati.
::

::hangnum
1446\.
::

::gatha1
Vaṭṭatīti ca niddiṭṭhaṃ, gahetuṃ mukhavaṭṭiyaṃ;
::

::gathalast
Na sakkā ce gahetabbo, tathā ādhārakenapi.
::

::hangnum
1447\.
::

::gatha1
Sace {pb:M:0.0134} āsanasālāyaṃ, gahetvā pattamattano;
::

::gathalast
Niddāyati nisinnova, dīyamānaṃ na jānati.
::

::hangnum
1448\.
::

::gatha1
Nevāhariyamānaṃ vā, appaṭiggahitameva taṃ;
::

::gathalast
Ābhogaṃ pana katvā ce, nisinno hoti vaṭṭati.
::

::hangnum
1449\.
::

::gatha1
Sace hatthena muñcitvā, pattaṃ ādhārakampi vā;
::

::gathalast
Pelletvā pana pādena, niddāyati hi vaṭṭati.
::

::hangnum
1450\.
::

::gatha1
Pādenādhārakaṃ akka-mitvāpi paṭigaṇhato;
::

::gathalast
Jāgarassāpi hoteva, gahaṇasmiṃ anādaro.
::

::hangnum
1451\.
::

::gatha1
Tasmā taṃ na ca kātabbaṃ, bhikkhunā vinayaññunā;
::

::gathalast
Yaṃ dīyamānaṃ patati, gahetuṃ taṃ tu vaṭṭati.
::

::hangnum
1452\.
::

::gatha1
Bhuñjantānañca dantā vā, khīyantipi nakhāpi vā;
::

::gathalast
Tathā pattassa vaṇṇo vā, abbohāranayo ayaṃ.
::

::hangnum
1453\.
::

::gatha1
Satthakenucchuādīni, phālentānaṃ sace malaṃ;
::

::gathalast
Paññāyati hi taṃ tesu, siyā navasamuṭṭhitaṃ.
::

::hangnum
1454\.
::

::gatha1
Paṭiggahetvā taṃ pacchā, khāditabbaṃ tu bhikkhunā;
::

::gathalast
Na paññāyati ce tasmiṃ, malaṃ vaṭṭati khādituṃ.
::

::hangnum
1455\.
::

::gatha1
Pisantānampi {pb:V:0.0118} bhesajjaṃ, koṭṭentānampi vā tathā;
::

::gathalast
Nisadodukkhalādīnaṃ, khīyanepi ayaṃ nayo.
::

::hangnum
1456\.
::

::gatha1
Bhesajjatthāya tāpetvā, vāsiṃ khīre khipanti ce;
::

::gathalast
Uṭṭheti nīlikā tattha, satthake viya nicchayo.
::

::hangnum
1457\.
::

::gatha1
Sace āmakatakke vā, khīre vā pakkhipanti taṃ;
::

::gathalast
Sāmapākanimittamhā, na tu muccati dukkaṭā.
::

::hangnum
1458\.
::

::gatha1
Piṇḍāya vicarantassa, vassakālesu bhikkhuno;
::

::gathalast
Patte patati ce toyaṃ, kiliṭṭhaṃ kāyavatthato.
::

::hangnum
1459\.
::

::gatha1
Pacchā paṭiggahetvā taṃ, bhuñjitabbaṃ yathāsukhaṃ;
::

::gathalast
Eseva ca nayo vutto, rukkhamūlepi bhuñjato.
::

::hangnum
1460\.
::

::gatha1
Sattāhaṃ {pb:M:0.0135} pana vassante, deve suddhaṃ jalaṃ sace;
::

::gathalast
Abbhokāsepi vā patte, toyaṃ patati vaṭṭati.
::

::hangnum
1461\.
::

::gatha1
Odanaṃ pana dentena, sāmaṇerassa bhikkhunā;
::

::gathalast
Dātabbo acchupantena, tassa pattagatodanaṃ.
::

::hangnum
1462\.
::

::gatha1
Paṭiggahetvā vā pattaṃ, dātabbo tassa odano;
::

::gathalast
Chupitvā deti ce bhattaṃ, taṃ panuggahitaṃ siyā.
::

::hangnum
1463\.
::

::gatha1
Aññassa dātukāmena, pariccattaṃ sace pana;
::

::gathalast
Yāva hatthagataṃ tāva, paṭiggahitameva taṃ.
::

::hangnum
1464\.
::

::gatha1
‘‘Gaṇhā’’ti nirapekkhova, pattamādhārake ṭhitaṃ;
::

::gathalast
Sace vadati pacchā taṃ, paṭiggaṇheyya paṇḍito.
::

::hangnum
1465\.
::

::gatha1
Sāpekkhoyeva yo pattaṃ, ṭhapetvādhārake pana;
::

::gathalast
‘‘Etto pūvampi bhattaṃ vā, kiñci gaṇhā’’ti bhāsati.
::

::hangnum
1466\.
::

::gatha1
Sāmaṇeropi taṃ bhattaṃ, dhovitvā hatthamattano;
::

::gathalast
Attapattagataṃ bhattaṃ, aphusitvā sace pana.
::

::hangnum
1467\.
::

::gatha1
Pakkhipanto satakkhattuṃ, uddharitvāpi gaṇhatu;
::

::gathalast
Taṃpaṭiggahaṇe kiccaṃ, puna tassa na vijjati.
::

::hangnum
1468\.
::

::gatha1
Attapattagataṃ bhattaṃ, phusitvā yadi gaṇhati;
::

::gathalast
Pacchā paṭiggahetabbaṃ, saṃsaṭṭhattā parena taṃ.
::

::hangnum
1469\.
::

::gatha1
Bhikkhūnaṃ {pb:V:0.0119} yāguādīnaṃ, pacane bhājane pana;
::

::gathalast
Pakkhipitvā ṭhapentena, aññassatthāya odanaṃ.
::

::hangnum
1470\.
::

::gatha1
Bhājanupari hatthesu, sāmaṇerassa pakkhipe;
::

::gathalast
Patitaṃ hatthato tasmiṃ, na karoti akappiyaṃ.
::

::hangnum
1471\.
::

::gatha1
Pariccattañhi taṃ evaṃ, akatvākirateva ce;
::

::gathalast
Bhuñjitabbaṃ tu taṃ katvā, pattaṃ viya nirāmisaṃ.
::

::hangnum
1472\.
::

::gatha1
Sace yāgukuṭaṃ puṇṇaṃ, sāmaṇero hi dubbalo;
::

::gathalast
Bhikkhuṃ paṭiggahāpetuṃ, na sakkoti hi taṃ puna.
::

::hangnum
1473\.
::

::gatha1
Kuṭassa {pb:M:0.0136} gīvaṃ pattassa, ṭhapetvā mukhavaṭṭiyaṃ;
::

::gathalast
Bhikkhunā upanītassa, āvajjeti hi vaṭṭati.
::

::hangnum
1474\.
::

::gatha1
Atha vā bhūmiyaṃyeva, hatthe bhikkhu ṭhapeti ce;
::

::gathalast
Āropeti pavaṭṭetvā, tattha ce pana vaṭṭati.
::

::hangnum
1475\.
::

::gatha1
Bhattapacchucchubhāresu, ayameva vinicchayo;
::

::gathalast
Dve tayo sāmaṇerā vā, denti ce gahaṇūpagaṃ.
::

::hangnum
1476\.
::

::gatha1
Bhāramekassa bhikkhussa, gahetuṃ pana vaṭṭati;
::

::gathalast
Ekena vā tathā dinnaṃ, gaṇhanti dve tayopi vā.
::

::hangnum
1477\.
::

::gatha1
Mañcassa pāde pīṭhassa, pāde telaghaṭādikaṃ;
::

::gathalast
Laggenti tattha bhikkhussa, vaṭṭateva nisīdituṃ.
::

::hangnum
1478\.
::

::gatha1
Appaṭiggahitaṃ heṭṭhā-mañce ce telathālakaṃ;
::

::gathalast
Sammujjanto ca ghaṭṭeti, na panuggahitaṃ siyā.
::

::hangnum
1479\.
::

::gatha1
Paṭiggahitasaññāya, appaṭiggahitaṃ pana;
::

::gathalast
Gaṇhitvā puna taṃ ñatvā, ṭhapetuṃ tattha vaṭṭati.
::

::hangnum
1480\.
::

::gatha1
Vivaritvā sace pubbe, ṭhapitaṃ pihitampi ca;
::

::gathalast
Tatheva taṃ ṭhapetabbaṃ, kattabbaṃ na panaññathā.
::

::hangnum
1481\.
::

::gatha1
Bahi ṭhapeti ce tena, chupitabbaṃ na taṃ puna;
::

::gathalast
Yadi chupati ce ñatvā, taṃ panuggahitaṃ siyā.
::

::hangnum
1482\.
::

::gatha1
Paṭiggahitatelasmiṃ, uṭṭheti yadi kaṇṇakā;
::

::gathalast
Siṅgīverādike mūle, ghanacuṇṇampi vā tathā.
::

::hangnum
1483\.
::

::gatha1
Taṃsamuṭṭhānato {pb:V:0.0120} sabbaṃ, taññevāti pavuccati;
::

::gathalast
Paṭiggahaṇakiccaṃ tu, tasmiṃ puna na vijjati.
::

::hangnum
1484\.
::

::gatha1
Tālaṃ vā nāḷikeraṃ vā, āruḷho koci puggalo;
::

::gathalast
Tatraṭṭho tālapiṇḍiṃ so, otāretvāna rajjuyā.
::

::hangnum
1485\.
::

::gatha1
Sace {pb:M:0.0137} vadati ‘‘gaṇhā’’ti, na gahetabbameva ca;
::

::gathalast
Tamañño pana bhūmaṭṭho, gahetvā deti vaṭṭati.
::

::hangnum
1486\.
::

::gatha1
Chinditvā ce vatiṃ ucchuṃ, phalaṃ vā deti gaṇhituṃ;
::

::gathalast
Daṇḍake aphusitvāva, niggataṃ pana vaṭṭati.
::

::hangnum
1487\.
::

::gatha1
Sace na puthulo hoti, pākāro atiuccako;
::

::gathalast
Antoṭṭhitabahiṭṭhānaṃ, hatthapāso pahoti ce.
::

::hangnum
1488\.
::

::gatha1
Uddhaṃ hatthasataṃ gantvā, sampattaṃ puna taṃ pana;
::

::gathalast
Gaṇhato bhikkhuno doso, koci nevūpalabbhati.
::

::hangnum
1489\.
::

::gatha1
Bhikkhuno sāmaṇeraṃ tu, khandhena vahato sace;
::

::gathalast
Phalaṃ gahetvā tattheva, nisinno deti vaṭṭati.
::

::hangnum
1490\.
::

::gatha1
Aparopi vahantova, bhikkhuṃ yo koci puggalo;
::

::gathalast
Phalaṃ khandhe nisinnassa, bhikkhuno deti vaṭṭati.
::

::hangnum
1491\.
::

::gatha1
Gahetvā phaliniṃ sākhaṃ, chāyatthaṃ yadi gacchati;
::

::gathalast
Puna citte samuppanne, khādituṃ pana bhikkhuno.
::

::hangnum
1492\.
::

::gatha1
Sākhaṃ paṭiggahāpetvā, phalaṃ khādati vaṭṭati;
::

::gathalast
Makkhikānaṃ nivāratthaṃ, gahitāyapyayaṃ nayo.
::

::hangnum
1493\.
::

::gatha1
Kappiyaṃ pana kāretvā, paṭiggaṇhāti taṃ puna;
::

::gathalast
Bhottukāmo sace mūla-gahaṇaṃyeva vaṭṭati.
::

::hangnum
1494\.
::

::gatha1
Mātāpitūnamatthāya, gahetvā sappiādikaṃ;
::

::gathalast
Gacchanto antarāmagge, yaṃ icchati tato pana.
::

::hangnum
1495\.
::

::gatha1
Taṃ so paṭiggahāpetvā, paribhuñjati vaṭṭati;
::

::gathalast
Taṃ paṭiggahitaṃ mūla-gahaṇaṃyeva vaṭṭati.
::

::hangnum
1496\.
::

::gatha1
Sāmaṇerassa pātheyya-taṇḍule bhikkhu gaṇhati;
::

::gathalast
Bhikkhussa sāmaṇeropi, gahetvā pana gacchati.
::

::hangnum
1497\.
::

::gatha1
Taṇḍulesu {pb:V:0.0121} hi khīṇesu, attanā gahitesu so;
::

::gathalast
Sace yāguṃ pacitvāna, taṇḍulehitarehipi.
::

::hangnum
1498\.
::

::gatha1
Ubhinnaṃ {pb:M:0.0138} dvīsu pattesu, ākiritvā panattano;
::

::gathalast
Yāguṃ bhikkhussa taṃ datvā, sayaṃ pivati tassa ce.
::

::hangnum
1499\.
::

::gatha1
Sannidhipaccayā neva, na uggahitakāraṇā;
::

::gathalast
Sāmaṇerassa pītattā, doso bhikkhussa vijjati.
::

::hangnum
1500\.
::

::gatha1
Mātāpitūnamatthāya, telādiṃ haratopi ca;
::

::gathalast
Sākhaṃ chāyādiatthāya, imassa na visesatā.
::

::hangnum
1501\.
::

::gatha1
Tasmā hissa visesassa, cintetabbaṃ tu kāraṇaṃ;
::

::gathalast
Tassa sālayabhāvaṃ tu, visesaṃ takkayāmahaṃ.
::

::hangnum
1502\.
::

::gatha1
Taṇḍule pana dhovitvā, niccāletuñhi celako;
::

::gathalast
Na sakkoti sace te ca, taṇḍule bhājanampi ca.
::

::hangnum
1503\.
::

::gatha1
Paṭiggahetvā dhovitvā, āropetvā panuddhanaṃ;
::

::gathalast
Bhikkhunāggi na kātabbo, vivaritvāpi pakkatā.
::

::hangnum
1504\.
::

::gatha1
Ñātabbā pakkakālasmiṃ, oropetvā yathāsukhaṃ;
::

::gathalast
Bhuñjitabbaṃ, na pacchassa, paṭiggahaṇakāraṇaṃ.
::

::hangnum
1505\.
::

::gatha1
Āropetvā sace bhikkhu, uddhanaṃ suddhabhājanaṃ;
::

::gathalast
Udakaṃ yāguatthāya, tāpeti yadi vaṭṭati.
::

::hangnum
1506\.
::

::gatha1
Tatte panudake koci, ce pakkhipati taṇḍule;
::

::gathalast
Tato paṭṭhāya tenaggi, na kātabbova bhikkhunā.
::

::hangnum
1507\.
::

::gatha1
Paṭiggahetvā taṃ yāguṃ, pātuṃ vaṭṭati bhikkhuno;
::

::gathalast
Sace pacati pacchā taṃ, sāmapākā na muccati.
::

::hangnum
1508\.
::

::gatha1
Tatthajātaphalaṃ kiñci, saha cāleti valliyā;
::

::gathalast
Tasseva ca tato laddhaṃ, phalaṃ kiñci na vaṭṭati.
::

::hangnum
1509\.
::

::gatha1
Phalarukkhaṃ parāmaṭṭhuṃ, tamapassayitumpi vā;
::

::gathalast
Kaṇṭake bandhituṃ vāpi, bhikkhuno kira vaṭṭati.
::

::hangnum
1510\.
::

::gatha1
Saṇḍāsena {pb:M:0.0139} ca dīghena, gahetvā thālakaṃ pana;
::

::gathalast
Pacato bhikkhuno telaṃ, bhasmaṃ patati tattha ce.
::

::hangnum
1511\.
::

::gatha1
Amuñcantena {pb:V:0.0122} hatthena, pacitvā telathālakaṃ;
::

::gathalast
Otāretvāva taṃ pacchā, paṭiggaṇheyya vaṭṭati.
::

::hangnum
1512\.
::

::gatha1
Paṭiggahetvā aṅgāre, tāni dārūni vā pana;
::

::gathalast
Ṭhapitāni sace honti, pubbagāhova vaṭṭati.
::

::hangnum
1513\.
::

::gatha1
Ucchuṃ khādati ce bhikkhu, sāmaṇeropi icchati;
::

::gathalast
‘‘Chinditvā tvamito gaṇha’’, iti vutto ca gaṇhati.
::

::hangnum
1514\.
::

::gatha1
Nattheva avasesassa, paṭiggahaṇakāraṇaṃ;
::

::gathalast
Khādato guḷapiṇḍampi, ayameva vinicchayo.
::

::hangnum
1515\.
::

::gatha1
Kātuṃ sāgaratoyena, loṇakiccaṃ tu vaṭṭati;
::

::gathalast
Yāvajīvikasaṅkhātaṃ, toyattā na tu gacchati.
::

::hangnum
1516\.
::

::gatha1
Idaṃ kālavinimmuttaṃ, udakaṃ paridīpitaṃ;
::

::gathalast
Nibbānaṃ viya nibbāna-kusalena mahesinā.
::

::hangnum
1517\.
::

::gatha1
Udakena samā vuttā, himassa karakāpi ca;
::

::gathalast
Kūpādīsu jalaṃ pātuṃ, bahalampi ca vaṭṭati.
::

::hangnum
1518\.
::

::gatha1
Khettesu kasitaṭṭhāne, bahalaṃ taṃ na vaṭṭati;
::

::gathalast
Sanditvā yadi taṃ gantvā, nadiṃ pūreti vaṭṭati.
::

::hangnum
1519\.
::

::gatha1
Sobbhesu kakudhādīnaṃ, jale pupphasamākule;
::

::gathalast
Na ñāyati raso tesaṃ, na paṭiggahaṇakāraṇaṃ.
::

::hangnum
1520\.
::

::gatha1
Sareṇukāni pupphāni, pānīyassa ghaṭe pana;
::

::gathalast
Pakkhittāni sace honti, paṭiggaṇheyya taṃ pana.
::

::hangnum
1521\.
::

::gatha1
Paṭiggahetvā deyyāni, vāsapupphāni tattha vā;
::

::gathalast
Kamallikāsu dinnāsu, abbohāroti vaṭṭati.
::

::hangnum
1522\.
::

::gatha1
Appaṭiggahitasseva{pb:M:0.0140}, dantakaṭṭhassa yo raso;
::

::gathalast
Ajānantassa pācitti, so ce visati khādato.
::

::hangnum
1523\.
::

::gatha1
Sarīraṭṭhesu bhūtesu, kiṃ vaṭṭati? Na vaṭṭati?
::

::gathalast
Kappākappiyamaṃsānaṃ, khīraṃ sabbampi vaṭṭati.
::

::hangnum
1524\.
::

::gatha1
Kaṇṇakkhigūthako danta- malaṃ muttaṃ karīsakaṃ;
::

::gathalast
Semhaṃ siṅghāṇikā kheḷo, assu loṇanti vaṭṭati.
::

::hangnum
1525\.
::

::gatha1
Yaṃ {pb:V:0.0123} panettha sakaṭṭhānā, cavitvā patitaṃ siyā;
::

::gathalast
Patte vā pana hatthe vā, paṭiggaṇheyya taṃ puna.
::

::hangnum
1526\.
::

::gatha1
Aṅgalaggamavicchannaṃ, paṭiggahitameva taṃ;
::

::gathalast
Uṇhayāguṃ pivantassa, sedo hatthesu jāyati.
::

::hangnum
1527\.
::

::gatha1
Piṇḍāya vicarantassa, sedo hatthānusārato;
::

::gathalast
Orohati sace pattaṃ, na paṭiggahaṇakāraṇaṃ.
::

::hangnum
1528\.
::

::gatha1
Sāmaṃ gahetvā cattāri, vikaṭāni nadāyake;
::

::gathalast
Sappadaṭṭhakkhaṇeyeva, na doso paribhuñjato.
::

::hangnum
1529\.
::

::gatha1
Pathaviṃ mattikatthāya, khaṇituṃ chinditumpi vā;
::

::gathalast
Tarumpi chārikatthāya, bhikkhuno pana vaṭṭati.
::

::hangnum
1530\.
::

::gatha1
Acchedagāhanirapekkhanisajjato ca;
::

::gatha2
Sikkhappahānamaraṇehi ca liṅgabhedā;
::

::gatha3
Dānena tassa ca parassa abhikkhukassa;
::

::gathalast
Sabbaṃ paṭiggahaṇameti vināsamevaṃ.
::

::hangnum
1531\.
::

::gatha1
Durūpaciṇṇe niddiṭṭhaṃ, gahaṇuggahitassapi;
::

::gathalast
Antovutthe sayaṃpakke, antopakke ca dukkaṭaṃ.
::

::hangnum
1532\.
::

::gatha1
Paṭiggahitake tasmiṃ, appaṭiggahitasaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1533\.
::

::gatha1
Paṭiggahitasaññissa{pb:M:0.0141}, dantaponodakesupi;
::

::gathalast
Na doseḷakalomena, samuṭṭhānādayo samā.
::

::hangnum
1534\.
::

::gatha1
Navamajjhimatherabhikkhunīnaṃ;
::

::gatha2
Avisesena yaticchitabbako;
::

::gatha3
Sakalo asamāsatova mayā;
::

::gathalast
Kathito ettha vinicchayo tato.
::

::centre
Dantaponakathā.
::

::centre
Bhojanavaggo catuttho.
::

::hangnum
1535\.
::

::gatha1
Yaṃ {pb:V:0.0124} kiñcicelakādīnaṃ, titthiyānaṃ panāmisaṃ;
::

::gathalast
Dentassekapayogena, ekaṃ pācittiyaṃ siyā.
::

::hangnum
1536\.
::

::gatha1
Vicchinditvāna dentassa, payogagaṇanāvasā;
::

::gathalast
Honti pācittiyo tassa, tikapācittiyaṃ siyā.
::

::hangnum
1537\.
::

::gatha1
Udakaṃ dantaponaṃ vā, dentassa ca atitthiye;
::

::gathalast
Titthiyoti ca saññissa, dukkaṭaṃ vimatissa ca.
::

::hangnum
1538\.
::

::gatha1
Dāpentassa panaññena, sāmaṇerādikena vā;
::

::gathalast
Nikkhittabhājane tesaṃ, dentassa bahilepanaṃ.
::

::hangnum
1539\.
::

::gatha1
Ṭhapetvā bhojanaṃ tesaṃ, santike ‘‘gaṇhathā’’ti ca;
::

::gathalast
Vadantassa anāpatti, samuṭṭhāneḷakūpamaṃ.
::

::centre
Acelakakathā.
::

::hangnum
1540\.
::

::gatha1
Dāpetvā vā adāpetvā, bhikkhu yaṃ kiñci āmisaṃ;
::

::gathalast
Kattukāmo sace saddhiṃ, hasanādīni itthiyā.
::

::hangnum
1541\.
::

::gatha1
Uyyojeti {pb:M:0.0142} hi ‘‘gacchā’’ti, vatvā tappaccayā pana;
::

::gathalast
Tassuyyojanamattasmiṃ, dukkaṭaṃ paṭhamena ca.
::

::hangnum
1542\.
::

::gatha1
Pādenassupacārasmiṃ, atikkante ca dukkaṭaṃ;
::

::gathalast
Dutiyenassa pācitti, sīmātikkamane pana.
::

::hangnum
1543\.
::

::gatha1
Dassane upacārassa, hatthā dvādasa desitā;
::

::gathalast
Pamāṇaṃ savane cevaṃ, ajjhokāse na cetare.
::

::hangnum
1544\.
::

::gatha1
Bhikkhusmiṃ tikapācitti, itare tikadukkaṭaṃ;
::

::gathalast
Ubhinnaṃ dukkaṭaṃ vuttaṃ, kalisāsanaropane.
::

::hangnum
1545\.
::

::gatha1
Uyyojentassa kiccena, na dosummattakādino;
::

::gathalast
Adinnādānatulyāva, samuṭṭhānādayo nayā.
::

::centre
Uyyojanakathā.
::

::hangnum
1546\.
::

::gatha1
Khuddake piṭṭhivaṃsaṃ yo, atikkamma nisīdati;
::

::gathalast
Sabhojane kule tassa, hoti pācitti bhikkhuno.
::

::hangnum
1547\.
::

::gatha1
Hatthapāsaṃ {pb:V:0.0125} atikkamma, piṭṭhisaṅghāṭakassa ca;
::

::gathalast
Sayanassa panāsanne, ṭhāne doso mahallake.
::

::hangnum
1548\.
::

::gatha1
Asayanighare tassa, sayanigharasaññino;
::

::gathalast
Tattha vematikassāpi, dukkaṭaṃ paridīpitaṃ.
::

::hangnum
1549\.
::

::gatha1
Nisīdantassanāpatti, bhikkhussa dutiye sati;
::

::gathalast
Vītarāgesu vā tesu, nikkhantesu ubhosu vā.
::

::hangnum
1550\.
::

::gatha1
Nisinnassānatikkamma, padesaṃ vuttalakkhaṇaṃ;
::

::gathalast
Samuṭṭhānādayo tulyā, paṭhamantimavatthunā.
::

::centre
Sabhojanakathā.
::

::hangnum
1551\.
::

::gatha1
Catutthe {pb:M:0.0143} pañcame ceva, vattabbaṃ natthi kiñcipi;
::

::gathalast
Vattabbaṃ yañca taṃ sabbaṃ, vuttaṃ aniyatadvaye.
::

::hangnum
1552\.
::

::gatha1
Samuṭṭhānaṃ panetesaṃ, anantarasamaṃ mataṃ;
::

::gathalast
Ayameva visesoti, tesamesañca dīpito.
::

::centre
Rahopaṭicchannarahonisajjakathā.
::

::hangnum
1553\.
::

::gatha1
Bhojanānaṃ tu pañcannaṃ, vutto aññatarena yo;
::

::gathalast
Santaṃ bhikkhumanāpucchā, āpajjeyya kulesu ce.
::

::hangnum
1554\.
::

::gatha1
Cārittaṃ tassa pācitti, aññatra samayā siyā;
::

::gathalast
Ṭhapetvā samayaṃ bhikkhu, duvidhaṃ vuttalakkhaṇaṃ.
::

::hangnum
1555\.
::

::gatha1
Avītivatte majjhaṇhe, gharamaññassa gacchati;
::

::gathalast
Gharūpacārokkamane, paṭhamena hi dukkaṭaṃ.
::

::hangnum
1556\.
::

::gatha1
Atikkante gharummāre, aparampi ca dukkaṭaṃ;
::

::gathalast
Dutiyena ca pādena, pācitti samatikkame.
::

::hangnum
1557\.
::

::gatha1
Ṭhitaṭṭhāne sace bhikkhuṃ, oloketvā na passati;
::

::gathalast
‘‘Asanta’’nti anāpucchā, paviṭṭho nāma vuccati.
::

::hangnum
1558\.
::

::gatha1
Sace dūre ṭhito hoti, asanto nāma bhikkhu so;
::

::gathalast
Natthi ārocane kiccaṃ, gavesitvā ito cito.
::

::hangnum
1559\.
::

::gatha1
Na {pb:V:0.0126} doso samaye santaṃ, āpucchitvā ca gacchato;
::

::gathalast
Bhikkhuṃ gharena maggo ce, ārāmaṃ gacchatopi ca.
::

::hangnum
1560\.
::

::gatha1
Titthiyānampi seyyaṃ vā, tathā bhikkhunupassayaṃ;
::

::gathalast
Āpadāsanasālaṃ vā, bhattiyassa gharampi vā.
::

::hangnum
1561\.
::

::gatha1
Idaṃ pana samuṭṭhānaṃ, kathinena samaṃ mataṃ;
::

::gathalast
Kriyākriyamacittañca, ticittañca tivedanaṃ.
::

::centre
Cārittakathā.
::

::hangnum
1562\.
::

::gatha1
Sabbāpi {pb:M:0.0144} sāditabbāva, catumāsapavāraṇā;
::

::gathalast
Bhikkhunā agilānena, puna niccapavāraṇā.
::

::hangnum
1563\.
::

::gatha1
‘‘Viññāpessāmi rogasmiṃ, sati me paccaye’’ti ca;
::

::gathalast
Na paṭikkhipitabbā sā, ‘‘rogo dāni na me’’ti ca.
::

::hangnum
1564\.
::

::gatha1
Tikapācittiyaṃ vuttaṃ, dukkaṭaṃ natatuttariṃ;
::

::gathalast
Tatuttarinti saññissa, tattha vematikassa ca.
::

::hangnum
1565\.
::

::gatha1
Natatuttarisaññissa, yehi yena pavārito;
::

::gathalast
Tato aññehi vā bhiyyo, ācikkhitvā yathātathaṃ.
::

::hangnum
1566\.
::

::gatha1
Viññāpentassa bhikkhussa, aññassatthāya vā pana;
::

::gathalast
Ñātakānamanāpatti, attano vā dhanenapi.
::

::hangnum
1567\.
::

::gatha1
Tathā ummattakādīnaṃ, anāpatti pakāsitā;
::

::gathalast
Samuṭṭhānādayo sabbe, sañcarittasamā matā.
::

::centre
Bhesajjakathā.
::

::hangnum
1568\.
::

::gatha1
Uyyuttaṃ bhikkhuno senaṃ, dassanatthāya gacchato;
::

::gathalast
Aññatra paccayā tassa, dukkaṭaṃ tu pade pade.
::

::hangnum
1569\.
::

::gatha1
Dassanassupacārasmiṃ, ṭhatvā pācitti passato;
::

::gathalast
Upacāraṃ vimuñcitvā, passantassa payogato.
::

::hangnum
1570\.
::

::gatha1
Ārohā pana cattāro, dve dve taṃpādarakkhakā;
::

::gathalast
Evaṃ dvādasaposo ca, eko **hatthī**ti vuccati.
::

::hangnum
1571\.
::

::gatha1
Dvepādarakkhā {pb:V:0.0127} āroho, eko tipuriso**hayo**;
::

::gathalast
Eko sārathi yodheko, āṇirakkhā duve janā.
::

::hangnum
1572\.
::

::gatha1
Catuposo **ratho** vutto, catusaccavibhāvinā;
::

::gathalast
Cattāro padahatthā ca, purisā **pattī**ti vuccati.
::

::hangnum
1573\.
::

::gatha1
Vuttalakkhaṇasampannā{pb:M:0.0145}, ayaṃ pacchimakoṭiyā;
::

::gathalast
Caturaṅgasamāyuttā, senā nāma pavuccati.
::

::hangnum
1574\.
::

::gatha1
Hatthiādīsu ekekaṃ, dassanatthāya gacchato;
::

::gathalast
Anuyyuttepi uyyutta-saññissāpi ca dukkaṭaṃ.
::

::hangnum
1575\.
::

::gatha1
Attano ca ṭhitokāsaṃ, sampattaṃ pana passati;
::

::gathalast
Āpadāsu anāpatti, tathārūpe ca paccaye.
::

::centre
Uyyuttakathā.
::

::hangnum
1576\.
::

::gatha1
Catutthe divase attha-ṅgate sūriye arogavā;
::

::gathalast
Sace tiṭṭhatu senāya, nisīdatu nipajjatu.
::

::hangnum
1577\.
::

::gatha1
Ākāse iddhiyā seyyaṃ, pakappetu ca iddhimā;
::

::gathalast
Hoteva tassa pācitti, tikapācittiyaṃ siyā.
::

::hangnum
1578\.
::

::gatha1
Ūnake ca tirattasmiṃ, atirekoti saññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1579\.
::

::gatha1
Purāruṇāva nikkhamma, tatiyāya ca rattiyā;
::

::gathalast
Na doso puna vasantassa, gilānassāpadāsupi.
::

::centre
Senāvāsakathā.
::

::hangnum
1580\.
::

::gatha1
Uyyodhikaṃ balaggaṃ vā, senābyūhampi vā pana;
::

::gathalast
Dassanatthāyanīkaṃ vā, hoti pācitti gacchato.
::

::hangnum
1581\.
::

::gatha1
Purime pana yo vutto, ‘‘hatthī dvādasaporiso’’;
::

::gathalast
Iti tena tayo hatthī, ‘‘hatthānīka’’nti dīpitaṃ.
::

::hangnum
1582\.
::

::gatha1
Sesesupi {pb:M:0.0146} ca eseva, nayo ñeyyo vibhāvinā;
::

::gathalast
Tiṇṇameḷakalomena, samuṭṭhānādayo samā.
::

::centre
Uyyodhikakathā.
::

::centre
Aceḷakavaggo pañcamo.
::

::hangnum
1583\.
::

::gatha1
Piṭṭhādīhi {pb:V:0.0128} kataṃ majjaṃ, **surā** nāmāti vuccati;
::

::gathalast
Pupphādīhi kato sabbo, āsavo hoti **merayaṃ**.
::

::hangnum
1584\.
::

::gatha1
Bījato pana paṭṭhāya, pivantassubhayampi ca;
::

::gathalast
Payoge ca payoge ca, hoti pācitti bhikkhuno.
::

::hangnum
1585\.
::

::gatha1
Tikapācittiyaṃ vuttaṃ, amajje majjasaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1586\.
::

::gatha1
Amajjaṃ majjavaṇṇañca, majjagandharasampi ca;
::

::gathalast
Ariṭṭhaṃ loṇasovīraṃ, suttakaṃ pivatopi ca.
::

::hangnum
1587\.
::

::gatha1
Vāsagāhāpanatthāya, pakkhipitvāna īsakaṃ;
::

::gathalast
Sūpādīnaṃ tu pākepi, anāpatti pakāsitā.
::

::hangnum
1588\.
::

::gatha1
Hoteḷakasamuṭṭhānaṃ, acittaṃ vatthujānanā;
::

::gathalast
Idañcākusaleneva, pānato lokavajjakaṃ.
::

::centre
Surāpānakathā.
::

::hangnum
1589\.
::

::gatha1
Yena kenaci aṅgena, hasādhippāyino pana;
::

::gathalast
Phusato upasampannaṃ, hoti pācitti bhikkhuno.
::

::hangnum
1590\.
::

::gatha1
Sabbattha dukkaṭaṃ kāya-paṭibaddhādike naye;
::

::gathalast
Tathevānupasampanne, dīpitaṃ tikadukkaṭaṃ.
::

::hangnum
1591\.
::

::gatha1
Ettha {pb:M:0.0147} cānupasampanna-ṭṭhāne tiṭṭhati bhikkhunī;
::

::gathalast
Khiḍḍādhippāyino tampi, phusantassa ca dukkaṭaṃ.
::

::hangnum
1592\.
::

::gatha1
Anāpatti nahasādhi-ppāyassa phusato paraṃ;
::

::gathalast
Sati kicce phusantassa, tathā ummattakādino.
::

::centre
Aṅgulipatodakakathā.
::

::hangnum
1593\.
::

::gatha1
Jale nimujjanādīna-matthāya pana kevalaṃ;
::

::gathalast
Padavāresu sabbesu, otarantassa dukkaṭaṃ.
::

::hangnum
1594\.
::

::gatha1
Kīḷāpekkho sace hutvā, jale uparigopphake;
::

::gathalast
Nimujjeyyapi vā bhikkhu, ummujjeyya tareyya vā.
::

::hangnum
1595\.
::

::gatha1
Payoge {pb:V:0.0129} ca payoge ca, tassa pācittiyaṃ siyā;
::

::gathalast
Antoyevodake tassa, nimujjitvāna gacchato.
::

::hangnum
1596\.
::

::gatha1
Hatthapādapayogehi, pācittiṃ paridīpaye;
::

::gathalast
Hattheheva tarantassa, hatthavārehi kāraye.
::

::hangnum
1597\.
::

::gatha1
Yena yena panaṅgena, bhikkhuno tarato jalaṃ;
::

::gathalast
Tassa tassa payogena, pācittiṃ paridīpaye.
::

::hangnum
1598\.
::

::gatha1
Taruto tīrato vāpi, pācitti patato jale;
::

::gathalast
Tikapācittiyaṃ vuttaṃ, tatheva tikadukkaṭaṃ.
::

::hangnum
1599\.
::

::gatha1
Pājentopi sace nāvaṃ, arittena phiyena vā;
::

::gathalast
Ussārentopi tīre vā, nāvaṃ kīḷati dukkaṭaṃ.
::

::hangnum
1600\.
::

::gatha1
Hatthena vāpi pādena, kaṭṭhena kathalāya vā;
::

::gathalast
Udakaṃ nīharantassa, hoti āpatti dukkaṭaṃ.
::

::hangnum
1601\.
::

::gatha1
Udakaṃ kañjikaṃ vāpi, cikkhallaṃ vāpi vikkhipaṃ;
::

::gathalast
Kīḷantassāpi bhikkhussa, hoti āpatti dukkaṭaṃ.
::

::hangnum
1602\.
::

::gatha1
Vigāhitvā {pb:M:0.0148} jalaṃ kicce, sati nimmujjanādikaṃ;
::

::gathalast
Karontassa anāpatti, tathā pārañca gacchato.
::

::hangnum
1603\.
::

::gatha1
Samuṭṭhānādayo tulyā, paṭhamantimavatthunā;
::

::gathalast
Anantarassimassāpi, natthi kāci visesatā.
::

::centre
Hasadhammakathā.
::

::hangnum
1604\.
::

::gatha1
Vuccamāno sace bhikkhu, paññatteneva bhikkhunā;
::

::gathalast
Akattukāmatāyassa, vacanaṃ dhammameva vā.
::

::hangnum
1605\.
::

::gatha1
Yo asikkhitukāmova, na karoti panādaraṃ;
::

::gathalast
Tassānādariye tasmiṃ, pācittiyamudīraye.
::

::hangnum
1606\.
::

::gatha1
Tikapācittiyaṃ vuttaṃ, tikātītena satthunā;
::

::gathalast
Tathevānupasampannā-nādare tikadukkaṭaṃ.
::

::hangnum
1607\.
::

::gatha1
Suttenevābhidhammena, apaññattena bhikkhunā;
::

::gathalast
Dukkaṭaṃ sāmaṇerena, vuttassa ubhayenapi.
::

::hangnum
1608\.
::

::gatha1
‘‘Ācariyānamayaṃ {pb:V:0.0130} gāho, amhākaṃ tu paveṇiyā;
::

::gathalast
Āgato’’ti bhaṇantassa, na dosummattakādino.
::

::hangnum
1609\.
::

::gatha1
Ettha neva gahetabbo, gārayhācariyuggaho;
::

::gathalast
Omasavādatulyāva, samuṭṭhānādayo nayā.
::

::centre
Anādariyakathā.
::

::hangnum
1610\.
::

::gatha1
Bhayasañjananatthāya, rūpādiṃ upasaṃhare;
::

::gathalast
Bhayānakaṃ kathaṃ vāpi, katheyya parasantike.
::

::hangnum
1611\.
::

::gatha1
Disvā vā pana taṃ sutvā, mā vā bhāyatu, bhāyatu;
::

::gathalast
Itarassa tu bhikkhussa, hoti pācitti taṅkhaṇe.
::

::hangnum
1612\.
::

::gatha1
Tikapācittiyaṃ {pb:M:0.0149} vuttaṃ, tatheva tikadukkaṭaṃ;
::

::gathalast
Sāmaṇeraṃ gahaṭṭhaṃ vā, bhiṃsāpentassa bhikkhuno.
::

::hangnum
1613\.
::

::gatha1
Nabhiṃsāpetukāmassa, anāpattādikammino;
::

::gathalast
Samuṭṭhānādi sabbampi, anantarasamaṃ mataṃ.
::

::centre
Bhiṃsāpanakathā.
::

::hangnum
1614\.
::

::gatha1
Jotiṃ tappetukāmo ce, jalāpeyya jaleyya vā;
::

::gathalast
Ṭhapetvā hoti pācitti, tathārūpaṃ tu paccayaṃ.
::

::hangnum
1615\.
::

::gatha1
Sayaṃ samādahantassa, yāva jālā na jāyati;
::

::gathalast
Tāva sabbapayogesu, hoti āpatti dukkaṭaṃ.
::

::hangnum
1616\.
::

::gatha1
Jāluṭṭhāne panāpatti, pācitti paridīpitā;
::

::gathalast
Jālāpentassa aññena, hoti āpatti dukkaṭaṃ.
::

::hangnum
1617\.
::

::gatha1
Gilānassa gilānoti, saññissa vimatissa vā;
::

::gathalast
Alātaṃ ukkhipantassa, avijjhātaṃ tu dukkaṭaṃ.
::

::hangnum
1618\.
::

::gatha1
Vijjhātaṃ tujjalantassa, yathāvatthukatā matā;
::

::gathalast
Anāpatti gilānassa, kataṃ aññena vā pana.
::

::hangnum
1619\.
::

::gatha1
Visibbentassa aṅgāraṃ, padīpujjālanādike;
::

::gathalast
Samuṭṭhānādayo sabbe, sañcarittasamā matā.
::

::centre
Jotisamādahanakathā.
::

::hangnum
1620\.
::

::gatha1
Apuṇṇe {pb:V:0.0131} addhamāsasmiṃ, dese ce majjhime pana;
::

::gathalast
‘‘Nhāyissāmī’’ti cuṇṇaṃ vā, mattikaṃ vāpi gomayaṃ.
::

::hangnum
1621\.
::

::gatha1
Abhisaṅkharato sabba-payogesupi dukkaṭaṃ;
::

::gathalast
Nhānassa pariyosāne, hoti pācitti bhikkhuno.
::

::hangnum
1622\.
::

::gatha1
Atirekaddhamāsūna-saññino {pb:M:0.0150} vimatissa vā;
::

::gathalast
Dukkaṭaṃ atirekaddha- māse ca samayesu ca.
::

::hangnum
1623\.
::

::gatha1
Nhāyantassa anāpatti, nadīpārampi gacchato;
::

::gathalast
Vālikaṃ ukkiritvāna, katāvāṭesu vā tathā.
::

::hangnum
1624\.
::

::gatha1
Paccantimepi vā dese, sabbesaṃ āpadāsupi;
::

::gathalast
Idameḷakalomena, samuṭṭhānādinā samaṃ.
::

::centre
Nhānakathā.
::

::hangnum
1625\.
::

::gatha1
Cīvaraṃ yaṃ nivāsetuṃ, sakkā pārupitumpi vā;
::

::gathalast
Channamaññataraṃ bhikkhu, rajitvā yattha katthaci.
::

::hangnum
1626\.
::

::gatha1
Padese kaṃsanīlena, pattanīlena vā pana;
::

::gathalast
Yena kenaci kāḷena, kaddamenapi vā tathā.
::

::hangnum
1627\.
::

::gatha1
Maṅgulassa mayūrassa, piṭṭhiakkhippamāṇakaṃ;
::

::gathalast
Akatvā kappiyaṃ binduṃ, pācitti paribhuñjato.
::

::hangnum
1628\.
::

::gatha1
Pāḷikaṇṇikakappo vā, na ca vaṭṭati katthaci;
::

::gathalast
Ekaṃ vāpi anekaṃ vā, bindu vaṭṭati vaṭṭakaṃ.
::

::hangnum
1629\.
::

::gatha1
Ādinnepi anādinna-saññino vimatissa ca;
::

::gathalast
Dukkaṭaṃ muninā vuttaṃ, anāpatti pakāsitā.
::

::hangnum
1630\.
::

::gatha1
Kappe naṭṭhepi vā saddhiṃ, tena saṃsibbitesu vā;
::

::gathalast
Kriyākriyamidaṃ vuttaṃ, samuṭṭhāneḷakūpamaṃ.
::

::centre
Dubbaṇṇakaraṇakathā.
::

::hangnum
1631\.
::

::gatha1
Vikappanā duve vuttā, sammukhāsammukhātipi;
::

::gathalast
Sammukhāya vikappento, bhikkhussekassa santike.
::

::hangnum
1632\.
::

::gatha1
Ekattaṃ {pb:M:0.0151}{pb:V:0.0132} bahubhāvaṃ vā, dūrasantikatampi vā;
::

::gathalast
Cīvarānaṃ tu jānitvā, yathāvacanayogato.
::

::hangnum
1633\.
::

::gatha1
‘‘Imāhaṃ cīvaraṃ tuyhaṃ, vikappemī’’ti niddise;
::

::gathalast
Kappatettāvatā kāmaṃ, nidhetuṃ, na ca kappati.
::

::hangnum
1634\.
::

::gatha1
Paribhogādikaṃ tena, apaccuddhaṭato pana;
::

::gathalast
Tena paccuddhaṭeyeva, paribhogādi vaṭṭati.
::

::hangnum
1635\.
::

::gatha1
‘‘Santakaṃ pana mayhaṃ tvaṃ, paribhuñja pariccaja;
::

::gathalast
Yathāpaccayaṃ karohī’’ti, vutte paccuddhaṭaṃ siyā.
::

::hangnum
1636\.
::

::gatha1
Aparā sammukhā vuttā, bhikkhussekassa santike;
::

::gathalast
Yassa kassaci nāmaṃ tu, gahetvā sahadhamminaṃ.
::

::hangnum
1637\.
::

::gatha1
‘‘Imāhaṃ cīvaraṃ tissa- bhikkhuno, tissatheriyā;
::

::gathalast
Vikappemī’’ti vattabbaṃ, vattabbaṃ puna tenapi.
::

::hangnum
1638\.
::

::gatha1
‘‘Tissassa bhikkhuno vā tvaṃ, tassā tissāya theriyā;
::

::gathalast
Santakaṃ paribhuñjāhi, vissajjehī’’ti vā tathā.
::

::hangnum
1639\.
::

::gatha1
Tato pabhuti sabbampi, paribhogādi vaṭṭati;
::

::gathalast
Evaṃ parammukhāyāpi, vattabbaṃ ekasantike.
::

::hangnum
1640\.
::

::gatha1
‘‘Imāhaṃ cīvaraṃ tuyhaṃ, vikappatthāya dammi’’ti;
::

::gathalast
Puna tenapi vattabbaṃ, ‘‘ko te mitto’’ti bhikkhunā.
::

::hangnum
1641\.
::

::gatha1
Itarenapi vattabbaṃ, ‘‘tisso tissā’’ti vā puna;
::

::gathalast
Vattabbaṃ bhikkhunā tena, ‘‘idaṃ tissassa santakaṃ.
::

::hangnum
1642\.
::

::gatha1
Tissāya theriyā vā tvaṃ, santakaṃ paribhuñja vā;
::

::gathalast
Vissajjehī’’ti vā vutte, hoti paccuddhaṭaṃ puna.
::

::hangnum
1643\.
::

::gatha1
Iccetāsu pana dvīsu, yāya kāyaci cīvaraṃ;
::

::gathalast
Vikappetvā sadhammesu, yassa kassaci pañcasu.
::

::hangnum
1644\.
::

::gatha1
Apaccuddhārakaṃ vāpi, avissāsena tassa vā;
::

::gathalast
Yena taṃ vinayaṃ kammaṃ, kataṃ panidha bhikkhunā.
::

::hangnum
1645\.
::

::gatha1
Cīvaraṃ {pb:M:0.0152} paribhuñjeyya, hoti pācitti bhikkhuno;
::

::gathalast
Tañcevādhiṭṭhahantassa, vissajjantassa dukkaṭaṃ.
::

::hangnum
1646\.
::

::gatha1
Paccuddhārakavatthesu{pb:V:0.0133}, apaccuddhārasaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1647\.
::

::gatha1
Paccuddhāraṇasaññissa, vissāsā paribhuñjato;
::

::gathalast
Anāpatti samuṭṭhānaṃ, kathinenādinā samaṃ.
::

::centre
Vikappanakathā.
::

::hangnum
1648\.
::

::gatha1
Adhiṭṭhānupagaṃ pattaṃ, cīvaraṃ vāpi tādisaṃ;
::

::gathalast
Tathā sūcigharaṃ kāya-bandhanaṃ vā nisīdanaṃ.
::

::hangnum
1649\.
::

::gatha1
Apanetvā nidhentassa, hasāpekkhassa kevalaṃ;
::

::gathalast
Hoti pācittiyaṃ aññaṃ, āṇāpentassa dukkaṭaṃ.
::

::hangnum
1650\.
::

::gatha1
Tenāpanihite tassa, pācittiṃ paridīpaye;
::

::gathalast
Vuttaṃ anupasampanna-santake tikadukkaṭaṃ.
::

::hangnum
1651\.
::

::gatha1
Vinā vuttappakārāni, pattādīni tato pana;
::

::gathalast
Aññaṃ apanidhentassa, hoti āpatti dukkaṭaṃ.
::

::hangnum
1652\.
::

::gatha1
Sabbesvanupasampanna-santakesupi dukkaṭaṃ;
::

::gathalast
Dunnikkhittamanāpatti, paṭisāmayato pana.
::

::hangnum
1653\.
::

::gatha1
Tathā ‘‘dhammakathaṃ katvā, dassāmī’’ti nidheti ce;
::

::gathalast
Avihesetukāmassa, akīḷassādikammino.
::

::hangnum
1654\.
::

::gatha1
Samuṭṭhānādayo tulyā, dutiyantimavatthunā;
::

::gathalast
Idaṃ akusaleneva, sacittañca tivedanaṃ.
::

::centre
Cīvarāpanidhānakathā.
::

::centre
Surāpānavaggo chaṭṭho.
::

::hangnum
1655\.
::

::gatha1
Tiracchānagataṃ {pb:M:0.0153} pāṇaṃ, mahantaṃ khuddakampi vā;
::

::gathalast
Hoti pācittiyāpatti, mārentassassa bhikkhuno.
::

::hangnum
1656\.
::

::gatha1
Appāṇe pāṇasaññissa, vimatissubhayattha ca;
::

::gathalast
Dukkaṭaṃ tu anāpatti, asañcicca ajānato.
::

::hangnum
1657\.
::

::gatha1
Na {pb:V:0.0134} ca māretukāmassa, tathā ummattakādino;
::

::gathalast
Samuṭṭhānādayo tulyā, tatiyantimavatthunā.
::

::centre
Sañciccapāṇakathā.
::

::hangnum
1658\.
::

::gatha1
Sappāṇakaṃ jalaṃ jānaṃ, pācitti paribhuñjato;
::

::gathalast
Payogabahutāyassa, pācittibahutā siyā.
::

::hangnum
1659\.
::

::gatha1
Ekeneva payogena, avicchijja sace pana;
::

::gathalast
Pivato pattapūrampi, ekaṃ pācittiyaṃ siyā.
::

::hangnum
1660\.
::

::gatha1
Tādisenudakenassa, āviñchitvāna sāmisaṃ;
::

::gathalast
Dhovato pana pattaṃ vā, nibbāpentassa yāguyo.
::

::hangnum
1661\.
::

::gatha1
Hatthena taṃ uḷuṅkena, gahetvā nhāyatopi vā;
::

::gathalast
Payoge ca payoge ca, pācitti paridīpitā.
::

::hangnum
1662\.
::

::gatha1
Appāṇakepi sappāṇa-saññissa ubhayatthapi;
::

::gathalast
Vimatissāpi bhikkhussa, hoti āpatti dukkaṭaṃ.
::

::hangnum
1663\.
::

::gatha1
Sappāṇepi ca appāṇe, appāṇamiti saññino;
::

::gathalast
Na doso ‘‘paribhogena, na marantī’’ti jānato.
::

::hangnum
1664\.
::

::gatha1
Patanaṃ salabhādīnaṃ, ñatvā suddhena cetasā;
::

::gathalast
Padīpujjalanañcettha, ñatvā sappāṇabhāvataṃ.
::

::hangnum
1665\.
::

::gatha1
Bhuñjato jalasaññāya, ñeyyā paṇṇattivajjatā;
::

::gathalast
Siñcane siñcanaṃ vuttaṃ, paribhoge idaṃ pana.
::

::hangnum
1666\.
::

::gatha1
Ayameva {pb:M:0.0154} visesoti, tassa ceva panassa ca;
::

::gathalast
Adinnādānatulyāva, samuṭṭhānādayo nayā.
::

::centre
Sappāṇakakathā.
::

::hangnum
1667\.
::

::gatha1
Nihataṃ tu yathādhammaṃ, kiccādhikaraṇaṃ puna;
::

::gathalast
Nihātabbanti pācitti, ukkoṭentassa bhikkhuno.
::

::hangnum
1668\.
::

::gatha1
‘‘Akataṃ dukkataṃ kammaṃ, kātabbaṃ punadevi’’ti;
::

::gathalast
Vadatā pana taṃ kammaṃ, uccāletuṃ na vaṭṭati.
::

::hangnum
1669\.
::

::gatha1
Sace {pb:V:0.0135} vippakate kamme, paṭikkosati taṃ puna;
::

::gathalast
Saññāpetvāva kātabbaṃ, na kātabbaṃ panaññathā.
::

::hangnum
1670\.
::

::gatha1
Adhamme pana kammasmiṃ, dhammakammanti saññino;
::

::gathalast
Vimatissubhayatthāpi, hoti āpatti dukkaṭaṃ.
::

::hangnum
1671\.
::

::gatha1
‘‘Adhammena ca vaggena, na ca kammārahassa vā;
::

::gathalast
Kata’’nti jānato natthi, doso ukkoṭane pana.
::

::hangnum
1672\.
::

::gatha1
Tathā ummattakādīna-manāpatti pakāsitā;
::

::gathalast
Omasavādatulyāva, samuṭṭhānādayo nayā.
::

::centre
Ukkoṭanakathā.
::

::hangnum
1673\.
::

::gatha1
Saṅghādisesaṃ duṭṭhullaṃ, āpattiṃ bhikkhuno pana;
::

::gathalast
Ñatvā chādayato tassa, pācitti pariyāputā.
::

::hangnum
1674\.
::

::gatha1
Nikkhipitvā dhuraṃ tassa, paṭicchādanahetukaṃ;
::

::gathalast
Āroceti sacaññassa, sopi aññassa vāti hi.
::

::hangnum
1675\.
::

::gatha1
Evaṃ satampi bhikkhūnaṃ, sahassampi ca tāva taṃ;
::

::gathalast
Āpajjateva āpattiṃ, yāva koṭi na chijjati.
::

::hangnum
1676\.
::

::gatha1
Mūlenārocitasseva{pb:M:0.0155}, dutiyassa pakāsite;
::

::gathalast
Tatiyena nivattitvā, koṭi chinnāti vuccati.
::

::hangnum
1677\.
::

::gatha1
Duṭṭhullāya ca duṭṭhalla-saññī pācittiyaṃ phuse;
::

::gathalast
Itaresu pana dvīsu, dukkaṭaṃ paridīpitaṃ.
::

::hangnum
1678\.
::

::gatha1
Aduṭṭhullāya sabbattha, niddiṭṭhaṃ tikadukkaṭaṃ;
::

::gathalast
Sabbatthānupasampanna-vāresupi ca dukkaṭaṃ.
::

::hangnum
1679\.
::

::gatha1
‘‘Saṅghassa bhedanādīni, bhavissantī’’ti vā pana;
::

::gathalast
Na ca chādetukāmo vā, sabhāgaṃ vā na passati.
::

::hangnum
1680\.
::

::gatha1
‘‘Paññāyissati kammena, sakenāyanti kakkhaḷo’’;
::

::gathalast
Anāroceti ce doso, natthi ummattakādino.
::

::hangnum
1681\.
::

::gatha1
Dhuranikkhepatulyāva, samuṭṭhānādayo nayā;
::

::gathalast
Kāyakammaṃ vacīkammaṃ, akriyaṃ dukkhavedanaṃ.
::

::centre
Duṭṭhullakathā.
::

::hangnum
1682\.
::

::gatha1
Ūnavīsativassaṃ {pb:V:0.0136} yo, kareyya upasampadaṃ;
::

::gathalast
Tassa pācittiyaṃ hoti, sesānaṃ hoti dukkaṭaṃ.
::

::hangnum
1683\.
::

::gatha1
Upasampādito ceso, jānatā vā ajānatā;
::

::gathalast
Hotevānupasampanno, kātabbo punareva so.
::

::hangnum
1684\.
::

::gatha1
Dasavassaccayenassa, upajjhāyassa ce sato;
::

::gathalast
Upasampādane doso, aññesaṃ natthi kocipi.
::

::hangnum
1685\.
::

::gatha1
Muñcitvā pana taṃ bhikkhuṃ, gaṇo ce paripūrati;
::

::gathalast
Honti te sūpasampannā, na doso koci vijjati.
::

::hangnum
1686\.
::

::gatha1
Upajjhāyo sace hutvā, gaṇaṃ ācariyampi vā;
::

::gathalast
Pariyesati pattaṃ vā, sammannati ca māḷakaṃ.
::

::hangnum
1687\.
::

::gatha1
‘‘Upasampādayissāmi’’{pb:M:0.0156}, iti sabbesu tassa hi;
::

::gathalast
Ñattiyā ca tathā dvīsu, kammavācāsu dukkaṭaṃ.
::

::hangnum
1688\.
::

::gatha1
Kammavācāya osāne, pācitti paridīpitā;
::

::gathalast
Ūnavīsatisaññissa, paripuṇṇepi puggale.
::

::hangnum
1689\.
::

::gatha1
Vimatissubhayatthāpi, hoti āpatti dukkaṭaṃ;
::

::gathalast
Paripuṇṇoti saññissa, ubhayattha na dosatā.
::

::hangnum
1690\.
::

::gatha1
Tathā ummattakassāpi, ādikammikabhikkhuno;
::

::gathalast
Adinnādānatulyāva, samuṭṭhānādayo nayā.
::

::centre
Ūnavīsatikathā.
::

::hangnum
1691\.
::

::gatha1
Theyyasatthena jānanto, saṃvidhāya sace pana;
::

::gathalast
Maggaṃ gacchati saddhiṃ yo, tassa pācittiyaṃ siyā.
::

::hangnum
1692\.
::

::gatha1
Gamane saṃvidhāne ca, vattabbo yo vinicchayo;
::

::gathalast
So ca **bhikkhunivaggasmiṃ,** vuttattā na ca uddhaṭo.
::

::hangnum
1693\.
::

::gatha1
Maggāṭavivisaṅkete, yathāvatthukameva tu;
::

::gathalast
Tesvasaṃvidahantesu, sayaṃ vidahatopi ca.
::

::hangnum
1694\.
::

::gatha1
Tathevātheyyasatthepi, theyyasatthanti saññino;
::

::gathalast
Vimatissubhayatthāpi, hoti āpatti dukkaṭaṃ.
::

::hangnum
1695\.
::

::gatha1
Atheyyasatthasaññissa{pb:V:0.0137}, asaṃvidahatopi ca;
::

::gathalast
Āpadāsu anāpatti, visaṅkete ca kālike.
::

::hangnum
1696\.
::

::gatha1
Theyyasatthasamuṭṭhānaṃ, kathitaṃ kāyacittato;
::

::gathalast
Kāyavācācittato ca, ticittañca tivedanaṃ.
::

::centre
Theyyasatthakathā.
::

::hangnum
1697\.
::

::gatha1
Hoti {pb:M:0.0157} bhikkhuniyā saddhiṃ, saṃvidhānena sattamaṃ;
::

::gathalast
Samuṭṭhānādinā tulyaṃ, viseso natthi kocipi.
::

::centre
Saṃvidhānakathā.
::

::hangnum
1698\.
::

::gatha1
Kammaṃ kileso pāko ca, upavādo atikkamo;
::

::gathalast
Antarāyakarā ete, pañca dhammā pakāsitā.
::

::hangnum
1699\.
::

::gatha1
‘‘Anantarāyikā ete, yathā honti tathā ahaṃ;
::

::gathalast
Desitaṃ muninā dhamma-mājānāmī’’ti yo vade.
::

::hangnum
1700\.
::

::gatha1
Tikkhattuṃ tehi vattabbo, ye passanti suṇanti ca;
::

::gathalast
‘‘Mā hevaṃ avacāyasmā’’, iti bhikkhūhi so pana.
::

::hangnum
1701\.
::

::gatha1
Dukkaṭaṃ avadantassa, taṃ anissajatopi ca;
::

::gathalast
Ñattiyā ca tathā dvīhi, kammavācāhi dukkaṭaṃ.
::

::hangnum
1702\.
::

::gatha1
Kammavācāya osāne, pācitti paridīpitā;
::

::gathalast
Tikapācittiyaṃ vuttaṃ, adhamme tikadukkaṭaṃ.
::

::hangnum
1703\.
::

::gatha1
Nāpattākatakammassa, paṭinissajatopi ca;
::

::centre
Samuṭṭhānādayo sabbe, vuttā samanubhāsane
::

::centre
Ariṭṭhakathā.
::

::hangnum
1704\.
::

::gatha1
Ñatvākatānudhammena, tathāvādikabhikkhunā;
::

::gathalast
Saṃvaseyya ca bhuñjeyya, pācitti saha seyya vā.
::

::hangnum
1705\.
::

::gatha1
Uposathādikaṃ kammaṃ, karoto saha tena hi;
::

::gathalast
Kammassa pariyosāne, tassa pācittiyaṃ siyā.
::

::hangnum
1706\.
::

::gatha1
Ekeneva {pb:V:0.0138} payogena, gaṇhato āmisaṃ bahuṃ;
::

::gathalast
Dadatopi tathā ekaṃ, bahūni ca bahūsvapi.
::

::hangnum
1707\.
::

::gatha1
Ukkhittake {pb:M:0.0158} nipannasmiṃ, itaro seti ce pana;
::

::gathalast
Itarasmiṃ nipanne vā, paro seti ubhopi vā.
::

::hangnum
1708\.
::

::gatha1
Nipajjanapayogānaṃ, vasenāpattiyo siyuṃ;
::

::gathalast
Ekanānūpacāresu, ekacchanne vinicchayo.
::

::hangnum
1709\.
::

::gatha1
Anukkhittepi ukkhitta-saññino pana bhikkhuno;
::

::gathalast
Vimatissubhayatthāpi, dukkaṭaṃ paridīpitaṃ.
::

::hangnum
1710\.
::

::gatha1
Anāpattubhayatthāpi, anukkhittakasaññino;
::

::gathalast
Nissaṭṭhoti ca taṃ diṭṭhiṃ, saññissosāritoti ca.
::

::hangnum
1711\.
::

::gatha1
Tathā ummattakādīnaṃ, idaṃ paṇṇattivajjakaṃ;
::

::gathalast
Adinnādānatulyāva, samuṭṭhānādayo nayā.
::

::centre
Ukkhittakathā.
::

::hangnum
1712\.
::

::gatha1
Tathā vināsitaṃ jānaṃ, upalāpeyya tena vā;
::

::gathalast
Upaṭṭhāpeyya pācitti, saṃbhuñjeyya vaseyya vā.
::

::hangnum
1713\.
::

::gatha1
Saṃvāsena ca liṅgena, daṇḍakammena nāsanā;
::

::gathalast
Tisso ettha adhippetā, daṇḍakammena nāsanā.
::

::hangnum
1714\.
::

::gatha1
Sambhogā sahaseyyā ca, anantarasamā matā;
::

::gathalast
Tattha vuttanayeneva, veditabbo vinicchayo.
::

::hangnum
1715\.
::

::gatha1
Samuṭṭhānādayo sabbe, ariṭṭhena samā matā;
::

::gathalast
Na hettha kiñci vattabbaṃ, sabbaṃ uttānamevidaṃ.
::

::centre
Kaṇṭakakathā.
::

::centre
Sappāṇakavaggo sattamo.
::

::hangnum
1716\.
::

::gatha1
Vuccamāno {pb:M:0.0159} hi bhikkhūhi, bhikkhu sikkhāpadena yo;
::

::gathalast
‘‘Sikkhāpade panetasmiṃ, na sikkhissāmi tāvahaṃ.
::

::hangnum
1717\.
::

::gatha1
Yāva {pb:V:0.0139} nāññaṃ viyattañca, pakataññuṃ bahussutaṃ;
::

::gathalast
Pucchāmī’’ti bhaṇantassa, tassa pācittiyaṃ siyā.
::

::hangnum
1718\.
::

::gatha1
Satthunānupasampanne, dīpitaṃ tikadukkaṭaṃ;
::

::gathalast
Na sallekhāyidaṃ hoti, vuccamānassubhohipi.
::

::hangnum
1719\.
::

::gatha1
Apaññattena tassevaṃ, vadato hoti dukkaṭaṃ;
::

::gathalast
Na dosummattakādīnaṃ, ‘‘sikkhissāmī’’ti bhāsato.
::

::centre
Sahadhammikakathā.
::

::hangnum
1720\.
::

::gatha1
Uddiṭṭhehi kimetehi, kukkuccādinidānato;
::

::gathalast
Hoti pācittiyāpatti, sikkhāpadavivaṇṇane.
::

::hangnum
1721\.
::

::gatha1
Tikapācittiyaṃ vuttaṃ, tatheva tikadukkaṭaṃ;
::

::gathalast
Vivaṇṇenupasampanna-santike taṃ sace pana.
::

::hangnum
1722\.
::

::gatha1
Dukkaṭaṃ panubhinnampi, aññadhammavivaṇṇane;
::

::gathalast
Navivaṇṇetukāmassa, ‘‘suttantaṃ pariyāpuṇa.
::

::hangnum
1723\.
::

::gatha1
Vinayaṃ pana pacchāpi, handa pariyāpuṇissasi’’;
::

::gathalast
Iccevaṃ tu vadantassa, tathā ummattakādino.
::

::hangnum
1724\.
::

::gatha1
Anāpattīti ñātabbaṃ, samuṭṭhānādayo nayā;
::

::gathalast
Anantarassimassāpi, omasavādasādisā.
::

::centre
Vilekhanakathā.
::

::hangnum
1725\.
::

::gatha1
Aññāṇena panāpatti, mokkho nevassa vijjati;
::

::gathalast
Kāretabbo tathā bhikkhu, yathā dhammo ṭhito pana.
::

::hangnum
1726\.
::

::gatha1
Tassāropaniyo {pb:M:0.0160} moho, uttarimpi hi bhikkhuno;
::

::gathalast
Dutiyeneva kammena, ninditvā tañhi puggalaṃ.
::

::hangnum
1727\.
::

::gatha1
Evaṃ āropite mohe, yadi moheti yo pana;
::

::gathalast
Tasmiṃ mohanake vuttā, pācitti pana puggale.
::

::hangnum
1728\.
::

::gatha1
Adhamme pana kammasmiṃ, dīpitaṃ tikadukkaṭaṃ;
::

::gathalast
Tathānāropite mohe, dukkaṭaṃ parikittitaṃ.
::

::hangnum
1729\.
::

::gatha1
Na {pb:V:0.0140} ca mohetukāmassa, vitthārenāsutassapi;
::

::gathalast
Ūnake dvattikkhattuṃ vā, vitthārenāsutassa ca.
::

::hangnum
1730\.
::

::gatha1
Anāpattīti viññeyyaṃ, tathā ummattakādino;
::

::gathalast
Samuṭṭhānādayo sabbe, anantarasamā matā.
::

::centre
Mohanakathā.
::

::hangnum
1731\.
::

::gatha1
Kuddho deti pahāraṃ ce, tassa pācittiyaṃ siyā;
::

::gathalast
Sampaharitukāmena, pahāre bhikkhuno pana.
::

::hangnum
1732\.
::

::gatha1
Dinne bhijjatu sīsaṃ vā, pādo vā paribhijjatu;
::

::gathalast
So ce maratu vā, mā vā, pācitti paridīpitā.
::

::hangnum
1733\.
::

::gatha1
Virūpakaraṇāpekkho, ‘‘iccāyaṃ na virocati’’;
::

::gathalast
Kaṇṇaṃ vā tassa nāsaṃ vā, yadi chindati dukkaṭaṃ.
::

::hangnum
1734\.
::

::gatha1
Tathevānupasampanne, itthiyā purisassa vā;
::

::gathalast
Tiracchānagatassāpi, pahāraṃ deti dukkaṭaṃ.
::

::hangnum
1735\.
::

::gatha1
Sace paharatitthiñca, bhikkhu rattena cetasā;
::

::gathalast
Garukā tassa āpatti, viniddiṭṭhā mahesinā.
::

::hangnum
1736\.
::

::gatha1
Pahāraṃ deti mokkhādhi-ppāyo doso na vijjati;
::

::gathalast
Kāyena kāyabaddhena, tathā nissaggiyena vā.
::

::hangnum
1737\.
::

::gatha1
Passitvā {pb:M:0.0161} antarāmagge, coraṃ paccatthikampi vā;
::

::gathalast
Heṭhetukāmamāyantaṃ, ‘‘mā idhāgacchupāsaka’’.
::

::hangnum
1738\.
::

::gatha1
Iti vatvā panāyantaṃ, ‘‘gaccha re’’ti ca muggaraṃ;
::

::gathalast
Satthaṃ vāpi gahetvā vā, paharitvā tu yāti ce.
::

::hangnum
1739\.
::

::gatha1
Anāpatti sace tena, pahārena matepi ca;
::

::gathalast
Eseva ca nayo vutto, dhuttavāḷamigesupi.
::

::hangnum
1740\.
::

::gatha1
Tikapācittiyaṃ vuttaṃ, sese ca tikadukkaṭaṃ;
::

::gathalast
Kāyacittasamuṭṭhānaṃ, sacittaṃ dukkhavedanaṃ.
::

::centre
Pahārakathā.
::

::hangnum
1741\.
::

::gatha1
Kāyaṃ {pb:V:0.0141} vā kāyabaddhaṃ vā, uccāreyya sace pana;
::

::gathalast
Hoti pācittiyāpatti, tassuggiraṇapaccayā.
::

::hangnum
1742\.
::

::gatha1
Uggiritvā viraddho so, pahāraṃ deti ce pana;
::

::gathalast
Asampaharitukāmena, dinnattā dukkaṭaṃ siyā.
::

::hangnum
1743\.
::

::gatha1
Sace tena pahārena, pahaṭassa ca bhikkhuno;
::

::gathalast
Hatthādīsupi yaṃ kiñci, aṅgaṃ bhijjati dukkaṭaṃ.
::

::hangnum
1744\.
::

::gatha1
Seso anantare vutta-nayena vinayaññunā;
::

::gathalast
Samuṭṭhānādinā saddhiṃ, veditabbo vinicchayo.
::

::centre
Talasattikathā.
::

::hangnum
1745\.
::

::gatha1
Amūlakena saṅghādi-sesena pana bhikkhu yo;
::

::gathalast
Codāpeyyapi codeyya, tassa pācittiyaṃ siyā.
::

::hangnum
1746\.
::

::gatha1
Tikapācittiyaṃ tattha, diṭṭhācāravipattiyā;
::

::gathalast
Codato dukkaṭāpatti, sese ca tikadukkaṭaṃ.
::

::hangnum
1747\.
::

::gatha1
Tathāsaññissanāpatti{pb:M:0.0162}, tathā ummattakādino;
::

::gathalast
Omasavādatulyāva, samuṭṭhānādayo nayā.
::

::centre
Amūlakakathā.
::

::hangnum
1748\.
::

::gatha1
Sañcicca pana kukkuccaṃ, uppādentassa bhikkhuno;
::

::gathalast
‘‘Ūnavīsativasso tvaṃ, maññe’’ iccevamādinā.
::

::hangnum
1749\.
::

::gatha1
Hoti vācāya vācāya, pācitti pana bhikkhuno;
::

::gathalast
Tathārūpe panaññasmiṃ, sace asati paccaye.
::

::hangnum
1750\.
::

::gatha1
Tikapācittiyaṃ vuttaṃ, sese ca tikadukkaṭaṃ;
::

::gathalast
Nauppādetukāmassa, kukkuccaṃ natthi vajjatā.
::

::hangnum
1751\.
::

::gatha1
‘‘Hitesitāyahaṃ maññe, nisinnaṃ itthiyā saha;
::

::gathalast
Vikāle ca tayā bhuttaṃ, mā eva’’nti ca bhāsato.
::

::hangnum
1752\.
::

::gatha1
Tathā ummattakādīna-manāpatti pakāsitā;
::

::gathalast
Samuṭṭhānādayo sabbe, anantarasamā matā.
::

::centre
Sañciccakathā.
::

::hangnum
1753\.
::

::gatha1
Sace {pb:V:0.0142} bhaṇḍanajātānaṃ, bhikkhūnaṃ pana bhikkhu yo;
::

::gathalast
Tiṭṭheyyupassutiṃ sotuṃ, tassa pācittiyaṃ siyā.
::

::hangnum
1754\.
::

::gatha1
‘‘Yaṃ ime tu bhaṇissanti, taṃ sossāmī’’ti gacchato;
::

::gathalast
Codetukāmatāyassa, dukkaṭaṃ tu pade pade.
::

::hangnum
1755\.
::

::gatha1
Purato gacchato sotuṃ, ohīyantassa dukkaṭaṃ;
::

::gathalast
Gacchato turitaṃ vāpi, ayameva vinicchayo.
::

::hangnum
1756\.
::

::gatha1
Ṭhitokāsaṃ panāgantvā, yadi mantenti attano;
::

::gathalast
Ukkāsitvāpi vā ettha, ñāpetabbamahanti vā.
::

::hangnum
1757\.
::

::gatha1
Tassevamakarontassa{pb:M:0.0163}, pācitti savane siyā;
::

::gathalast
Tikapācittiyaṃ vuttaṃ, sese ca tikadukkaṭaṃ.
::

::hangnum
1758\.
::

::gatha1
‘‘Imesaṃ vacanaṃ sutvā, oramissa’’nti gacchato;
::

::gathalast
Tathā ummattakādīna-manāpatti pakāsitā.
::

::hangnum
1759\.
::

::gatha1
Theyyasatthasamuṭṭhānaṃ, idaṃ hoti kriyākriyaṃ;
::

::gathalast
Kāyakammaṃ vacīkammaṃ, sadosaṃ dukkhavedanaṃ.
::

::centre
Upassutikathā.
::

::hangnum
1760\.
::

::gatha1
Dhammikānaṃ tu kammānaṃ, chandaṃ datvā sace pana;
::

::gathalast
Pacchā khīyati pācitti, vācato vācato siyā.
::

::hangnum
1761\.
::

::gatha1
Adhamme pana kammasmiṃ, dhammakammanti saññino;
::

::gathalast
Vimatissubhayatthāpi, hoti āpatti dukkaṭaṃ.
::

::hangnum
1762\.
::

::gatha1
‘‘Adhammena ca vaggena, tathākammārahassa ca;
::

::gathalast
Ime kammaṃ karontī’’ti, ñatvā khīyati tassa ca.
::

::hangnum
1763\.
::

::gatha1
Tathā ummattakādīna-manāpatti pakāsitā;
::

::gathalast
Amūlakasamānāva, samuṭṭhānādayo nayā.
::

::centre
Kammapaṭibāhanakathā.
::

::hangnum
1764\.
::

::gatha1
Yāva ārocitaṃ vatthu, avinicchitameva vā;
::

::gathalast
Ṭhapitā ñatti vā niṭṭhaṃ, kammavācā na gacchati.
::

::hangnum
1765\.
::

::gatha1
Etasmiṃ {pb:V:0.0143} antare kammaṃ, kopetuṃ parisāya hi;
::

::gathalast
Hatthapāsaṃ jahantassa, hoti āpatti dukkaṭaṃ.
::

::hangnum
1766\.
::

::gatha1
Adatvā jahite chandaṃ, tassa pācittiyaṃ siyā;
::

::gathalast
Dhammakamme adhamme ca, vimatissa ca dukkaṭaṃ.
::

::hangnum
1767\.
::

::gatha1
Adhammepi {pb:M:0.0164} ca kammasmiṃ, dhammakammanti saññino;
::

::gathalast
‘‘Saṅghassa bhaṇḍanādīni, bhavissantī’’ti saññino.
::

::hangnum
1768\.
::

::gatha1
Gilāno vā gilānassa, karaṇīye na dosatā;
::

::gathalast
Na ca kopetukāmassa, kammaṃ passāvanādinā.
::

::hangnum
1769\.
::

::gatha1
Pīḷitassāgamissāmi, iccevaṃ gacchatopi vā;
::

::gathalast
Samaṃ samanubhāsena, samuṭṭhānaṃ kriyākriyaṃ.
::

::centre
Chandaṃ adatvā gamanakathā.
::

::hangnum
1770\.
::

::gatha1
Samaggena ca saṅghena, saddhiṃ datvāna cīvaraṃ;
::

::gathalast
Sammatassa hi bhikkhussa, pacchā khīyati yo pana.
::

::hangnum
1771\.
::

::gatha1
Tassa vācāya vācāya, pācitti paridīpitā;
::

::gathalast
Tikapācittiyaṃ dhamma- kamme vuttaṃ tu cīvaraṃ.
::

::hangnum
1772\.
::

::gatha1
Ṭhapetvāññaparikkhāraṃ, datvā khīyati dukkaṭaṃ;
::

::gathalast
Saṅghenāsammatassāpi, cīvaraṃ aññameva vā.
::

::hangnum
1773\.
::

::gatha1
Tathevānupasampanne, sabbatthāpi ca dukkaṭaṃ;
::

::gathalast
Chandādīnaṃ vaseneva, karontañca sabhāvato.
::

::hangnum
1774\.
::

::gatha1
Khīyantassa anāpatti, tathā ummattakādino;
::

::gathalast
Amūlakasamā ñeyyā, samuṭṭhānādayo nayā.
::

::centre
Dubbalakathā.
::

::hangnum
1775\.
::

::gatha1
Idaṃ tiṃsakakaṇḍasmiṃ, antimena ca sabbathā;
::

::gathalast
Tulyaṃ dvādasamaṃ sabbaṃ, ayameva visesatā.
::

::hangnum
1776\.
::

::gatha1
Tattha {pb:M:0.0165} nissaggiyaṃ vuttaṃ, attano pariṇāmanā;
::

::gathalast
Idha suddhikapācitti, puggale pariṇāmanā.
::

::centre
Pariṇāmanakathā.
::

::centre
Sahadhammikavaggo aṭṭhamo.
::

::hangnum
1777\.
::

::gatha1
Anikkhante {pb:V:0.0144} ce rājasmiṃ, anikkhantāya deviyā;
::

::gathalast
Sayanīyagharā tassa, ummāraṃ yo atikkame.
::

::hangnum
1778\.
::

::gatha1
Dukkaṭaṃ paṭhame pāde, pācitti dutiye siyā;
::

::gathalast
Deviyā vāpi rañño vā, sace na viditāgamo.
::

::hangnum
1779\.
::

::gatha1
Paṭisaṃvidite neva-paṭisaṃviditasaññino;
::

::gathalast
Tattha vematikassāpi, dukkaṭaṃ paridīpitaṃ.
::

::hangnum
1780\.
::

::gatha1
Paṭisaṃviditasaññissa, neva ca khattiyassa vā;
::

::gathalast
Na khattiyābhisekena, abhisittassa vā pana.
::

::hangnum
1781\.
::

::gatha1
Ubhosubhinnamaññasmiṃ, nikkhante visatopi vā;
::

::gathalast
Na dosummattakādīnaṃ, kathinena kriyākriyaṃ.
::

::centre
Antepurakathā.
::

::hangnum
1782\.
::

::gatha1
Rajataṃ jātarūpaṃ vā, uggaṇhantassa attano;
::

::gathalast
Tassa nissaggiyāpatti, uggaṇhāpayatopi vā.
::

::hangnum
1783\.
::

::gatha1
Gaṇapuggalasaṅghānaṃ, navakammassa cetiye;
::

::gathalast
Uggaṇhāpayato hoti, dukkaṭaṃ gaṇhatopi vā.
::

::hangnum
1784\.
::

::gatha1
Avasesañca muttādi-ratanaṃ attanopi vā;
::

::gathalast
Saṅghādīnampi atthāya, uggaṇhantassa dukkaṭaṃ.
::

::hangnum
1785\.
::

::gatha1
Sace {pb:M:0.0166} kappiyavatthuṃ vā, vatthuṃ vāpi akappiyaṃ;
::

::gathalast
Tālapaṇṇampi vā hotu, mātukaṇṇapilandhanaṃ.
::

::hangnum
1786\.
::

::gatha1
Bhaṇḍāgārikasīsena, yaṃ kiñci gihisantakaṃ;
::

::gathalast
Tassa pācittiyāpatti, paṭisāmayato pana.
::

::hangnum
1787\.
::

::gatha1
‘‘Idaṃ ṭhapetvā dehī’’ti, vuttena pana kenaci;
::

::gathalast
‘‘Na vaṭṭatī’’ti vatvā taṃ, na nidhetabbameva tu.
::

::hangnum
1788\.
::

::gatha1
‘‘Ṭhapehī’’ti ca pātetvā, sace gacchati puggalo;
::

::gathalast
Palibodho hi nāmeso, ṭhapetuṃ pana vaṭṭati.
::

::hangnum
1789\.
::

::gatha1
Anuññāte panaṭṭhāne, uggahetvā anādarā;
::

::gathalast
Sammā anikkhipantassa, hoti āpatti dukkaṭaṃ.
::

::hangnum
1790\.
::

::gatha1
Anuññāte {pb:V:0.0145} panaṭṭhāne, gahetvā ratanaṃ pana;
::

::gathalast
Nikkhipantassa vā sammā, bhaṇḍaṃ ratanasammataṃ.
::

::hangnum
1791\.
::

::gatha1
Gaṇhantassa ca vissāsaṃ, tāvakālikameva ca;
::

::gathalast
Na dosummattakādīnaṃ, sañcarittasamodayaṃ.
::

::centre
Ratanakathā.
::

::hangnum
1792\.
::

::gatha1
Majjhaṇhasamayā uddhaṃ, aruṇuggamato pure;
::

::gathalast
Etasmiṃ antare kālo, vikāloti pavuccati.
::

::hangnum
1793\.
::

::gatha1
Santaṃ bhikkhumanāpucchā, vikāle paccayaṃ vinā;
::

::gathalast
Parikkhittassa gāmassa, parikkhepokkame pana.
::

::hangnum
1794\.
::

::gatha1
Aparikkhittagāmassa, upacārokkamepi vā;
::

::gathalast
Dukkaṭaṃ paṭhame pāde, pācitti dutiye siyā.
::

::hangnum
1795\.
::

::gatha1
Atha sambahulā gāmaṃ, vikāle pavisanti ce;
::

::gathalast
Āpucchitvāva gantabbaṃ, aññamaññaṃ na caññathā.
::

::hangnum
1796\.
::

::gatha1
Gacchanti {pb:M:0.0167} ce tato aññaṃ, tato aññanti vaṭṭati;
::

::gathalast
Puna āpucchane kiccaṃ, natthi gāmasatepi ca.
::

::hangnum
1797\.
::

::gatha1
Passambhetvāna ussāhaṃ, vihāratthāya niggatā;
::

::gathalast
Pavisanti sace aññaṃ, pucchitabbaṃ tu antarā.
::

::hangnum
1798\.
::

::gatha1
Katvā kulaghare bhatta- kiccaṃ aññattha vā pana;
::

::gathalast
Sace caritukāmo yo, sappibhikkhāya vā siyā.
::

::hangnum
1799\.
::

::gatha1
Āpucchitvāva gantabbaṃ, passe ce bhikkhu labbhati;
::

::gathalast
Asante pana natthīti, gantabbaṃ tu yathāsukhaṃ.
::

::hangnum
1800\.
::

::gatha1
Otaritvā mahāvīthiṃ, bhikkhuṃ yadi ca passati;
::

::gathalast
Natthi āpucchane kiccaṃ, caritabbaṃ yathāsukhaṃ.
::

::hangnum
1801\.
::

::gatha1
Gāmamajjhena maggena, gacchantasseva bhikkhuno;
::

::gathalast
‘‘Carissāmī’’ti uppanne, telabhikkhāya mānase.
::

::hangnum
1802\.
::

::gatha1
Āpucchitvāva gantabbaṃ, passe ce bhikkhu vijjati;
::

::gathalast
Anokkamma carantassa, maggā āpucchanena kiṃ?
::

::hangnum
1803\.
::

::gatha1
Tikapācittiyaṃ{pb:V:0.0146}, kāle, vikāloyanti saññino;
::

::gathalast
Kāle vematikassāpi, hoti āpatti dukkaṭaṃ.
::

::hangnum
1804\.
::

::gatha1
Āpucchitvāva santaṃ vā, anāpucchā asantakaṃ;
::

::gathalast
Kicce accāyike vāpi, pavisantassa bhikkhuno.
::

::hangnum
1805\.
::

::gatha1
Gacchato antarārāmaṃ, bhikkhunīnaṃ upassayaṃ;
::

::gathalast
Tathā āsanasālaṃ vā, titthiyānaṃ upassayaṃ.
::

::hangnum
1806\.
::

::gatha1
Siyā gāmena maggo ce, anāpattāpadāsupi;
::

::gathalast
Samuṭṭhānādayo sabbe, kathinena samā matā.
::

::hangnum
1807\.
::

::gatha1
Na kevalamanāpucchā, abandhitvā ca bandhanaṃ;
::

::gathalast
Apārupitvā saṅghāṭiṃ, gacchatopinavajjatā.
::

::centre
Vikālagāmappavesanakathā.
::

::hangnum
1808\.
::

::gatha1
Aṭṭhidantamayaṃ {pb:M:0.0168} sūci-gharaṃ vāpi visāṇajaṃ;
::

::gathalast
Kārāpane ca karaṇe, bhikkhuno hoti dukkaṭaṃ.
::

::hangnum
1809\.
::

::gatha1
Lābhe bhedanakaṃ tassa, pācittiyamudīritaṃ;
::

::gathalast
Aññassatthāya karaṇe, tathā kārāpanepi ca.
::

::hangnum
1810\.
::

::gatha1
Aññena ca kataṃ laddhā, dukkaṭaṃ paribhuñjato;
::

::gathalast
Anāpattāraṇike vidhe, gaṇṭhikañjanikāsupi.
::

::hangnum
1811\.
::

::gatha1
Dakapuñchaniyā vāsi-jaṭe ummattakādino;
::

::gathalast
Samuṭṭhānādayo nayā, sañcarittasamā matā.
::

::centre
Sūcigharakathā.
::

::hangnum
1812\.
::

::gatha1
Navaṃ mañcampi pīṭhaṃ vā, kārāpentena bhikkhunā;
::

::gathalast
Aṭṭhaṅgulappamāṇena, sugataṅgulato pana.
::

::hangnum
1813\.
::

::gatha1
Kārāpetabbamevaṃ tu, ṭhapetvā heṭṭhimāṭaniṃ;
::

::gathalast
Sacchedā tassa pācitti, tamatikkamato siyā.
::

::hangnum
1814\.
::

::gatha1
Aññassatthāya karaṇe, tathā kārāpanepi ca;
::

::gathalast
Aññena ca kataṃ laddhā, dukkaṭaṃ paribhuñjato.
::

::hangnum
1815\.
::

::gatha1
Anāpatti {pb:V:0.0147} pamāṇena, karontassappamāṇikaṃ;
::

::gathalast
Labhitvā tassa pādesu, chinditvā paribhuñjato.
::

::hangnum
1816\.
::

::gatha1
Neva chinditukāmo ce, nikhaṇitvā pamāṇato;
::

::gathalast
Uttānaṃ vāpi aṭṭaṃ vā, bandhitvā paribhuñjato.
::

::centre
Mañcakathā.
::

::hangnum
1817\.
::

::gatha1
Mañcaṃ vā pana pīṭhaṃ vā, tūlonaddhaṃ kareyya yo;
::

::gathalast
Tassuddālanakaṃ vuttaṃ, pācittiyamanītinā.
::

::hangnum
1818\.
::

::gatha1
Anāpatti {pb:M:0.0169} panāyoge, bandhane aṃsabaddhake;
::

::gathalast
Bibbohane parissāve, thavikādīsu bhikkhuno.
::

::hangnum
1819\.
::

::gatha1
Aññena ca kataṃ laddhā, uddāletvā nisevato;
::

::gathalast
Anantarassimassāpi, sañcarittasamā nayā.
::

::centre
Tūlonaddhakathā.
::

::hangnum
1820\.
::

::gatha1
Nisīdanaṃ karontena, kātabbaṃ tu pamāṇato;
::

::gathalast
Pamāṇātikkame tassa, payoge dukkaṭaṃ siyā.
::

::hangnum
1821\.
::

::gatha1
Paṭilābhena sacchedaṃ, pācittiyamudīritaṃ;
::

::gathalast
Dvīsu ṭhānesu phāletvā, tassa tisso dasā siyuṃ.
::

::hangnum
1822\.
::

::gatha1
Anāpatti pamāṇena, karontassa tadūnakaṃ;
::

::gathalast
Vitānādiṃ karontassa, sañcarittasamā nayā.
::

::centre
Nisīdanakathā.
::

::hangnum
1823\.
::

::gatha1
Roge kaṇḍupaṭicchādi, kātabbā hi pamāṇato;
::

::gathalast
Pamāṇātikkame tassa, payoge dukkaṭaṃ siyā.
::

::hangnum
1824\.
::

::gatha1
Paṭilābhena sacchedaṃ, pācittiyamudīritaṃ;
::

::gathalast
Anāpattinayopettha, anantarasamo mato.
::

::centre
Kaṇḍupaṭicchādikathā.
::

::hangnum
1825\.
::

::gatha1
Pamāṇeneva {pb:V:0.0148} kātabbā, tathā vassikasāṭikā;
::

::gathalast
Pamāṇātikkame tassa, anantarasamo nayo.
::

::centre
Vassikasāṭikakathā.
::

::hangnum
1826\.
::

::gatha1
Cīvarena {pb:M:0.0170} sace tulya-ppamāṇaṃ sugatassa tu;
::

::gathalast
Cīvaraṃ bhikkhu kāreyya, karaṇe dukkaṭaṃ siyā.
::

::hangnum
1827\.
::

::gatha1
Paṭilābhena sacchedaṃ, pācittiyamudīritaṃ;
::

::gathalast
Anantarasamoyeva, anāpattinayo mato.
::

::hangnum
1828\.
::

::gatha1
Dīghaso ca pamāṇena, nava tassa vidatthiyo;
::

::gathalast
Tiriyaṃ cha viniddiṭṭhā, sugatassa vidatthiyā.
::

::hangnum
1829\.
::

::gatha1
Aññena ca kataṃ laddhā, sevato dukkaṭaṃ bhave;
::

::gathalast
Samuṭṭhānādayo sabbe, sañcarittasamā matā.
::

::centre
Nandakathā.
::

::centre
Rājavaggo navamo.
::

::centre
Iti vinayavinicchaye pācittiyakathā niṭṭhitā.
::

#### Pāṭidesanīyakathā

::hangnum
1830\.
::

::gatha1
Yo cantaragharaṃ bhikkhu, paviṭṭhāya tu hatthato;
::

::gathalast
Aññātikāya yaṃ kiñci, tassa bhikkhuniyā pana.
::

::hangnum
1831\.
::

::gatha1
Sahatthā paṭiggaṇheyya, khādanaṃ bhojanampi vā;
::

::gathalast
Gahaṇe dukkaṭaṃ bhoge, pāṭidesaniyaṃ siyā.
::

::hangnum
1832\.
::

::gatha1
Rathikāyapi vā byūhe, sandhisiṅghāṭakesu vā;
::

::gathalast
Hatthisālādike ṭhatvā, gaṇhatopi ayaṃ nayo.
::

::hangnum
1833\.
::

::gatha1
Rathikāya {pb:V:0.0149} sace ṭhatvā, deti bhikkhuni bhojanaṃ;
::

::gathalast
Āpatti antarārāme, ṭhatvā gaṇhāti bhikkhu ce.
::

::hangnum
1834\.
::

::gatha1
Etthantaragharaṃ tassā, paviṭṭhāya hi vākyato;
::

::gathalast
Bhikkhussa ca ṭhitaṭṭhānaṃ, nappamāṇanti vaṇṇitaṃ.
::

::hangnum
1835\.
::

::gatha1
Tasmā {pb:M:0.0171} bhikkhuniyā ṭhatvā, ārāmādīsu dentiyā;
::

::gathalast
Vīthiyādīsu ce ṭhatvā, na doso paṭigaṇhato.
::

::hangnum
1836\.
::

::gatha1
Yāmakālikasattāha-kālikaṃ yāvajīvikaṃ;
::

::gathalast
Āhāratthāya gahaṇe, ajjhohāre ca dukkaṭaṃ.
::

::hangnum
1837\.
::

::gatha1
Āmisena asambhinna-rasaṃ sandhāya bhāsitaṃ;
::

::gathalast
Pāṭidesaniyāpatti, sambhinnekarase siyā.
::

::hangnum
1838\.
::

::gatha1
Ekatoupasampanna-hatthato paṭigaṇhato;
::

::gathalast
Kālikānaṃ catunnampi, āhāratthāya dukkaṭaṃ.
::

::hangnum
1839\.
::

::gatha1
Ñātikāyapi aññāti-saññino vimatissa vā;
::

::gathalast
Dukkaṭaṃ ñātisaññissa, tathā aññātikāya vā.
::

::hangnum
1840\.
::

::gatha1
Dāpentiyā anāpatti, dadamānāya vā pana;
::

::gathalast
Nikkhipitvāntarārāmā-dīsu ṭhatvāpi dentiyā.
::

::hangnum
1841\.
::

::gatha1
Gāmato nīharitvā vā, deti ce bahi vaṭṭati;
::

::gathalast
‘‘Paccaye sati bhuñjā’’ti, deti ce kālikattayaṃ.
::

::hangnum
1842\.
::

::gatha1
Hatthato sāmaṇerīnaṃ, sikkhamānāya vā tathā;
::

::gathalast
Idaṃ eḷakalomena, samuṭṭhānaṃ samaṃ mataṃ.
::

::centre
Paṭhamapāṭidesanīyakathā.
::

::hangnum
1843\.
::

::gatha1
Avutte ‘‘apasakkā’’ti, ekenāpi ca bhikkhunā;
::

::gathalast
Sacejjhoharaṇatthāya, āmisaṃ paṭigaṇhati.
::

::hangnum
1844\.
::

::gatha1
Gahaṇe dukkaṭaṃ bhoge, pāṭidesaniyaṃ siyā;
::

::gathalast
Ekatoupasampannaṃ, na vārentassa dukkaṭaṃ.
::

::hangnum
1845\.
::

::gatha1
Tathevānupasampannā-yupasampannasaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1846\.
::

::gatha1
Anāpattittano {pb:M:0.0172}{pb:V:0.0150} bhattaṃ, padāpeti na deti ce;
::

::gathalast
Tathā aññassa bhattaṃ vā, na dāpeti padeti ce.
::

::hangnum
1847\.
::

::gatha1
Yaṃ na dinnaṃ taṃ dāpeti, na dinnaṃ yattha vāpi ca;
::

::gathalast
Tattha tampi ca sabbesaṃ, samaṃ dāpeti bhikkhunī.
::

::hangnum
1848\.
::

::gatha1
Vosāsantī ṭhitā sikkha-mānā vā sāmaṇerikā;
::

::gathalast
Bhojanāni ca pañceva, vinā, ummattakādino.
::

::hangnum
1849\.
::

::gatha1
Kathinena samuṭṭhānaṃ, samānanti pakāsitaṃ;
::

::gathalast
Kriyākriyamidaṃ vuttaṃ, ticittañca tivedanaṃ.
::

::centre
Dutiyapāṭidesanīyakathā.
::

::hangnum
1850\.
::

::gatha1
Sekkhanti sammate bhikkhu, laddhasammutike kule;
::

::gathalast
Gharūpacārokkamanā, pubbeva animantito.
::

::hangnum
1851\.
::

::gatha1
Agilāno gahetvā ce, paribhuñjeyya āmisaṃ;
::

::gathalast
Gahaṇe dukkaṭaṃ bhoge, pāṭidesaniyaṃ siyā.
::

::hangnum
1852\.
::

::gatha1
Yāmakālikasattāha-kālike yāvajīvike;
::

::gathalast
Gahaṇe paribhoge ca, hoti āpatti dukkaṭaṃ.
::

::hangnum
1853\.
::

::gatha1
Asekkhasammate sekkha-sammatanti ca saññino;
::

::gathalast
Tattha vematikassāpi, tatheva paridīpitaṃ.
::

::hangnum
1854\.
::

::gatha1
Anāpatti gilānassa, gilānassāvasesake;
::

::gathalast
Nimantitassa vā bhikkhā, aññesaṃ tattha dīyati.
::

::hangnum
1855\.
::

::gatha1
Gharato nīharitvā vā, denti ce yattha katthaci;
::

::gathalast
Niccabhattādike vāpi, tathā ummattakādino.
::

::hangnum
1856\.
::

::gatha1
Anāgate hi bhikkhumhi, gharato paṭhamaṃ pana;
::

::gathalast
Nīharitvā sace dvāre, sampatte denti vaṭṭati.
::

::hangnum
1857\.
::

::gatha1
Bhikkhuṃ {pb:M:0.0173} pana ca disvāva, nīharitvāna gehato;
::

::gathalast
Na vaṭṭati sace denti, samuṭṭhāneḷakūpamaṃ.
::

::centre
Tatiyapāṭidesanīyakathā.
::

::hangnum
1858\.
::

::gatha1
Gahaṭṭhenāgahaṭṭhena{pb:V:0.0151}, itthiyā purisena vā;
::

::gathalast
Ārāmaṃ upacāraṃ vā, pavisitvā sace pana.
::

::hangnum
1859\.
::

::gatha1
‘‘Itthannāmassa te bhattaṃ, yāgu vā āharīyati’’;
::

::gathalast
Evamārocitaṃ vuttaṃ, paṭisaṃviditanti hi.
::

::hangnum
1860\.
::

::gatha1
Āharīyatu taṃ pacchā, yathārocitameva vā;
::

::gathalast
Tassa vā parivārampi, aññaṃ katvā bahuṃ pana.
::

::hangnum
1861\.
::

::gatha1
Yāguyā viditaṃ katvā, pūvaṃ bhattaṃ haranti ce;
::

::gathalast
Idampi viditaṃ vuttaṃ, vaṭṭatīti **kurundiyaṃ**.
::

::hangnum
1862\.
::

::gatha1
Kulāni pana aññāni, deyyadhammaṃ panattano;
::

::gathalast
Haranti tena saddhiṃ ce, sabbaṃ vaṭṭati tampi ca.
::

::hangnum
1863\.
::

::gatha1
Anārocitamevaṃ yaṃ, yaṃ ārāmamanābhataṃ;
::

::gathalast
Taṃ asaṃviditaṃ nāma, sahadhammikañāpitaṃ.
::

::hangnum
1864\.
::

::gatha1
Yaṃ asaṃviditaṃ katvā, ābhataṃ pana taṃ bahi;
::

::gathalast
Ārāmaṃ pana pesetvā, kārāpetvā tamāhare.
::

::hangnum
1865\.
::

::gatha1
Gantvā vā antarāmagge, gahetabbaṃ tu bhikkhunā;
::

::gathalast
Sace evamakatvā taṃ, ārāme upacārato.
::

::hangnum
1866\.
::

::gatha1
Gahetvājjhoharantassa, gahaṇe dukkaṭaṃ siyā;
::

::gathalast
Ajjhohārapayogesu, pāṭidesaniyaṃ mataṃ.
::

::hangnum
1867\.
::

::gatha1
Paṭisaṃviditeyeva, asaṃviditasaññino;
::

::gathalast
Tattha vematikassāpi, hoti āpatti dukkaṭaṃ.
::

::hangnum
1868\.
::

::gatha1
Paṭisaṃvidite {pb:M:0.0174} tassa, gilānassāvasesake;
::

::gathalast
Bahārāme gahetvā vā, antoyevassa bhuñjato.
::

::hangnum
1869\.
::

::gatha1
Tatthajātaphalādīni, anāpatteva khādato;
::

::gathalast
Samuṭṭhānādayo sabbe, kathinena samā matā.
::

::centre
Catutthapāṭidesanīyakathā.
::

::centre
Iti vinayavinicchaye pāṭidesanīyakathā niṭṭhitā.
::

#### Sekhiyakathā

::hangnum
1870\.
::

::gatha1
Yo {pb:V:0.0152} anādariyeneva, purato pacchatopi vā;
::

::gathalast
Olambetvā nivāseyya, tassa cāpatti dukkaṭaṃ.
::

::hangnum
1871\.
::

::gatha1
Hatthisoṇḍāditulyaṃ tu, nivāsentassa dukkaṭaṃ;
::

::gathalast
Āpattibhīrunā niccaṃ, vatthabbaṃ parimaṇḍalaṃ.
::

::hangnum
1872\.
::

::gatha1
Jāṇumaṇḍalato heṭṭhā, aṭṭhaṅgulappamāṇakaṃ;
::

::gathalast
Otāretvā nivatthabbaṃ, tato ūnaṃ na vaṭṭati.
::

::hangnum
1873\.
::

::gatha1
Asañciccāsatissāpi, ajānantassa kevalaṃ;
::

::gathalast
Anāpatti gilānassā-padāsummattakādino.
::

::centre
Parimaṇḍalakathā.
::

::hangnum
1874\.
::

::gatha1
Ubho koṇe samaṃ katvā, sādaraṃ parimaṇḍalaṃ;
::

::gathalast
Katvā pārupitabbevaṃ, akarontassa dukkaṭaṃ.
::

::hangnum
1875\.
::

::gatha1
Avisesena vuttaṃ tu, idaṃ sikkhāpadadvayaṃ;
::

::gathalast
Tasmā ghare vihāre vā, kattabbaṃ parimaṇḍalaṃ.
::

::centre
Dutiyaṃ.
::

::hangnum
1876\.
::

::gatha1
Gaṇṭhikaṃ {pb:M:0.0175} paṭimuñcitvā, katvā koṇe ubho samaṃ;
::

::gathalast
Chādetvā maṇibandhañca, gantabbaṃ gīvameva ca.
::

::hangnum
1877\.
::

::gatha1
Tathā akatvā bhikkhussa, jattūnipi urampi ca;
::

::gathalast
Vivaritvā yathākāmaṃ, gacchato hoti dukkaṭaṃ.
::

::centre
Tatiyaṃ.
::

::hangnum
1878\.
::

::gatha1
Galavāṭakato uddhaṃ, sīsañca maṇibandhato;
::

::gathalast
Hatthe piṇḍikamaṃsamhā, heṭṭhā pāde ubhopi ca.
::

::hangnum
1879\.
::

::gatha1
Vivaritvāvasesañca{pb:V:0.0153}, chādetvā ce nisīdati;
::

::gathalast
Hoti so suppaṭicchanno, doso vāsūpagassa na.
::

::centre
Catutthaṃ.
::

::hangnum
1880\.
::

::gatha1
Hatthaṃ vā pana pādaṃ vā, acālentena bhikkhunā;
::

::gathalast
Suvinītena gantabbaṃ, chaṭṭhe natthi visesatā.
::

::centre
Pañcamachaṭṭhāni.
::

::hangnum
1881\.
::

::gatha1
Satīmatāvikārena, yugamattañca pekkhinā;
::

::gathalast
Susaṃvutena gantabbaṃ, bhikkhunokkhittacakkhunā.
::

::hangnum
1882\.
::

::gatha1
Yattha katthaci hi ṭṭhāne, ekasmiṃ antare ghare;
::

::gathalast
Ṭhatvā parissayābhāvaṃ, oloketumpi vaṭṭati.
::

::hangnum
1883\.
::

::gatha1
Yo anādariyaṃ katvā, olokento tahiṃ tahiṃ;
::

::gathalast
Sacentaraghare yāti, dukkaṭaṃ aṭṭhamaṃ tathā.
::

::centre
Sattamaṭṭhamāni.
::

::hangnum
1884\.
::

::gatha1
Ekato {pb:M:0.0176} ubhato vāpi, hutvā ukkhittacīvaro;
::

::gathalast
Indakhīlakato anto, gacchato hoti dukkaṭaṃ.
::

::centre
Navamaṃ.
::

::hangnum
1885\.
::

::gatha1
Tathā nisinnakālepi, nīharantena kuṇḍikaṃ;
::

::gathalast
Anukkhipitvā dātabbā, doso vāsūpagassa na.
::

::centre
Dasamaṃ.
::

::centre
Paṭhamo vaggo.
::

::hangnum
1886\.
::

::gatha1
Na vaṭṭati hasantena, gantuñceva nisīdituṃ;
::

::gathalast
Vatthusmiṃ hasanīyasmiṃ, sitamattaṃ tu vaṭṭati.
::

::centre
Paṭhamadutiyāni.
::

::hangnum
1887\.
::

::gatha1
Appasaddena {pb:V:0.0154} gantabbaṃ, catutthepi ayaṃ nayo;
::

::gathalast
Mahāsaddaṃ karontassa, ubhayatthāpi dukkaṭaṃ.
::

::centre
Tatiyacatutthāni.
::

::hangnum
1888\.
::

::gatha1
Kāyappacālakaṃ katvā, bāhusīsappacālakaṃ;
::

::gathalast
Gacchato dukkaṭaṃ hoti, tatheva ca nisīdato.
::

::hangnum
1889\.
::

::gatha1
Kāyaṃ bāhuñca sīsañca, paggahetvā ujuṃ pana;
::

::gathalast
Gantabbamāsitabbañca, sameniriyāpathena tu.
::

::hangnum
1890\.
::

::gatha1
Nisīdanena yuttesu, tīsu vāsūpagassa hi;
::

::gathalast
Anāpattīti ñātabbaṃ, viññunā vinayaññunā.
::

::centre
Dutiyo vaggo.
::

::hangnum
1891\.
::

::gatha1
Khambhaṃ {pb:M:0.0177} katvā sasīsaṃ vā, pārupitvāna gacchato;
::

::gathalast
Dukkaṭaṃ muninā vuttaṃ, tathā ukkuṭikāya vā.
::

::hangnum
1892\.
::

::gatha1
Hatthapallatthikāyāpi, dussapallatthikāya vā;
::

::gathalast
Tassantaraghare hoti, nisīdantassa dukkaṭaṃ.
::

::hangnum
1893\.
::

::gatha1
Dutiye ca catutthe ca, chaṭṭhe vāsūpagassa tu;
::

::gathalast
Anāpattīti sāruppā, chabbīsati pakāsitā.
::

::centre
Chaṭṭhaṃ.
::

::hangnum
1894\.
::

::gatha1
Sakkaccaṃ satiyuttena, bhikkhunā pattasaññinā;
::

::gathalast
Piṇḍapāto gahetabbo, samasūpova viññunā.
::

::hangnum
1895\.
::

::gatha1
Sūpo bhattacatubbhāgo, ‘‘samasūpo’’ti vuccati;
::

::gathalast
Muggamāsakulatthānaṃ, sūpo ‘‘sūpo’’ti vuccati.
::

::hangnum
1896\.
::

::gatha1
Anāpatti asañcicca, gilānassa raserase;
::

::gathalast
Tatheva ñātakādīnaṃ, aññatthāya dhanena vā.
::

::centre
Sattamaṭṭhamanavamāni.
::

::hangnum
1897\.
::

::gatha1
Antolekhāpamāṇena{pb:V:0.0155}, pattassa mukhavaṭṭiyā;
::

::gathalast
Pūritova gahetabbo, adhiṭṭhānūpagassa tu.
::

::hangnum
1898\.
::

::gatha1
Tattha thūpīkataṃ katvā, gaṇhato yāvakālikaṃ;
::

::gathalast
Yaṃ kiñci pana bhikkhussa, hoti āpatti dukkaṭaṃ.
::

::hangnum
1899\.
::

::gatha1
Adhiṭṭhānūpage patte, kālikattayameva ca;
::

::gathalast
Sese thūpīkataṃ sabbaṃ, vaṭṭateva na saṃsayo.
::

::hangnum
1900\.
::

::gatha1
Dvīsu pattesu bhattaṃ tu, gahetvā pattamekakaṃ;
::

::gathalast
Pūretvā yadi peseti, bhikkhūnaṃ pana vaṭṭati.
::

::hangnum
1901\.
::

::gatha1
Patte {pb:M:0.0178} pakkhippamānaṃ yaṃ, ucchukhaṇḍaphalādikaṃ;
::

::gathalast
Orohati sace heṭṭhā, na taṃ thūpīkataṃ siyā.
::

::hangnum
1902\.
::

::gatha1
Pupphatakkolakādīnaṃ, ṭhapetvā ce vaṭaṃsakaṃ;
::

::gathalast
Dinnaṃ ayāvakālittā, na taṃ thūpīkataṃ siyā.
::

::hangnum
1903\.
::

::gatha1
Vaṭaṃsakaṃ tu pūvassa, ṭhapetvā odanopari;
::

::gathalast
Piṇḍapātaṃ sace denti, idaṃ thūpīkataṃ siyā.
::

::hangnum
1904\.
::

::gatha1
Bhattassūpari paṇṇaṃ vā, thālakaṃ vāpi kiñcipi;
::

::gathalast
Ṭhapetvā paripūretvā, sace gaṇhāti vaṭṭati.
::

::hangnum
1905\.
::

::gatha1
Paṭiggahetumevassa, taṃ tu sabbaṃ na vaṭṭati;
::

::gathalast
Gahitaṃ sugahitaṃ, pacchā, bhuñjitabbaṃ yathāsukhaṃ.
::

::centre
Tatiyo vaggo.
::

::hangnum
1906\.
::

::gatha1
Paṭhamaṃ dutiyaṃ vutta-nayaṃ tu tatiye pana;
::

::gathalast
Uparodhimadassetvā, bhottabbaṃ paṭipāṭiyā.
::

::hangnum
1907\.
::

::gatha1
Aññesaṃ attano bhattaṃ, ākiraṃ pana bhājane;
::

::gathalast
Natthomasati ce doso, tathā uttaribhaṅgakaṃ.
::

::centre
Tatiyaṃ.
::

::hangnum
1908\.
::

::gatha1
Catutthe yaṃ tu vattabbaṃ, vuttaṃ pubbe asesato;
::

::gathalast
Pañcame matthakaṃ doso, madditvā paribhuñjato.
::

::hangnum
1909\.
::

::gatha1
Anāpatti {pb:V:0.0156} gilānassa, parittepi ca sesake;
::

::gathalast
Ekato pana madditvā, saṃkaḍḍhitvāna bhuñjato.
::

::centre
Catutthapañcamāni.
::

::hangnum
1910\.
::

::gatha1
Yo {pb:M:0.0179} bhiyyokamyatāhetu, sūpaṃ vā byañjanampi vā;
::

::gathalast
Paṭicchādeyya bhattena, tassa cāpatti dukkaṭaṃ.
::

::centre
Chaṭṭhaṃ.
::

::hangnum
1911\.
::

::gatha1
Viññattiyaṃ tu vattabbaṃ, apubbaṃ natthi kiñcipi;
::

::gathalast
Aṭṭhame pana ujjhāne, gilānopi na muccati.
::

::hangnum
1912\.
::

::gatha1
‘‘Dassāmi dāpessāmī’’ti, olokentassa bhikkhuno;
::

::gathalast
Anāpattīti ñātabbaṃ, na ca ujjhānasaññino.
::

::centre
Aṭṭhamaṃ.
::

::hangnum
1913\.
::

::gatha1
Mahantaṃ pana moraṇḍaṃ, kukkuṭaṇḍañca khuddakaṃ;
::

::gathalast
Tesaṃ majjhappamāṇena, kattabbo kabaḷo pana.
::

::hangnum
1914\.
::

::gatha1
Khajjake pana sabbattha, mūlakhādaniyādike;
::

::gathalast
Phalāphale anāpatti, gilānummattakādino.
::

::centre
Navamaṃ.
::

::hangnum
1915\.
::

::gatha1
Adīgho pana kātabbo, ālopo parimaṇḍalo;
::

::gathalast
Khajjatuttaribhaṅgasmiṃ, anāpatti phalāphale.
::

::centre
Dasamaṃ.
::

::centre
Catuttho vaggo.
::

::hangnum
1916\.
::

::gatha1
Anāhaṭe mukhadvāraṃ, appatte kabaḷe pana;
::

::gathalast
Attano ca mukhadvāraṃ, vivarantassa dukkaṭaṃ.
::

::centre
Paṭhamaṃ.
::

::hangnum
1917\.
::

::gatha1
Mukhe {pb:M:0.0180}{pb:V:0.0157} ca sakalaṃ hatthaṃ, pakkhipantassa dukkaṭaṃ;
::

::gathalast
Mukhe ca kabaḷaṃ katvā, kathetuṃ na ca vaṭṭati.
::

::hangnum
1918\.
::

::gatha1
Vacanaṃ yattakenassa, paripuṇṇaṃ na hoti hi;
::

::gathalast
Mukhasmiṃtattake sante, byāharantassa dukkaṭaṃ.
::

::hangnum
1919\.
::

::gatha1
Mukhe harītakādīni, pakkhipitvā katheti yo;
::

::gathalast
Vacanaṃ paripuṇṇaṃ ce, kathetuṃ pana vaṭṭati.
::

::centre
Dutiyatatiyāni.
::

::hangnum
1920\.
::

::gatha1
Yo piṇḍukkhepakaṃ bhikkhu, kabaḷacchedakampi vā;
::

::gathalast
Makkaṭo viya gaṇḍe vā, katvā bhuñjeyya dukkaṭaṃ.
::

::centre
Catutthapañcamachaṭṭhāni.
::

::hangnum
1921\.
::

::gatha1
Niddhunitvāna hatthaṃ vā, bhattaṃ sitthāvakārakaṃ;
::

::gathalast
Jivhānicchārakaṃ vāpi, tathā ‘‘capu capū’’ti vā.
::

::hangnum
1922\.
::

::gatha1
Anādaravaseneva, bhuñjato hoti dukkaṭaṃ;
::

::gathalast
Sattame aṭṭhame natthi, doso kacavarujjhane.
::

::centre
Sattamadasamāni.
::

::centre
Pañcamo vaggo.
::

::hangnum
1923\.
::

::gatha1
Katvā evaṃ na bhottabbaṃ, saddaṃ ‘‘suru surū’’ti ca;
::

::gathalast
Hatthanillehakaṃ vāpi, na ca vaṭṭati bhuñjituṃ.
::

::hangnum
1924\.
::

::gatha1
Phāṇitaṃ ghanayāguṃ vā, gahetvā aṅgulīhi taṃ;
::

::gathalast
Mukhe aṅguliyo bhottuṃ, pavesetvāpi vaṭṭati.
::

::hangnum
1925\.
::

::gatha1
Na {pb:M:0.0181} patto lehitabbova, ekāyaṅgulikāya vā;
::

::gathalast
Ekaoṭṭhopi jivhāya, na ca nillehitabbako.
::

::centre
Catutthaṃ.
::

::hangnum
1926\.
::

::gatha1
Sāmisena {pb:V:0.0158} tu hatthena, na ca pānīyathālakaṃ;
::

::gathalast
Gahetabbaṃ, paṭikkhittaṃ, paṭikkūlavasena hi.
::

::hangnum
1927\.
::

::gatha1
Puggalassa ca saṅghassa, gahaṭṭhassattanopi ca;
::

::gathalast
Santako pana saṅkho vā, sarāvaṃ vāpi thālakaṃ.
::

::hangnum
1928\.
::

::gatha1
Tasmā na ca gahetabbaṃ, gaṇhato hoti dukkaṭaṃ;
::

::gathalast
Anāmisena hatthena, gahaṇaṃ pana vaṭṭati.
::

::centre
Pañcamaṃ.
::

::hangnum
1929\.
::

::gatha1
Uddharitvāpi bhinditvā, gahetvā vā paṭiggahe;
::

::gathalast
Nīharitvā anāpatti, chaḍḍentassa gharā bahi.
::

::centre
Chaṭṭhaṃ.
::

::hangnum
1930\.
::

::gatha1
Chattaṃ yaṃ kiñci hatthena, sarīrāvayavena vā;
::

::gathalast
Sace dhārayamānassa, dhammaṃ deseti dukkaṭaṃ.
::

::centre
Sattamaṃ.
::

::hangnum
1931\.
::

::gatha1
Ayameva nayo vutto, daṇḍapāṇimhi puggale;
::

::gathalast
Catuhatthappamāṇova, daṇḍo majjhimahatthato.
::

::centre
Aṭṭhamaṃ.
::

::hangnum
1932\.
::

::gatha1
Tatheva {pb:M:0.0182} satthapāṇissa, dhammaṃ deseti dukkaṭaṃ;
::

::gathalast
Satthapāṇī na hotāsiṃ, sannayhitvā ṭhito pana.
::

::centre
Navamaṃ.
::

::hangnum
1933\.
::

::gatha1
Dhanuṃ sarena saddhiṃ vā, dhanuṃ vā sarameva vā;
::

::gathalast
Sajiyaṃ nijiyaṃ vāpi, gahetvā dhanudaṇḍakaṃ.
::

::hangnum
1934\.
::

::gatha1
Ṭhitassapi nisinnassa, nipannassāpi vā tathā;
::

::gathalast
Sace deseti saddhammaṃ, hoti āpatti dukkaṭaṃ.
::

::hangnum
1935\.
::

::gatha1
Paṭimukkampi {pb:V:0.0159} kaṇṭhamhi, dhanuṃ hatthena yāvatā;
::

::gathalast
Na gaṇhāti naro tāva, dhammaṃ deseyya vaṭṭati.
::

::centre
Chaṭṭho vaggo.
::

::hangnum
1936\.
::

::gatha1
Pādukāruḷhakassāpi, dhammaṃ deseti dukkaṭaṃ;
::

::gathalast
Akkamitvā ṭhitassāpi, paṭimukkassa vā tathā.
::

::centre
Paṭhamaṃ.
::

::hangnum
1937\.
::

::gatha1
Upāhanagatassāpi, ayameva vinicchayo;
::

::gathalast
Sabbattha agilānassa, yāne vā sayanepi vā.
::

::hangnum
1938\.
::

::gatha1
Nipannassāgilānassa, kaṭasāre chamāya vā;
::

::gathalast
Pīṭhe mañcepi vā ucce, nisinnena ṭhitena vā.
::

::hangnum
1939\.
::

::gatha1
Na ca vaṭṭati desetuṃ, ṭhatvā vā uccabhūmiyaṃ;
::

::gathalast
Sayanesu gatenāpi, sayanesu gatassa ca.
::

::hangnum
1940\.
::

::gatha1
Samāne vāpi ucce vā, nipanne neva vaṭṭati;
::

::gathalast
Nipannena ṭhitassāpi, nipannassapi vaṭṭati.
::

::hangnum
1941\.
::

::gatha1
Nisinnena {pb:M:0.0183} nisinnassa, ṭhitassāpi ca vaṭṭati;
::

::gathalast
Ṭhitasseva ṭhitenāpi, desetumpi tatheva ca.
::

::centre
Dutiyatatiyacatutthāni.
::

::hangnum
1942\.
::

::gatha1
Pallatthikā nisinnassa, agilānassa dehino;
::

::gathalast
Tathā veṭhitasīsassa, dhammaṃ deseti dukkaṭaṃ.
::

::hangnum
1943\.
::

::gatha1
Kesantaṃ vivarāpetvā, deseti yadi vaṭṭati;
::

::gathalast
Sasīsaṃ pārutassāpi, ayameva vinicchayo.
::

::centre
Pañcamachaṭṭhasattamāni.
::

::hangnum
1944\.
::

::gatha1
Aṭṭhame {pb:V:0.0160} navame vāpi, dasame natthi kiñcipi;
::

::gathalast
Sacepi therupaṭṭhānaṃ, gantvāna daharaṃ ṭhitaṃ.
::

::hangnum
1945\.
::

::gatha1
Pañhaṃ pucchati ce thero, kathetuṃ na ca vaṭṭati;
::

::gathalast
Tassa passe panaññassa, kathetabbaṃ vijānatā.
::

::centre
Aṭṭhamanavamadasamāni.
::

::centre
Sattamo vaggo.
::

::hangnum
1946\.
::

::gatha1
Gacchato purato pañhaṃ, na vattabbaṃ tu pacchato;
::

::gathalast
‘‘Pacchimassa kathemī’’ti, vattabbaṃ vinayaññunā.
::

::hangnum
1947\.
::

::gatha1
Saddhiṃ uggahitaṃ dhammaṃ, sajjhāyati hi vaṭṭati;
::

::gathalast
Samameva yugaggāhaṃ, kathetuṃ gacchatopi ca.
::

::centre
Paṭhamaṃ.
::

::hangnum
1948\.
::

::gatha1
Ekekassāpi {pb:M:0.0184} cakkassa, pathenāpi ca gacchato;
::

::gathalast
Uppathena samaṃ vāpi, gacchantasseva vaṭṭati.
::

::centre
Dutiyaṃ.
::

::hangnum
1949\.
::

::gatha1
Tatiye natthi vattabbaṃ, catutthe harite pana;
::

::gathalast
Uccārādicatukkaṃ tu, karoto dukkaṭaṃ siyā.
::

::hangnum
1950\.
::

::gatha1
Jīvarukkhassa yaṃ mūlaṃ, dissamānaṃ tu gacchati;
::

::gathalast
Sākhā vā bhūmilaggā taṃ, sabbaṃ haritameva hi.
::

::hangnum
1951\.
::

::gatha1
Sace aharitaṃ ṭhānaṃ, pekkhantasseva bhikkhuno;
::

::gathalast
Vaccaṃ nikkhamatevassa, sahasā pana vaṭṭati.
::

::hangnum
1952\.
::

::gatha1
Palālaṇḍupake vāpi, gomaye vāpi kismici;
::

::gathalast
Kattabbaṃ, haritaṃ pacchā, tamottharati vaṭṭati.
::

::hangnum
1953\.
::

::gatha1
Kato aharite ṭhāne, haritaṃ eti vaṭṭati;
::

::gathalast
Siṅghāṇikā gatā ettha, kheḷeneva ca saṅgahaṃ.
::

::centre
Catutthaṃ.
::

::hangnum
1954\.
::

::gatha1
Vaccakuṭisamuddādi-udakesupi {pb:V:0.0161} bhikkhuno;
::

::gathalast
Tesaṃ aparibhogattā, karoto natthi dukkaṭaṃ.
::

::hangnum
1955\.
::

::gatha1
Deve pana ca vassante, udakoghe samantato;
::

::gathalast
Ajalaṃ alabhantena, jale kātumpi vaṭṭati.
::

::centre
Pañcamaṃ.
::

::centre
Aṭṭhamo vaggo.
::

::hangnum
1956\.
::

::gatha1
Samuṭṭhānādayo {pb:M:0.0185} ñeyyā, sekhiyānaṃ panettha hi;
::

::gathalast
Ujjagghikādicattāri, kabaḷena mukhena ca.
::

::hangnum
1957\.
::

::gatha1
Chamānīcāsanaṭṭhāna-pacchā uppathavā dasa;
::

::gathalast
Samuṭṭhānādayo tulyā, vuttā samanubhāsane.
::

::hangnum
1958\.
::

::gatha1
Chattaṃ daṇḍāvudhaṃ satthaṃ, pādukāruḷhupāhanā;
::

::gathalast
Yānaṃ sayanapallattha-veṭhitoguṇṭhitāni ca.
::

::hangnum
1959\.
::

::gatha1
Dhammadesanātulyāva, samuṭṭhānādinā pana;
::

::gathalast
Sūpodanena viññatti, theyyasatthasamaṃ mataṃ.
::

::hangnum
1960\.
::

::gatha1
Avasesā tipaññāsa, samānā paṭhamena tu;
::

::gathalast
Sekhiyesupi sabbesu, anāpattāpadāsupi.
::

::hangnum
1961\.
::

::gatha1
Ujjhānasaññike thūpī-kate sūpapaṭicchade;
::

::gathalast
Tīsu sikkhāpadesveva, gilāno na panāgato.
::

::centre
Sekhiyakathā.
::

::hangnum
1962\.
::

::gatha1
Imaṃ viditvā vinaye vinicchayaṃ;
::

::gatha2
Visārado hoti, vinītamānaso;
::

::gatha3
Parehi so hoti ca duppadhaṃsiyo;
::

::gathalast
Tato hi sikkhe satataṃ samāhito.
::

::hangnum
1963\.
::

::gatha1
Imaṃ {pb:V:0.0162} paramasaṃkaraṃ saṃkaraṃ;
::

::gatha2
Avecca savanāmataṃ nāmataṃ;
::

::gatha3
Paṭuttamadhike hite ke hi te;
::

::gathalast
Na yanti kalisāsane sāsane.
::

::centre
Iti vinayavinicchaye
::

::centre
Bhikkhuvibhaṅgakathā niṭṭhitā.
::

### Bhikkhunīvibhaṅgo

::hangnum
1964\.
::

::gatha1
Bhikkhunīnaṃ {pb:M:0.0186}{pb:V:0.0163} hitatthāya, vibhaṅgaṃ yaṃ jinobravi;
::

::gathalast
Tasmiṃ api samāsena, kiñcimattaṃ bhaṇāmahaṃ.
::

#### Pārājikakathā

::hangnum
1965\.
::

::gatha1
Chandaso methunaṃ dhammaṃ, paṭiseveyya yā pana;
::

::gathalast
Hoti pārājikā nāma, samaṇī sā pavuccati.
::

::hangnum
1966\.
::

::gatha1
Manussapurisādīnaṃ, navannaṃ yassa kassaci;
::

::gathalast
Sajīvassāpyajīvassa, santhataṃ vā asanthataṃ.
::

::hangnum
1967\.
::

::gatha1
Attano tividhe magge, yebhuyyakkhāyitādikaṃ;
::

::gathalast
Aṅgajātaṃ pavesentī, allokāse parājitā.
::

::hangnum
1968\.
::

::gatha1
Ito paramavatvāva, sādhāraṇavinicchayaṃ;
::

::gathalast
Asādhāraṇamevāhaṃ, bhaṇissāmi samāsato.
::

::hangnum
1969\.
::

::gatha1
Adhakkhakaṃ sarīrakaṃ, yadubbhajāṇumaṇḍalaṃ;
::

::gathalast
Sarīrakena ce tena, phuseyya bhikkhunī pana.
::

::hangnum
1970\.
::

::gatha1
Avassutassāvassutā, manussapuggalassa yā;
::

::gathalast
Sarīramassa tena vā, phuṭṭhā pārājikā siyā.
::

::hangnum
1971\.
::

::gatha1
Kapparassa panuddhampi, gahitaṃ ubbhajāṇunā;
::

::gathalast
Yathāvuttappakārena, kāyenānena attano.
::

::hangnum
1972\.
::

::gatha1
Purisassa tathā kāya- paṭibaddhaṃ phusantiyā;
::

::gathalast
Tathā yathāparicchinna- kāyabaddhena attano.
::

::hangnum
1973\.
::

::gatha1
Avasesena vā tassa, kāyaṃ kāyena attano;
::

::gathalast
Hoti thullaccayaṃ tassā, payoge purisassa ca.
::

::hangnum
1974\.
::

::gatha1
Yakkhapetatiracchāna- paṇḍakānaṃ {pb:M:0.0187}{pb:V:0.0164} adhakkhakaṃ;
::

::gathalast
Ubbhajāṇuṃ tathevassā, ubhatovassave sati.
::

::hangnum
1975\.
::

::gatha1
Ekatovassave cāpi, thullaccayamudīritaṃ;
::

::gathalast
Avasese ca sabbattha, hoti āpatti dukkaṭaṃ.
::

::hangnum
1976\.
::

::gatha1
Ubbhakkhakamadhojāṇu-maṇḍalaṃ pana yaṃ idha;
::

::gathalast
Kapparassa ca heṭṭhāpi, gataṃ ettheva saṅgahaṃ.
::

::hangnum
1977\.
::

::gatha1
Kelāyati sace bhikkhu, saddhiṃ bhikkhuniyā pana;
::

::gathalast
Ubhinnaṃ kāyasaṃsagga-rāge sati hi bhikkhuno.
::

::hangnum
1978\.
::

::gatha1
Hoti saṅghādisesova, nāso bhikkhuniyā siyā;
::

::gathalast
Kāyasaṃsaggarāgo ca, sace bhikkhuniyā siyā.
::

::hangnum
1979\.
::

::gatha1
Bhikkhuno methuno rāgo, gehapemampi vā bhave;
::

::gathalast
Tassā thullaccayaṃ vuttaṃ, bhikkhuno hoti dukkaṭaṃ.
::

::hangnum
1980\.
::

::gatha1
Ubhinnaṃ methune rāge, gehapemepi vā sati;
::

::gathalast
Avisesena niddiṭṭhaṃ, ubhinnaṃ dukkaṭaṃ pana.
::

::hangnum
1981\.
::

::gatha1
Yassa yattha manosuddhaṃ, tassa tattha na dosatā;
::

::gathalast
Ubhinnampi anāpatti, ubhinnaṃ cittasuddhiyā.
::

::hangnum
1982\.
::

::gatha1
Kāyasaṃsaggarāgena, bhinditvā paṭhamaṃ pana;
::

::gathalast
Pacchā dūseti ce neva, hoti bhikkhunidūsako.
::

::hangnum
1983\.
::

::gatha1
Atha bhikkhuniyā phuṭṭho, sādiyantova cetasā;
::

::gathalast
Niccalo hoti ce bhikkhu, na hotāpatti bhikkhuno.
::

::hangnum
1984\.
::

::gatha1
Bhikkhunī bhikkhunā phuṭṭhā, sace hotipi niccalā;
::

::gathalast
Adhivāseti samphassaṃ, tassā pārājikaṃ siyā.
::

::hangnum
1985\.
::

::gatha1
Tathā thullaccayaṃ khette, dukkaṭañca viniddise;
::

::gathalast
Vuttattā ‘‘kāyasaṃsaggaṃ, sādiyeyyā’’ti satthunā.
::

::hangnum
1986\.
::

::gatha1
Tassā kriyasamuṭṭhānaṃ, evaṃ sati na dissati;
::

::gathalast
Idaṃ tabbahuleneva, nayena paridīpitaṃ.
::

::hangnum
1987\.
::

::gatha1
Anāpatti {pb:M:0.0188} asañcicca, ajānitvāmasantiyā;
::

::gathalast
Sati āmasane tassā, phassaṃ vāsādiyantiyā.
::

::hangnum
1988\.
::

::gatha1
Vedanaṭṭāya {pb:V:0.0165} vā khitta-cittāyummattikāya vā;
::

::gathalast
Samuṭṭhānādayo tulyā, paṭhamantimavatthunā.
::

::centre
Ubbhajāṇumaṇḍalakathā.
::

::hangnum
1989\.
::

::gatha1
Pārājikattaṃ jānanti, saliṅge tu ṭhitāya hi;
::

::gathalast
‘‘Na kassaci parassāhaṃ, ārocessāmi dāni’’ti.
::

::hangnum
1990\.
::

::gatha1
Dhure nikkhittamattasmiṃ, sā ca pārājikā siyā;
::

::gathalast
Ayaṃ vajjapaṭicchādi- nāmikā pana nāmato.
::

::hangnum
1991\.
::

::gatha1
Sesaṃ sappāṇavaggasmiṃ, duṭṭhullena samaṃ naye;
::

::gathalast
Viseso tatra pācitti, idha pārājikaṃ siyā.
::

::centre
Vajjapaṭicchādikathā.
::

::hangnum
1992\.
::

::gatha1
Saṅghenukkhittako bhikkhu, ṭhito ukkhepane pana;
::

::gathalast
Yaṃdiṭṭhiko ca so tassā, diṭṭhiyā gahaṇena taṃ.
::

::hangnum
1993\.
::

::gatha1
Anuvatteyya yā bhikkhuṃ, bhikkhunī sā visumpi ca;
::

::gathalast
Saṅghamajjhepi aññāhi, vuccamānā tatheva ca.
::

::hangnum
1994\.
::

::gatha1
Acajantīva taṃ vatthuṃ, gahetvā yadi tiṭṭhati;
::

::gathalast
Tassa kammassa osāne, ukkhittassānuvattikā.
::

::hangnum
1995\.
::

::gatha1
Hoti pārājikāpannā, hotāsākiyadhītarā;
::

::gathalast
Puna appaṭisandheyā, dvidhā bhinnā silā viya.
::

::hangnum
1996\.
::

::gatha1
Adhamme pana kammasmiṃ, niddiṭṭhaṃ tikadukkaṭaṃ;
::

::gathalast
Samuṭṭhānādayo sabbe, vuttā samanubhāsane.
::

::centre
Ukkhittānuvattikakathā.
::

::hangnum
1997\.
::

::gatha1
Apārājikakhettassa{pb:M:0.0189}, gahaṇaṃ yassa kassaci;
::

::gathalast
Aṅgassa pana taṃ hattha-ggahaṇanti pavuccati.
::

::hangnum
1998\.
::

::gatha1
Pārutassa nivatthassa, gahaṇaṃ yassa kassaci;
::

::gathalast
Etaṃ saṅghāṭiyā kaṇṇa-ggahaṇanti pavuccati.
::

::hangnum
1999\.
::

::gatha1
Kāyasaṃsaggasaṅkhāta-asaddhammassa {pb:V:0.0166} kāraṇā;
::

::gathalast
Bhikkhunī hatthapāsasmiṃ, tiṭṭheyya purisassa vā.
::

::hangnum
2000\.
::

::gatha1
Sallapeyya tathā tattha, ṭhatvā tu purisena vā;
::

::gathalast
Saṅketaṃ vāpi gaccheyya, iccheyyā gamanassa vā.
::

::hangnum
2001\.
::

::gatha1
Tadatthāya paṭicchanna-ṭṭhānañca paviseyya vā;
::

::gathalast
Upasaṃhareyya kāyaṃ vā, hatthapāse ṭhitā pana.
::

::hangnum
2002\.
::

::gatha1
Ayamassamaṇī hoti, vinaṭṭhā aṭṭhavatthukā;
::

::gathalast
Abhabbā punaruḷhāya, chinno tālova matthake.
::

::hangnum
2003\.
::

::gatha1
Anulomena vā vatthuṃ, paṭilomena vā cutā;
::

::gathalast
Aṭṭhamaṃ paripūrentī, tathekantarikāya vā.
::

::hangnum
2004\.
::

::gatha1
Athādito panekaṃ vā, dve vā tīṇipi satta vā;
::

::gathalast
Satakkhattumpi pūrentī, neva pārājikā siyā.
::

::hangnum
2005\.
::

::gatha1
Āpattiyo panāpannā, desetvā tāhi muccati;
::

::gathalast
Dhuranikkhepanaṃ katvā, desitā gaṇanūpikā.
::

::hangnum
2006\.
::

::gatha1
Na hotāpattiyā aṅgaṃ, saussāhāya desitā;
::

::gathalast
Desanāgaṇanaṃ neti, desitāpi adesitā.
::

::hangnum
2007\.
::

::gatha1
Anāpatti asañcicca, ajānitvā karontiyā;
::

::gathalast
Samuṭṭhānādayo sabbe, anantarasamā matā.
::

::hangnum
2008\.
::

::gatha1
‘‘Asaddhammo’’ti nāmettha, kāyasaṃsagganāmako;
::

::gathalast
Ayamuddisito attho, sabbaaṭṭhakathāsupi.
::

::hangnum
2009\.
::

::gatha1
Viññū {pb:M:0.0190} paṭibalo kāya-saṃsaggaṃ paṭipajjituṃ;
::

::gathalast
Kāyasaṃsaggabhāve tu, sādhakaṃ vacanaṃ idaṃ.
::

::centre
Aṭṭhavatthukakathā.
::

::hangnum
2010\.
::

::gatha1
Avassutā paṭicchādī, ukkhittā aṭṭhavatthukā;
::

::gathalast
Asādhāraṇapaññattā, catassova mahesinā.
::

::centre
Pārājikakathā niṭṭhitā.
::

#### Saṅghādisesakathā

::hangnum
2011\.
::

::gatha1
Yā {pb:V:0.0167} pana bhikkhunī ussayavādā;
::

::gatha2
Aṭṭakarī mukharī vihareyya;
::

::gatha3
Yena kenaci narenidha saddhiṃ;
::

::gathalast
Sā garukaṃ kira dosamupeti.
::

::hangnum
2012\.
::

::gatha1
Sakkhiṃ vāpi sahāyaṃ vā, pariyesati dukkaṭaṃ;
::

::gathalast
Pade pade tathā aṭṭaṃ, kātuṃ gacchantiyāpi ca.
::

::hangnum
2013\.
::

::gatha1
Āroceti sace pubbaṃ, bhikkhunī attano kathaṃ;
::

::gathalast
Disvā vohārikaṃ tassā, hoti āpatti dukkaṭaṃ.
::

::hangnum
2014\.
::

::gatha1
Āroceti sace pacchā, itaro attano kathaṃ;
::

::gathalast
Hoti bhikkhuniyā tassā, thullaccayamanantaraṃ.
::

::hangnum
2015\.
::

::gatha1
Ārocetitaro pubbaṃ, sace so attano kathaṃ;
::

::gathalast
Pacchā bhikkhunī ce pubba-sadisova vinicchayo.
::

::hangnum
2016\.
::

::gatha1
‘‘Ārocehī’’ti vuttā ce, ‘‘kathaṃ tava mamāpi ca’’;
::

::gathalast
Ārocetu yathākāmaṃ, paṭhame dukkaṭaṃ siyā.
::

::hangnum
2017\.
::

::gatha1
Dutiyārocane {pb:M:0.0191} tassā, thullaccayamudīritaṃ;
::

::gathalast
Upāsakena vuttepi, ayameva vinicchayo.
::

::hangnum
2018\.
::

::gatha1
Ārocitakathaṃ sutvā, ubhinnampi yathā tathā;
::

::gathalast
Vinicchaye kate tehi, aṭṭe pana ca niṭṭhite.
::

::hangnum
2019\.
::

::gatha1
Aṭṭassa pariyosāne, jaye bhikkhuniyā pana;
::

::gathalast
Parājayepi vā tassā, hoti saṅghādisesatā.
::

::hangnum
2020\.
::

::gatha1
Dūtaṃ vāpi pahiṇitvā, āgantvāna sayampi vā;
::

::gathalast
Paccatthikamanussehi, ākaḍḍhīyati yā pana.
::

::hangnum
2021\.
::

::gatha1
Ārāme pana aññehi, anācāraṃ kataṃ sace;
::

::gathalast
Anodissa paraṃ kiñci, rakkhaṃ yācati tattha yā.
::

::hangnum
2022\.
::

::gatha1
Yāya {pb:V:0.0168} kiñci avuttāva, dhammaṭṭhā sayameva tu;
::

::gathalast
Sutvā taṃ aññato aṭṭaṃ, niṭṭhāpenti sace pana.
::

::hangnum
2023\.
::

::gatha1
Tassā, ummattikādīna-manāpatti pakāsitā;
::

::gathalast
Kathinena samuṭṭhānaṃ, tulyaṃ sakiriyaṃ idaṃ.
::

::centre
Aṭṭakārikathā.
::

::hangnum
2024\.
::

::gatha1
Jānantī bhikkhunī coriṃ, vajjhaṃ viditameva yā;
::

::gathalast
Saṅghaṃ anapaloketvā, rājānaṃ gaṇameva vā.
::

::hangnum
2025\.
::

::gatha1
Vuṭṭhāpeyya vinā kappaṃ, corivuṭṭhāpanaṃ pana;
::

::gathalast
Saṅghādisesamāpatti-māpannā nāma hoti sā.
::

::hangnum
2026\.
::

::gatha1
Pañcamāsagghanaṃ yāya, haritaṃ parasantakaṃ;
::

::gathalast
Atirekagghanaṃ vāpi, ayaṃ ‘‘corī’’ti vuccati.
::

::hangnum
2027\.
::

::gatha1
Bhikkhunīsu panaññāsu, titthiyesupi vā tathā;
::

::gathalast
Yā pabbajitapubbā sā, ayaṃ ‘‘kappā’’ti vuccati.
::

::hangnum
2028\.
::

::gatha1
Vuṭṭhāpeti {pb:M:0.0192} ca yā coriṃ, ṭhapetvā kappamevidaṃ;
::

::gathalast
Sace ācariniṃ pattaṃ, cīvaraṃ pariyesati.
::

::hangnum
2029\.
::

::gatha1
Sammannati ca sīmaṃ vā, tassā āpatti dukkaṭaṃ;
::

::gathalast
Ñattiyā dukkaṭaṃ dvīhi, kammavācāhi ca dvayaṃ.
::

::hangnum
2030\.
::

::gatha1
Thullaccayassa, kammante, garukaṃ niddise budho;
::

::gathalast
Gaṇo ācarinī ceva, na ca muccati dukkaṭaṃ.
::

::hangnum
2031\.
::

::gatha1
Anāpatti ajānantī, vuṭṭhāpeti, tatheva ca;
::

::gathalast
Kappaṃ vā apaloketvā, tassā ummattikāya vā.
::

::hangnum
2032\.
::

::gatha1
Corivuṭṭhāpanaṃ nāma, jāyate vācacittato;
::

::gathalast
Kāyavācādito ceva, sacittañca kriyākriyaṃ.
::

::centre
Corivuṭṭhāpanakathā.
::

::hangnum
2033\.
::

::gatha1
Gāmantaraṃ nadīpāraṃ, gaccheyyekāva yā sace;
::

::gathalast
Ohīyeyya gaṇamhā vā, rattiṃ vippavaseyya vā.
::

::hangnum
2034\.
::

::gatha1
Paṭhamāpattikaṃ {pb:V:0.0169} dhammaṃ, sāpannā garukaṃ siyā;
::

::gathalast
Sakagāmā anāpatti, ñātabbā nikkhamantiyā.
::

::hangnum
2035\.
::

::gatha1
Nikkhamitvā tato aññaṃ, gāmaṃ gacchantiyā pana;
::

::gathalast
Dukkaṭaṃ padavārena, veditabbaṃ vibhāvinā.
::

::hangnum
2036\.
::

::gatha1
Ekena padavārena, gāmassa itarassa ca;
::

::gathalast
Parikkhepe atikkante, upacārokkamepi vā.
::

::hangnum
2037\.
::

::gatha1
Thullaccayaṃ atikkante, okkante dutiyena tu;
::

::gathalast
Pādena garukāpatti, hoti bhikkhuniyā pana.
::

::hangnum
2038\.
::

::gatha1
Nikkhamitvā sace pacchā, sakaṃ gāmaṃ visantiyā;
::

::gathalast
Ayameva nayo ñeyyo, vaticchiddena vā tathā.
::

::hangnum
2039\.
::

::gatha1
Pākārena {pb:M:0.0193} vihārassa, bhūmiṃ tu pavisantiyā;
::

::gathalast
Kappiyanti paviṭṭhattā, na doso koci vijjati.
::

::hangnum
2040\.
::

::gatha1
Bhikkhunīnaṃ vihārassa, bhūmi tāsaṃ tu kappiyā;
::

::gathalast
Hoti bhikkhuvihārassa, bhūmi tāsamakappiyā.
::

::hangnum
2041\.
::

::gatha1
Hatthiassarathādīhi, iddhiyā vā visantiyā;
::

::gathalast
Anāpatti siyāpatti, padasā gamane pana.
::

::hangnum
2042\.
::

::gatha1
Yaṃ kiñci sakagāmaṃ vā, paragāmampi vā tathā;
::

::gathalast
Bahigāme pana ṭhatvā, āpatti pavisantiyā.
::

::hangnum
2043\.
::

::gatha1
Lakkhaṇenupapannāya, nadiyā dutiyaṃ vinā;
::

::gathalast
Pāraṃ gacchati yā tīraṃ, tassā samaṇiyā pana.
::

::hangnum
2044\.
::

::gatha1
Paṭhamaṃ uddharitvāna, pādaṃ tīre ṭhapentiyā;
::

::gathalast
Hoti thullaccayāpatti, dutiyātikkame garu.
::

::hangnum
2045\.
::

::gatha1
Antaranadiyaṃyeva, saddhiṃ dutiyikāya hi;
::

::gathalast
Bhaṇḍitvā orimaṃ tīraṃ, tathā paccuttarantiyā.
::

::hangnum
2046\.
::

::gatha1
Iddhiyā setunā nāvā-yānarajjūhi vā pana;
::

::gathalast
Evampi ca paraṃ tīraṃ, anāpattuttarantiyā.
::

::hangnum
2047\.
::

::gatha1
Nhāyituṃ pivituṃ vāpi, otiṇṇātha nadiṃ puna;
::

::gathalast
Padasāvorimaṃ tīraṃ, paccuttarati vaṭṭati.
::

::hangnum
2048\.
::

::gatha1
Padasā {pb:V:0.0170} otaritvāna, nadiṃ uttaraṇe pana;
::

::gathalast
Ārohitvā tathā setuṃ, anāpattuttarantiyā.
::

::hangnum
2049\.
::

::gatha1
Setunā upagantvā vā, yānākāsehi vā sace;
::

::gathalast
Yāti uttaraṇe kāle, padasā garukaṃ phuse.
::

::hangnum
2050\.
::

::gatha1
Nadiyā pārimaṃ tīraṃ, ito orimatīrato;
::

::gathalast
Ullaṅghitvāna vegena, anāpattuttarantiyā.
::

::hangnum
2051\.
::

::gatha1
Piṭṭhiyaṃ vā nisīditvā, khandhe vā uttarantiyā;
::

::gathalast
Hatthasaṅghātane vāpi, dussayānepi vaṭṭati.
::

::hangnum
2052\.
::

::gatha1
‘‘Pureruṇodayāyeva{pb:M:0.0194}, pāsaṃ dutiyikāya hi;
::

::gathalast
Gamissāmī’’ti ābhogaṃ, vinā bhikkhuniyā pana.
::

::hangnum
2053\.
::

::gatha1
Ekagabbhepi vā hattha-pāsaṃ dutiyikāya hi;
::

::gathalast
Atikkamma siyāpatti, aruṇaṃ uṭṭhapentiyā.
::

::hangnum
2054\.
::

::gatha1
‘‘Gamissāmī’’ti ābhogaṃ, katvā gacchantiyā pana;
::

::gathalast
Na doso dutiyā pāsaṃ, uṭṭheti aruṇaṃ sace.
::

::hangnum
2055\.
::

::gatha1
Indakhīlamatikkamma, araññaṃ ettha dīpitaṃ;
::

::gathalast
Gāmato bahi nikkhamma, tassā dutiyikāya tu.
::

::hangnum
2056\.
::

::gatha1
Dassanassupacāraṃ tu, jānitvā vijahantiyā;
::

::gathalast
Hoti thullaccayāpatti, jahite garukaṃ siyā.
::

::hangnum
2057\.
::

::gatha1
Sāṇipākārapākāra-taruantarite pana;
::

::gathalast
Savanassupacārepi, sati āpatti hoti hi.
::

::hangnum
2058\.
::

::gatha1
Ajjhokāse tu dūrepi, dassanassupacāratā;
::

::gathalast
Hoti, ettha kathaṃ dhamma-savanārocane viya.
::

::hangnum
2059\.
::

::gatha1
Maggamūḷhassa saddena, viya kūjantiyā pana;
::

::gathalast
‘‘Ayye’’ti tassā saddassa, savanātikkamepi ca.
::

::hangnum
2060\.
::

::gatha1
Hoti, bhikkhuniyāpatti, garukā evarūpake;
::

::gathalast
Ettha bhikkhunī ekāpi, gaṇāyevāti vuccati.
::

::hangnum
2061\.
::

::gatha1
Ohīyitvātha gacchantī, ‘‘pāpuṇissāmi dānihaṃ’’;
::

::gathalast
Iccevaṃ tu saussāhā, anubandhati vaṭṭati.
::

::hangnum
2062\.
::

::gatha1
Dvinnaṃ {pb:V:0.0171} maggaṃ gacchantīnaṃ, ekā gantuṃ no sakkoti;
::

::gathalast
Ussāhassacchedaṃ katvā, ohīnā ce tassāpatti.
::

::hangnum
2063\.
::

::gatha1
Itarāpi sace yāti, ‘‘ohīyatu aya’’nti ca;
::

::gathalast
Hoti tassāpi āpatti, saussāhā na hoti ce.
::

::hangnum
2064\.
::

::gatha1
Gacchantīsu tathā dvīsu, purimā yāti ekakaṃ;
::

::gathalast
Aññaṃ pana sace maggaṃ, pacchimāpi ca gaṇhati.
::

::hangnum
2065\.
::

::gatha1
Ekissā {pb:M:0.0195} pana pakkanta-ṭṭhāne tiṭṭhati cetarā;
::

::gathalast
Tasmā tattha ubhinnampi, anāpatti pakāsitā.
::

::hangnum
2066\.
::

::gatha1
Aruṇuggamanā pubbe, nikkhamitvā sagāmato;
::

::gathalast
Aruṇuggamane kāle, gāmantaragatāya hi.
::

::hangnum
2067\.
::

::gatha1
Atikkamantiyā pāraṃ, nadiyā dutiyikaṃ vinā;
::

::gathalast
Āpattiyo catassopi, honti ekakkhaṇe pana.
::

::hangnum
2068\.
::

::gatha1
Pakkantā vāpi vibbhantā, yātā petānaṃ lokaṃ vā;
::

::gathalast
Pakkhasaṅkantā vā naṭṭhā, saddhiṃ yātā sā ce hoti.
::

::hangnum
2069\.
::

::gatha1
Gāmantarokkamādīni, cattāripi karontiyā;
::

::gathalast
Anāpattīti ñātabbaṃ, evaṃ ummattikāyapi.
::

::hangnum
2070\.
::

::gatha1
Rattiyaṃ vippavāsaṃ tu, hatthapāsova rakkhati;
::

::gathalast
Agāmake araññe tu, gaṇā ohīyanaṃ mataṃ.
::

::hangnum
2071\.
::

::gatha1
Sakagāme yathākāmaṃ, divā ca vicarantiyā;
::

::gathalast
Cattāropi ca saṅghādi-sesā tassā na vijjare.
::

::hangnum
2072\.
::

::gatha1
Samuṭṭhānādayo tulyā, paṭhamantimavatthunā;
::

::gathalast
Sacittaṃ kāyakammañca, ticittañca tivedanaṃ.
::

::centre
Gāmantaragamanakathā.
::

::hangnum
2073\.
::

::gatha1
Sīmāsammutiyā ceva, gaṇassa pariyesane;
::

::gathalast
Ñattiyā dukkaṭaṃ, dvīhi, honti thullaccayā duve.
::

::hangnum
2074\.
::

::gatha1
Kammassa pariyosāne, hoti saṅghādisesatā;
::

::gathalast
Tikasaṅghādisesaṃ tu, adhamme tikadukkaṭaṃ.
::

::hangnum
2075\.
::

::gatha1
Pucchitvā {pb:V:0.0172} kārakaṃ saṅghaṃ, chandaṃ datvā gaṇassa vā;
::

::gathalast
Vatte vā pana vattantiṃ, asante kārakepi vā.
::

::hangnum
2076\.
::

::gatha1
Bhikkhuniṃ {pb:M:0.0196} pana ukkhittaṃ, yā osāreti bhikkhunī;
::

::gathalast
Tassā ummattikādīna-manāpatti pakāsitā.
::

::hangnum
2077\.
::

::gatha1
Saṅghabhedasamā vuttā, samuṭṭhānādayo nayā;
::

::gathalast
Kriyākriyamidaṃ vuttaṃ, ayameva visesatā.
::

::centre
Catutthaṃ.
::

::hangnum
2078\.
::

::gatha1
Sayaṃ avassutā tathā, avassutassa hatthato;
::

::gathalast
Manussapuggalassa ce, yadeva kiñci gaṇhati.
::

::hangnum
2079\.
::

::gatha1
Āmisaṃ, gahaṇe tassā;
::

::gatha2
Thullaccayamudīritaṃ;
::

::gatha3
Ajjhohāresu saṅghādi-;
::

::gathalast
Sesā honti payogato.
::

::hangnum
2080\.
::

::gatha1
Ekatovassute kiñci, paṭiggaṇhati, dukkaṭaṃ;
::

::gathalast
Ajjhohārappayogesu, thullaccayacayo siyā.
::

::hangnum
2081\.
::

::gatha1
Yakkhapetatiracchāna-paṇḍakānañca hatthato;
::

::gathalast
Manussaviggahānampi, ubhatovassute tathā.
::

::hangnum
2082\.
::

::gatha1
Ekatovassute ettha, udake dantakaṭṭhake;
::

::gathalast
Gahaṇe paribhoge ca, sabbatthāpi ca dukkaṭaṃ.
::

::hangnum
2083\.
::

::gatha1
Ubhayāvassutābhāve, na doso yadi gaṇhati;
::

::gathalast
‘‘Avassuto na cāya’’nti, ñatvā gaṇhati yā pana.
::

::hangnum
2084\.
::

::gatha1
Tassā ummattikādīna-manāpatti pakāsitā;
::

::gathalast
Samuṭṭhānādayo tulyā, paṭhamantimavatthunā.
::

::centre
Pañcamaṃ.
::

::hangnum
2085\.
::

::gatha1
Uyyojane panekissā, itarissā paṭiggahe;
::

::gathalast
Dukkaṭāni ca bhogesu, thullaccayagaṇo siyā.
::

::hangnum
2086\.
::

::gatha1
Bhojanassāvasānasmiṃ{pb:M:0.0197}{pb:V:0.0173}, hoti saṅghādisesatā;
::

::gathalast
Yakkhādīnaṃ catunnampi, tatheva purisassa ca.
::

::hangnum
2087\.
::

::gatha1
Dantakaṭṭhudakānañca, gahaṇuyyojane pana;
::

::gathalast
Tesañca paribhogepi, dukkaṭaṃ parikittitaṃ.
::

::hangnum
2088\.
::

::gatha1
Yakkhādīnaṃ tu sesassa, gahaṇuyyojane pana;
::

::gathalast
Bhoge ca dukkaṭaṃ, bhutte, thullaccayamudīritaṃ.
::

::hangnum
2089\.
::

::gatha1
‘‘Nāvassuto’’ti ñatvā vā, kupitā vā na gaṇhati;
::

::gathalast
Kulānuddayatā vāpi, uyyojeti ca yā pana.
::

::hangnum
2090\.
::

::gatha1
Tassā ummattikādīna-manāpatti pakāsitā;
::

::gathalast
Adinnādānatulyāva, samuṭṭhānādayo nayā.
::

::centre
Chaṭṭhaṃ.
::

::hangnum
2091\.
::

::gatha1
Sattamaṃ aṭṭhamaṃ saṅgha-bhedena sadisaṃ mataṃ;
::

::gathalast
Samuṭṭhānādinā saddhiṃ, natthi kāci visesatā.
::

::centre
Sattamaṭṭhamāni.
::

::hangnum
2092\.
::

::gatha1
Navame dasame vāpi, vattabbaṃ natthi kiñcipi;
::

::gathalast
Anantarasamāyeva, samuṭṭhānādayo nayā.
::

::centre
Navamadasamāni.
::

::hangnum
2093\.
::

::gatha1
Duṭṭhadosadvayenāpi, sañcarittena tena cha;
::

::gathalast
Yāvatatiyakā aṭṭha, cattāri ca ito tato.
::

::centre
Saṅghādisesakathā.
::

#### Nissaggiyakathā

::hangnum
2094\.
::

::gatha1
Adhiṭṭhānūpagaṃ {pb:M:0.0198}{pb:V:0.0174} pattaṃ, anadhiṭṭhāya bhikkhunī;
::

::gathalast
Vikappanamakatvā vā, ekāhampi ṭhapeyya ce.
::

::hangnum
2095\.
::

::gatha1
Aruṇuggamaneneva, saddhiṃ bhikkhuniyā siyā;
::

::gathalast
Tassā nissaggiyāpatti, pattasannidhikāraṇā.
::

::hangnum
2096\.
::

::gatha1
Seso pana kathāmaggo, pattasikkhāpade idha;
::

::gathalast
Sabbo vuttanayeneva, veditabbo vinicchayo.
::

::hangnum
2097\.
::

::gatha1
Dasāhātikkame tattha, ekāhātikkame idha;
::

::gathalast
Tassimassa ubhinnampi, ayameva visesatā.
::

::centre
Paṭhamaṃ.
::

::hangnum
2098\.
::

::gatha1
Akāle cīvaraṃ dinnaṃ, dinnaṃ kālepi kenaci;
::

::gathalast
Ādissa pana ‘‘sampattā, bhājentū’’ti niyāmitaṃ.
::

::hangnum
2099\.
::

::gatha1
Akālacīvaraṃ ‘‘kāla-cīvara’’nti sace pana;
::

::gathalast
Bhājāpeyya ca yā tassā, payoge dukkaṭaṃ siyā.
::

::hangnum
2100\.
::

::gatha1
Attanā paṭiladdhaṃ yaṃ, taṃ tu nissaggiyaṃ bhave;
::

::gathalast
Labhitvā pana nissaṭṭhaṃ, yathādāne niyojaye.
::

::hangnum
2101\.
::

::gatha1
Katvā vinayakammaṃ tu, paṭiladdhampi taṃ puna;
::

::gathalast
Tassa cāyamadhippāyo, sevituṃ na ca vaṭṭati.
::

::hangnum
2102\.
::

::gatha1
Akālavatthasaññāya, dukkaṭaṃ kālacīvare;
::

::gathalast
Ubhayatthapi niddiṭṭhaṃ, tathā vematikāyapi.
::

::hangnum
2103\.
::

::gatha1
Kālacīvarasaññāya, cīvare ubhayatthapi;
::

::gathalast
Na dosummattikādīnaṃ, tisamuṭṭhānatā matā.
::

::centre
Dutiyaṃ.
::

::hangnum
2104\.
::

::gatha1
Cīvaresupi {pb:M:0.0199} bandhitvā, ṭhapitesu bahūsvapi;
::

::gathalast
Ekāyeva siyāpatti, acchindati sace sayaṃ.
::

::hangnum
2105\.
::

::gatha1
Tathācchindāpane {pb:V:0.0175} ekā, ekāyāṇattiyā bhave;
::

::gathalast
Itaresu ca vatthūnaṃ, payogassa vasā siyā.
::

::hangnum
2106\.
::

::gatha1
Tikapācitti aññasmiṃ, parikkhāre tu dukkaṭaṃ;
::

::gathalast
Tikadukkaṭamuddiṭṭhaṃ, itarissā tu cīvare.
::

::hangnum
2107\.
::

::gatha1
Tāya vā dīyamānaṃ tu, tassā vissāsameva vā;
::

::gathalast
Gaṇhantiyā anāpatti, tisamuṭṭhānatā matā.
::

::centre
Tatiyaṃ.
::

::hangnum
2108\.
::

::gatha1
Viññāpetvā sace aññaṃ, tadaññaṃ viññāpentiyā;
::

::gathalast
Viññattidukkaṭaṃ tassā, lābhā nissaggiyaṃ siyā.
::

::hangnum
2109\.
::

::gatha1
Tikapācittiyaṃ vuttaṃ, anaññe dvikadukkaṭaṃ;
::

::gathalast
Anaññenaññasaññāya, appahontepi vā puna.
::

::hangnum
2110\.
::

::gatha1
Tasmiṃ taññeva vā aññaṃ, aññenatthepi vā sati;
::

::gathalast
Ānisaṃsañca dassetvā, tadaññaṃ viññāpentiyā.
::

::hangnum
2111\.
::

::gatha1
Anāpattīti ñātabbaṃ, tathā ummattikāyapi;
::

::gathalast
Sañcarittasamā vuttā, samuṭṭhānādayo nayā.
::

::centre
Catutthaṃ.
::

::hangnum
2112\.
::

::gatha1
Aññaṃ cetāpetvā pubbaṃ, pacchā aññaṃ cetāpeyya;
::

::gathalast
Evaṃ saññāyaññaṃ dhaññaṃ, mayhaṃ ānetvā detīti.
::

::hangnum
2113\.
::

::gatha1
Cetāpanapayogena, mūlaṭṭhāya hi dukkaṭaṃ;
::

::gathalast
Lābhe nissaggiyaṃ hoti, tena caññena vābhataṃ.
::

::hangnum
2114\.
::

::gatha1
Sesaṃ {pb:M:0.0200} anantareneva, sadisanti viniddise;
::

::gathalast
Samuṭṭhānādinā saddhiṃ, apubbaṃ natthi kiñcipi.
::

::centre
Pañcamaṃ.
::

::hangnum
2115\.
::

::gatha1
Aññadatthāya dinnena, parikkhārena yā pana;
::

::gathalast
Cetāpeyya sace aññaṃ, saṅghikenidha bhikkhunī.
::

::hangnum
2116\.
::

::gatha1
Payoge {pb:V:0.0176} dukkaṭaṃ, lābhe, tassā nissaggiyaṃ siyā;
::

::gathalast
Anaññadatthike ettha, niddiṭṭhaṃ dvikadukkaṭaṃ.
::

::hangnum
2117\.
::

::gatha1
Sesakaṃ aññadatthāya, anāpattupanentiyā;
::

::gathalast
Pucchitvā sāmike vāpyā-padāsummattikāya vā.
::

::hangnum
2118\.
::

::gatha1
Sañcarittasamā vuttā, samuṭṭhānādayo nayā;
::

::gathalast
Sattamaṃ chaṭṭhasadisaṃ, sayaṃ yācitakaṃ vinā.
::

::centre
Chaṭṭhasattamāni.
::

::hangnum
2119\.
::

::gatha1
Aṭṭhame navame vāpi, vattabbaṃ natthi kiñcipi;
::

::gathalast
‘‘Mahājanikasaññāci-kenā’’ti padatādhikā.
::

::hangnum
2120\.
::

::gatha1
Dasamepi kathā sabbā, anantarasamā matā;
::

::gathalast
Samuṭṭhānādinā saddhiṃ, viseso natthi kocipi.
::

::centre
Aṭṭhamanavamadasamāni.
::

::centre
Paṭhamo vaggo.
::

::hangnum
2121\.
::

::gatha1
Atirekacatukkaṃsaṃ, garupāvuraṇaṃ pana;
::

::gathalast
Cetāpeyya sace tassā, catusaccappakāsinā.
::

::hangnum
2122\.
::

::gatha1
Payoge {pb:M:0.0201} dukkaṭaṃ vuttaṃ, lābhe nissaggiyaṃ mataṃ;
::

::gathalast
Kahāpaṇacatukkaṃ tu, kaṃso nāma pavuccati.
::

::hangnum
2123\.
::

::gatha1
Ūnake tu catukkaṃse, uddiṭṭhaṃ dvikadukkaṭaṃ;
::

::gathalast
Anāpatti catukkaṃsa-paramaṃ garukaṃ pana.
::

::hangnum
2124\.
::

::gatha1
Cetāpeti tadūnaṃ vā, ñātakānañca santake;
::

::gathalast
Aññassatthāya vā atta-dhanenummattikāya vā.
::

::hangnum
2125\.
::

::gatha1
Cetāpentaṃ mahagghaṃ yā, cetāpetappameva vā;
::

::gathalast
Samuṭṭhānādayo sabbe, sañcarittasamā matā.
::

::centre
Ekādasamaṃ.
::

::hangnum
2126\.
::

::gatha1
Lahupāvuraṇaṃ {pb:V:0.0177} aḍḍha- teyyakaṃsagghanaṃ pana;
::

::gathalast
Tato ce uttariṃ yaṃ tu, cetāpeti hi bhikkhunī.
::

::hangnum
2127\.
::

::gatha1
Tassā nissaggiyāpatti, pācitti pariyāputā;
::

::gathalast
Anantarasamaṃ sesaṃ, natthi kāci visesatā.
::

::centre
Dvādasamaṃ.
::

::hangnum
2128\.
::

::gatha1
Sādhāraṇāni sesāni, tāni aṭṭhārasāpi ca;
::

::gathalast
Imāni dvādasevāpi, samatiṃseva honti hi.
::

::centre
Nissaggiyakathā.
::

#### Pācittiyakathā

::hangnum
2129\.
::

::gatha1
Lasuṇaṃ bhaṇḍikaṃ vuttaṃ, na ekadvitimiñjakaṃ;
::

::gathalast
Āmakaṃ māgadhaṃyeva, ‘‘khādissāmī’’ti gaṇhati.
::

::hangnum
2130\.
::

::gatha1
Gahaṇe dukkaṭaṃ tassā, pācitti yadi khādati;
::

::gathalast
Ajjhohāravaseneva, pācittiṃ paridīpaye.
::

::hangnum
2131\.
::

::gatha1
Dve {pb:M:0.0202} tayo bhaṇḍike saddhiṃ, saṅkhāditvā sace pana;
::

::gathalast
Ajjhoharati yā tassā, ekaṃ pācittiyaṃ siyā.
::

::hangnum
2132\.
::

::gatha1
Bhinditvā tattha ekekaṃ, miñjaṃ khādantiyā pana;
::

::gathalast
Miñjānaṃ gaṇanāyassā, pācittigaṇanā siyā.
::

::hangnum
2133\.
::

::gatha1
Palaṇḍuko bhañjanako, harito cāpalopi ca;
::

::gathalast
Lasuṇā pana cattāro, vaṭṭanteva sabhāvato.
::

::hangnum
2134\.
::

::gatha1
**Palaṇḍuko** paṇḍuvaṇṇo, **bhañjano** lohitopi ca;
::

::gathalast
**Harito** haritavaṇṇo, **cāpalo** setakopi ca.
::

::hangnum
2135\.
::

::gatha1
Ekā miñjā palaṇḍussa, bhañjanassa duve siyuṃ;
::

::gathalast
Tisso haritakassāpi, cāpalo hotyamiñjako.
::

::hangnum
2136\.
::

::gatha1
Sūpamaṃsādisaṃpāke{pb:V:0.0178}, sāḷavuttaribhaṅgake;
::

::gathalast
Na dosummattikādīnaṃ, samuṭṭhāneḷakūpamaṃ.
::

::centre
Paṭhamaṃ.
::

::hangnum
2137\.
::

::gatha1
Sambādhe upakacchesu, muttassa karaṇepi vā;
::

::gathalast
Ekalomampi pācitti, saṃharāpentiyā siyā.
::

::hangnum
2138\.
::

::gatha1
Bahukepi tathā lome, saṃharāpentiyā pana;
::

::gathalast
Payogagaṇanāyassā, na lomagaṇanāya hi.
::

::hangnum
2139\.
::

::gatha1
Na doso sati ābādhe, lomake saṃharantiyā;
::

::gathalast
Samuṭṭhānādayo magga- saṃvidhānasamā matā.
::

::centre
Dutiyaṃ.
::

::hangnum
2140\.
::

::gatha1
Hoti antamaso mutta-karaṇassa talaghātane;
::

::gathalast
Kesarenāpi rāgena, pācitti padumassa vā.
::

::hangnum
2141\.
::

::gatha1
Gaṇḍaṃ {pb:M:0.0203} tattha vaṇaṃ vāpi, na doso paharantiyā;
::

::gathalast
Samuṭṭhānādayo tulyā, paṭhamantimavatthunā.
::

::centre
Tatiyaṃ.
::

::hangnum
2142\.
::

::gatha1
Yā panuppalapattampi, byañjane bhikkhunattano;
::

::gathalast
Kāmarāgaparetā tu, paveseti na vaṭṭati.
::

::hangnum
2143\.
::

::gatha1
Idaṃ vatthuvaseneva, vuttaṃ tu jatumaṭṭhakaṃ;
::

::gathalast
Daṇḍamelāḷukaṃ vāpi, muttassa karaṇe pana.
::

::hangnum
2144\.
::

::gatha1
Samphassaṃ sādiyantiyā, paveseti sace pana;
::

::gathalast
Pavesāpeti vā tasmiṃ, tassā pācittiyaṃ siyā.
::

::hangnum
2145\.
::

::gatha1
Ābādhapaccayā doso, natthi ummattikāya vā;
::

::gathalast
Talaghātakatulyāva, samuṭṭhānādayo matā.
::

::centre
Catutthaṃ.
::

::hangnum
2146\.
::

::gatha1
Aṅgulīnaṃ {pb:V:0.0179} pana dvinnaṃ, aggapabbadvayādhikaṃ;
::

::gathalast
Pācittiyaṃ pavesetvā, dakasuddhiṃ karontiyā.
::

::hangnum
2147\.
::

::gatha1
Ekissāṅguliyā tīṇi, pabbāni pana dīghato;
::

::gathalast
Pācittiyaṃ bhave suddhiṃ, pavesetvādiyantiyā.
::

::hangnum
2148\.
::

::gatha1
Catunnaṃ vāpi tissannaṃ, ekapabbampi yā pana;
::

::gathalast
Vitthārato paveseti, tassā pācittiyaṃ siyā.
::

::hangnum
2149\.
::

::gatha1
Iti sabbappakārena, **mahāpaccariyā** pana;
::

::gathalast
Abhibyattataraṃ katvā, ayamattho vibhāvito.
::

::hangnum
2150\.
::

::gatha1
Doso dvaṅgulapabbe vā, natthi ābādhakāraṇā;
::

::gathalast
Adhikampi pavesetvā, dakasuddhiṃ karontiyā.
::

::hangnum
2151\.
::

::gatha1
Tathā {pb:M:0.0204} ummattikādīna-manāpatti pakāsitā;
::

::gathalast
Samuṭṭhānādayo sabbe, talaghātasamā matā.
::

::centre
Pañcamaṃ.
::

::hangnum
2152\.
::

::gatha1
Bhuñjato pana bhikkhussa, pānīyaṃ vā vidhūpanaṃ;
::

::gathalast
Gahetvā upatiṭṭheyya, tassā pācittiyaṃ siyā.
::

::hangnum
2153\.
::

::gatha1
Gahitā udakeneva, khīratakkādayo rasā;
::

::gathalast
‘‘Bījanī’’ti ca yā kāci, vatthakoṇādi vuccati.
::

::hangnum
2154\.
::

::gatha1
Hatthapāse idhaṭṭhāna-paccayāpatti dīpitā;
::

::gathalast
Pahārapaccayā vuttaṃ, khandhake dukkaṭaṃ visuṃ.
::

::hangnum
2155\.
::

::gatha1
Hatthapāsaṃ jahitvā vā, upatiṭṭhantiyā pana;
::

::gathalast
Khādato khādanaṃ vāpi, hoti āpatti dukkaṭaṃ.
::

::hangnum
2156\.
::

::gatha1
Na doso deti dāpeti, tathā ummattikāya vā;
::

::gathalast
Idaṃ eḷakalomena, samuṭṭhānaṃ samaṃ mataṃ.
::

::centre
Chaṭṭhaṃ.
::

::hangnum
2157\.
::

::gatha1
Viññatvā āmakaṃ dhaññaṃ, bhajjitvā yadi bhikkhunī;
::

::gathalast
Koṭṭetvā ca pacitvā ca, pācitti paribhuñjati.
::

::hangnum
2158\.
::

::gatha1
Na {pb:V:0.0180} kevalaṃ tu dhaññānaṃ, gahaṇeyeva dukkaṭaṃ;
::

::gathalast
Haraṇepi ca dhaññānaṃ, tathā sukkhāpane pana.
::

::hangnum
2159\.
::

::gatha1
Bhajjanatthāya dhaññānaṃ, kapalluddhanasajjane;
::

::gathalast
Aggissa karaṇe dabbi-sajjane ca, kapallake.
::

::hangnum
2160\.
::

::gatha1
Dhaññapakkhipane tattha, dabbiyā ghaṭṭakoṭṭane;
::

::gathalast
Papphoṭanādike sabba-payoge dukkaṭaṃ bhave.
::

::hangnum
2161\.
::

::gatha1
Bhojanañceva {pb:M:0.0205} viññatti, pamāṇaṃ idamettha hi;
::

::gathalast
Viññatvā vā sayaṃ tasmā, bhajjanādīni aññato.
::

::hangnum
2162\.
::

::gatha1
Viññāpetvā panaññāya, bhajjanādīni vā sayaṃ;
::

::gathalast
Kārāpetvāpi katvā vā, ajjhoharati yā pana.
::

::hangnum
2163\.
::

::gatha1
Ajjhohārapayogesu, tassā pācittiyo siyuṃ;
::

::gathalast
Mātaraṃ vāpi yācitvā, pācitti paribhuñjati.
::

::hangnum
2164\.
::

::gatha1
Bhajjanādīni katvā vā, kārāpetvāpi vā pana;
::

::gathalast
Aviññatti sayaṃ laddhaṃ, dukkaṭaṃ paribhuñjati.
::

::hangnum
2165\.
::

::gatha1
Viññattiyā panaññāya, laddhaṃ tāya sayampi vā;
::

::gathalast
Kārāpetvāpi katvā vā, tathā ajjhoharantiyā.
::

::hangnum
2166\.
::

::gatha1
Sedakammādiatthāya, dhaññaviññattiyā pana;
::

::gathalast
Ṭhapetvā satta dhaññāni, sesaviññattiyāpi ca.
::

::hangnum
2167\.
::

::gatha1
Anāpattīti ñātabbaṃ, tathā ummattikāya ca;
::

::gathalast
Ñātakānampi dhaññaṃ tu, āmakaṃ na ca vaṭṭati.
::

::hangnum
2168\.
::

::gatha1
Vinā viññattiyā laddhaṃ, navakammesu vaṭṭati;
::

::gathalast
Samuṭṭhānādayo sabbe, addhānasadisā matā.
::

::centre
Sattamaṃ.
::

::hangnum
2169\.
::

::gatha1
Uccāraṃ vāpi passāvaṃ, saṅkāraṃ vā vighāsakaṃ;
::

::gathalast
Chaḍḍeyya vā tirokuṭṭe, chaḍḍāpeyya parehi vā.
::

::hangnum
2170\.
::

::gatha1
Hoti pācittiyaṃ tassā, pākārepi ayaṃ nayo;
::

::gathalast
Chaḍḍentiyā panekeka-manekāpatti dīpitā.
::

::hangnum
2171\.
::

::gatha1
Etāni {pb:V:0.0181} pana vatthūni, cattāri sakalānipi;
::

::gathalast
Ekeneva payogena, ekā chaḍḍentiyā siyā.
::

::hangnum
2172\.
::

::gatha1
Āṇattiyampi {pb:M:0.0206} eseva, nayo ñeyyo vibhāvinā;
::

::gathalast
Chaḍḍane dantakaṭṭhassa, pācitti paridīpitā.
::

::hangnum
2173\.
::

::gatha1
Sabbattha pana bhikkhussa, hoti āpatti dukkaṭaṃ;
::

::gathalast
Avalañjepi vā ṭhāne, oloketvāpi vā pana.
::

::hangnum
2174\.
::

::gatha1
Chaḍḍentiyā anāpatti, tathā ummattikāya vā;
::

::gathalast
Sañcarittasamuṭṭhānaṃ, kriyākriyamidaṃ siyā.
::

::centre
Aṭṭhamaṃ.
::

::hangnum
2175\.
::

::gatha1
Khette vā nāḷikerādi-ārāme vāpi yā pana;
::

::gathalast
Ropime haritaṭṭhāne, yattha katthaci bhikkhunī.
::

::hangnum
2176\.
::

::gatha1
Tāni cattāri vatthūni, sace chaḍḍeti vā sayaṃ;
::

::gathalast
Chaḍḍāpeti tathā vutta-nayo āpattinicchayo.
::

::hangnum
2177\.
::

::gatha1
Bhuñjamānā nisīditvā, khette tu harite tathā;
::

::gathalast
Ucchuādīni khādantī, gacchantī pana tattha yā.
::

::hangnum
2178\.
::

::gatha1
Chaḍḍeti yadi ucchiṭṭhaṃ, udakaṃ calakāni vā;
::

::gathalast
Hoti pācittiyaṃ tassā, bhikkhuno hoti dukkaṭaṃ.
::

::hangnum
2179\.
::

::gatha1
Chaḍḍentiyā siyāpatti, ṭhāne antamaso jalaṃ;
::

::gathalast
Pivitvā matthakacchinnaṃ, nāḷikerampi tādise.
::

::hangnum
2180\.
::

::gatha1
Kasite tu panaṭṭhāne, bījanikkhepane kate;
::

::gathalast
Na uṭṭhetaṅkuraṃ yāva, sabbesaṃ tāva dukkaṭaṃ.
::

::hangnum
2181\.
::

::gatha1
Lāyitampi manussānaṃ, khettaṃ rakkhati ce puna;
::

::gathalast
Rohanatthāya tatthassā, yathāvatthukameva hi.
::

::hangnum
2182\.
::

::gatha1
Na doso chaḍḍite khette, sabbaṃ chaḍḍentiyā pana;
::

::gathalast
Samuṭṭhānādayo sabbe, aṭṭhamena samā matā.
::

::centre
Navamaṃ.
::

::hangnum
2183\.
::

::gatha1
Naccaṃ {pb:M:0.0207}{pb:V:0.0182} vā pana gītaṃ vā, vāditaṃ vāpi bhikkhunī;
::

::gathalast
Dassanatthāya gaccheyya, tassā pācittiyaṃ siyā.
::

::hangnum
2184\.
::

::gatha1
Dassanatthāya naccassa, gītassa savanāya ca;
::

::gathalast
Gacchantiyā siyā tassā, padavārena dukkaṭaṃ.
::

::hangnum
2185\.
::

::gatha1
Sace ekapayogena, olokentī ca passati;
::

::gathalast
Suṇāti tesaṃ gītampi, ekā pācitti dīpitā.
::

::hangnum
2186\.
::

::gatha1
Aññasmimpi disābhāge, naccaṃ passati ce pana;
::

::gathalast
Suṇāti aññato gītaṃ, visuṃ pācittiyo siyuṃ.
::

::hangnum
2187\.
::

::gatha1
Payogagaṇanāyettha, āpattigaṇanā siyā;
::

::gathalast
Naccituṃ gāyituṃ neva, sayaṃ labhati bhikkhunī.
::

::hangnum
2188\.
::

::gatha1
‘‘Aññaṃ naccāti vādehi’’, iti vattuṃ na vaṭṭati;
::

::gathalast
‘‘Upaṭṭhānaṃ karomā’’ti, vutte vā sampaṭicchituṃ.
::

::hangnum
2189\.
::

::gatha1
Tassā pācitti sabbattha, bhikkhuno hoti dukkaṭaṃ;
::

::gathalast
‘‘Upaṭṭhānaṃ karomā’’ti, vutte bhikkhuniyā pana.
::

::hangnum
2190\.
::

::gatha1
‘‘Upaṭṭhānaṃ pasattha’’nti, vattumevaṃ tu vaṭṭati;
::

::gathalast
Ārāmeyeva ṭhatvā vā, yā passati suṇāti vā.
::

::hangnum
2191\.
::

::gatha1
Attano ca ṭhitokāsaṃ, āgantvā ca payojitaṃ;
::

::gathalast
Gantvā passantiyā vāpi, tathārūpā hi kāraṇā.
::

::hangnum
2192\.
::

::gatha1
Passantiyā tathā maggaṃ, naccaṃ paṭipathepi ca;
::

::gathalast
Tathā ummattikādīna-manāpattāpadāsupi.
::

::hangnum
2193\.
::

::gatha1
Idameḷakalomena, samuṭṭhānaṃ samaṃ mataṃ;
::

::gathalast
Lokavajjamidaṃ pāpa-cittañceva tivedanaṃ.
::

::centre
Dasamaṃ.
::

::centre
Lasuṇavaggo paṭhamo.
::

::hangnum
2194\.
::

::gatha1
Yādha {pb:M:0.0208} rattandhakārasmiṃ, appadīpe panekikā;
::

::gathalast
Santiṭṭhati sace saddhiṃ, purisena ca bhikkhunī.
::

::hangnum
2195\.
::

::gatha1
Tassā {pb:V:0.0183} pācittiyaṃ vuttaṃ, saddhiṃ vā sallapantiyā;
::

::gathalast
Hatthapāsaṃ samāgantvā, rahassādavasena tu.
::

::hangnum
2196\.
::

::gatha1
Hatthapāsaṃ jahitvā vā, purisassa sace pana;
::

::gathalast
Ajahitvāpi vā yakkha-petādīnampi bhikkhunī.
::

::hangnum
2197\.
::

::gatha1
Santiṭṭhati ca yā tassā, dukkaṭaṃ paridīpitaṃ;
::

::gathalast
Anāpatti sace koci, dutiyā viññu vijjati.
::

::hangnum
2198\.
::

::gatha1
Tathā ummattikādīna-mathaññavihitāya vā;
::

::gathalast
Theyyasatthasamuṭṭhānaṃ, kriyaṃ saññāvimokkhakaṃ.
::

::centre
Paṭhamaṃ.
::

::hangnum
2199\.
::

::gatha1
Dutiye tu ‘‘paṭicchanne, okāse’’ti idaṃ pana;
::

::gathalast
Adhikaṃ itaraṃ sabbaṃ, paṭhamena samaṃ mataṃ.
::

::centre
Dutiyaṃ.
::

::hangnum
2200\.
::

::gatha1
Tatiyepi catutthepi, apubbaṃ natthi kiñcipi;
::

::gathalast
Samānaṃ paṭhameneva, samuṭṭhānādinā saha.
::

::centre
Tatiyacatutthāni.
::

::hangnum
2201\.
::

::gatha1
Chadananto nisīditvā, anovassappadesakaṃ;
::

::gathalast
Ajjhokāse nisīditvā, upacārampi vā sace.
::

::hangnum
2202\.
::

::gatha1
Atikkameti yā, hoti, dukkaṭaṃ paṭhame pade;
::

::gathalast
Dutiye ca pade tassā, pācitti pariyāputā.
::

::hangnum
2203\.
::

::gatha1
Pallaṅkassa {pb:M:0.0209} anokāse, dukkaṭaṃ samudīritaṃ;
::

::gathalast
Tathāpuṭṭhe anāpuṭṭha-saññāya vicikicchato.
::

::hangnum
2204\.
::

::gatha1
Asaṃhārimenāpatti, gilānāyāpadāsu vā;
::

::gathalast
Samuṭṭhānādayo sabbe, kathinena samā matā.
::

::centre
Pañcamaṃ.
::

::hangnum
2205\.
::

::gatha1
Ekāpatti {pb:V:0.0184} nisīditvā, hoti gacchantiyā pana;
::

::gathalast
Ekāva anisīditvā, nipajjitvā vajantiyā.
::

::hangnum
2206\.
::

::gatha1
Nisīditvā nipajjitvā, honti gacchantiyā duve;
::

::gathalast
Sesaṃ anantareneva, samuṭṭhānādinā samaṃ.
::

::centre
Chaṭṭhaṃ.
::

::hangnum
2207\.
::

::gatha1
Chaṭṭhena sattamaṃ tulyaṃ, aṭṭhame natthi kiñcipi;
::

::gathalast
Vattabbaṃ tisamuṭṭhānaṃ, sacittaṃ dukkhavedanaṃ.
::

::centre
Sattamaṭṭhamāni.
::

::hangnum
2208\.
::

::gatha1
Nirayabrahmacariyehi, attānaṃ vā parampi vā;
::

::centre
Abhisapeyya pācitti, vācato vācato siyā
::

::hangnum
2209\.
::

::gatha1
Ṭhapetvā nirayañceva, brahmacariyañca yā pana;
::

::gathalast
‘‘Sunakhī sūkarī kākī, kāṇā kuṇī’’tiādinā.
::

::hangnum
2210\.
::

::gatha1
Akkosati ca vācāya, vācāyāpatti dukkaṭaṃ;
::

::gathalast
Tikapācittiyaṃ vuttaṃ, sesāya tikadukkaṭaṃ.
::

::hangnum
2211\.
::

::gatha1
Purakkhatvā vadantīna-matthadhammānusāsaniṃ;
::

::gathalast
Anāpattaṭṭhameneva, samuṭṭhānādayo samā.
::

::centre
Navamaṃ.
::

::hangnum
2212\.
::

::gatha1
Rodantiyā {pb:M:0.0210} vadhitvā vā, pācitti paridīpitā;
::

::gathalast
Dvīsu tesu panekekaṃ, dukkaṭaṃ tu karontiyā.
::

::hangnum
2213\.
::

::gatha1
Sesamuttānamevettha, samuṭṭhānādayo pana;
::

::gathalast
Dhuranikkhepatulyāva, kriyāmattaṃ visesakaṃ.
::

::centre
Dasamaṃ.
::

::centre
Andhakāravaggo dutiyo.
::

::hangnum
2214\.
::

::gatha1
Nhāyati {pb:V:0.0185} naggā yā pana hutvā;
::

::gatha2
Sabbapayoge dukkaṭamassā;
::

::gatha3
Tassa ca vosāne jinavuttaṃ;
::

::gathalast
Bhikkhuni dosaṃ sā samupeti.
::

::hangnum
2215\.
::

::gatha1
Acchinnacīvarā naṭṭha-cīvarā āpadāsu vā;
::

::gathalast
Na doseḷakalomena, samuṭṭhānādayo samā.
::

::centre
Paṭhamaṃ.
::

::hangnum
2216\.
::

::gatha1
Dutiye pana vattabbaṃ, apubbaṃ natthi kiñcipi;
::

::gathalast
Samuṭṭhānādayo sabbe, sañcarittasamā matā.
::

::centre
Dutiyaṃ.
::

::hangnum
2217\.
::

::gatha1
Dussibbitaṃ visibbetvā, sibbanatthāya cīvaraṃ;
::

::gathalast
Anantarāya taṃ pacchā, yā na sibbeyya bhikkhunī.
::

::hangnum
2218\.
::

::gatha1
Ṭhapetvā catupañcāhaṃ, ‘‘na sibbissāmyaha’’nti hi;
::

::gathalast
Dhure nikkhittamatteva, tassā pācittiyaṃ siyā.
::

::hangnum
2219\.
::

::gatha1
Pacchā {pb:M:0.0211} sibbati pācitti, nikkhipitvā dhuraṃ sace;
::

::gathalast
Tikapācittiyaṃ vuttaṃ, sesāya tikadukkaṭaṃ.
::

::hangnum
2220\.
::

::gatha1
Vuttaṃ ubhinnamaññasmiṃ, parikkhāre tu dukkaṭaṃ;
::

::gathalast
Anāpatti gilānāya, antarāyepi vā sati.
::

::hangnum
2221\.
::

::gatha1
Atikkameti pañcāhaṃ, karontī vāpi cīvaraṃ;
::

::gathalast
Dhuranikkhepanaṃ nāma, samuṭṭhānamidaṃ mataṃ.
::

::centre
Tatiyaṃ.
::

::hangnum
2222\.
::

::gatha1
Pañcāhikaṃ tu saṅghāṭi-cāraṃ yātikkameyya hi;
::

::gathalast
Hoti pācittiyāpatti, chaṭṭhe tassāruṇuggame.
::

::hangnum
2223\.
::

::gatha1
Ekasmiṃ cīvare ekā, pañca pañcasu dīpitā;
::

::gathalast
Ticīvarañca saṃkacci, dakasāṭīti pañca tu.
::

::hangnum
2224\.
::

::gatha1
Tikapācitti {pb:V:0.0186} pañcāhā-natikkante dvidukkaṭaṃ;
::

::gathalast
Pañcame divase pañca, cīvarāni nisevati.
::

::hangnum
2225\.
::

::gatha1
Otāpeti gilānāya, anāpattipadāsupi;
::

::gathalast
Samuṭṭhānādayo sabbe, kathinena samā matā.
::

::centre
Catutthaṃ.
::

::hangnum
2226\.
::

::gatha1
Gahetvā yā anāpucchā, saṅkametabbacīvaraṃ;
::

::gathalast
Paribhuñjati aññissā, tassā pācittiyaṃ siyā.
::

::hangnum
2227\.
::

::gatha1
Tikapācittiyaṃ vuttaṃ, sesāya tikadukkaṭaṃ;
::

::gathalast
Acchinnacīvarā naṭṭha-cīvarā āpadāsu vā.
::

::hangnum
2228\.
::

::gatha1
Tathā ummattikādīna-manāpatti pakāsitā;
::

::gathalast
Kathinena samuṭṭhānaṃ, tulyametaṃ kriyākriyaṃ.
::

::centre
Pañcamaṃ.
::

::hangnum
2229\.
::

::gatha1
Yā {pb:M:0.0212} hi bhikkhuni saṅghassa, labhitabbaṃ tu cīvaraṃ;
::

::gathalast
Nivāreti sace tassā, pācitti paridīpaye.
::

::hangnum
2230\.
::

::gatha1
Gaṇassāpi ca ekissā, lābhe āpatti dukkaṭaṃ;
::

::gathalast
Tathevaññaṃ parikkhāraṃ, nivāreti sace pana.
::

::hangnum
2231\.
::

::gatha1
Ānisaṃsaṃ nidassetvā, nivāreti na dosatā;
::

::gathalast
Adinnādānatulyāva, samuṭṭhānādayo matā.
::

::centre
Chaṭṭhaṃ.
::

::hangnum
2232\.
::

::gatha1
Cīvarānaṃ vibhaṅgaṃ yā, paṭisedheyya dhammikaṃ;
::

::gathalast
Hoti pācittiyaṃ tassā, dukkaṭaṃ paridīpitaṃ.
::

::hangnum
2233\.
::

::gatha1
Adhamme dhammasaññāya, ubho vematikāya vā;
::

::gathalast
Ānisaṃsaṃ nidassetvā, paṭisedhentiyā pana.
::

::hangnum
2234\.
::

::gatha1
Tathā ummattikādīna-manāpatti pakāsitā;
::

::gathalast
Samuṭṭhānādayo sabbe, anantarasamā matā.
::

::centre
Sattamaṃ.
::

::hangnum
2235\.
::

::gatha1
Nivāsanūpagaṃ {pb:V:0.0187} vāpi, tathā pārupanūpagaṃ;
::

::gathalast
Kappabindukataṃ kiñci, muñcitvā sahadhammike.
::

::hangnum
2236\.
::

::gatha1
Pitaropi panaññassa, dadeyya yadi cīvaraṃ;
::

::gathalast
Yassa kassaci tassāpi, pācitti pariyāputā.
::

::hangnum
2237\.
::

::gatha1
Gaṇanāya vasenettha, cīvarānaṃ tu tā pana;
::

::gathalast
Pācittiyo gaṇetabbā, bhikkhuno dukkaṭaṃ siyā.
::

::hangnum
2238\.
::

::gatha1
Tāvakālikamaññesa-manāpatti dadāti ce;
::

::gathalast
Sañcarittasamā vuttā, samuṭṭhānādayo nayā.
::

::centre
Aṭṭhamaṃ.
::

::hangnum
2239\.
::

::gatha1
Cīvarassa {pb:M:0.0213} vibhaṅgaṃ yā, nisedhetvāna cīvare;
::

::gathalast
Kālaṃ atikkameyyassā, dubbalāsāya dosatā.
::

::hangnum
2240\.
::

::gatha1
Adubbale tu cīvare, sudubbalanti cetasā;
::

::gathalast
Ubhosu kaṅkhitāya vā, avoca dukkaṭaṃ jino.
::

::hangnum
2241\.
::

::gatha1
Ānisaṃsaṃ nidassetvā, nivāreti na dosatā;
::

::gathalast
Adinnādānatulyāva, samuṭṭhānādayo matā.
::

::centre
Navamaṃ.
::

::hangnum
2242\.
::

::gatha1
Dhammikaṃ kathinuddhāraṃ, yā nivāreyya bhikkhunī;
::

::gathalast
Tassā pācittiyāpatti, munindena pakāsitā.
::

::hangnum
2243\.
::

::gatha1
Ānisaṃso mahā hoti, yassa atthāramūlako;
::

::gathalast
Uddhāramūlako appo, na dātabbo panīdiso.
::

::hangnum
2244\.
::

::gatha1
Ānisaṃso mahā hoti, yassa ubbhāramūlako;
::

::gathalast
Atthāramūlako appo, dātabbo evarūpako.
::

::hangnum
2245\.
::

::gatha1
Tathā samānisaṃsopi, saddhāpālanakāraṇā;
::

::gathalast
Ānisaṃsaṃ nidassetvā, paṭisedheti vaṭṭati.
::

::hangnum
2246\.
::

::gatha1
Sesaṃ pana asesena, sattamena samaṃ mataṃ;
::

::gathalast
Samuṭṭhānādinā saddhiṃ, apubbaṃ natthi kiñcipi.
::

::centre
Dasamaṃ.
::

::centre
Naggavaggo tatiyo.
::

::hangnum
2247\.
::

::gatha1
Ekāya {pb:V:0.0188} tu nipannāya, aparā vā nipajjatu;
::

::gathalast
Nipajjeyyuṃ saheva dve, dvinnaṃ pācittiyaṃ siyā.
::

::hangnum
2248\.
::

::gatha1
Āpattibahukā {pb:M:0.0214} ñeyyā, punappunaṃ nipajjane;
::

::gathalast
Ekāya ca nipannāya, sace ekā nisīdati.
::

::hangnum
2249\.
::

::gatha1
Ubho vāpi nisīdanti, samaṃ, ummattikāya vā;
::

::gathalast
Anāpatti samuṭṭhānaṃ, eḷakena samaṃ mataṃ.
::

::centre
Paṭhamaṃ.
::

::hangnum
2250\.
::

::gatha1
Pāvārakaṭasārādiṃ, santharitvā panekakaṃ;
::

::gathalast
Saṃhārimesu teneva, pārupitvā sace pana.
::

::hangnum
2251\.
::

::gatha1
Nipajjanti saheva dve, tāsaṃ pācittiyaṃ siyā;
::

::gathalast
Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.
::

::hangnum
2252\.
::

::gatha1
Vavatthānaṃ nidassetvā, nipajjanti sace pana;
::

::gathalast
Na dosummattikādīnaṃ, sesaṃ tulyaṃ panādinā.
::

::centre
Dutiyaṃ.
::

::hangnum
2253\.
::

::gatha1
Purato ca anāpucchā, yadi caṅkamanādayo;
::

::gathalast
Kareyya pana pācitti, aññissāphāsukāraṇā.
::

::hangnum
2254\.
::

::gatha1
Nivattanānaṃ gaṇanāya tassā;
::

::gatha2
Pācittiyānaṃ gaṇanā ca ñeyyā;
::

::gatha3
Payogatoyeva bhavanti dosā;
::

::gathalast
Nipajjanaṭṭhānanisīdanānaṃ.
::

::hangnum
2255\.
::

::gatha1
Uddesādīsu pācitti, padānaṃ gaṇanāvasā;
::

::gathalast
Tikapācittiyaṃ vuttaṃ, sesāya tikadukkaṭaṃ.
::

::hangnum
2256\.
::

::gatha1
Na ca aphāsukāmāya, āpucchā purato pana;
::

::gathalast
Tassā caṅkamanādīni, anāpatti karontiyā.
::

::hangnum
2257\.
::

::gatha1
Adinnādānatulyāva{pb:M:0.0215}, samuṭṭhānādayo nayā;
::

::gathalast
Kriyākriyamidaṃ pāpa- mānasaṃ dukkhavedanaṃ.
::

::centre
Tatiyaṃ.
::

::hangnum
2258\.
::

::gatha1
Sayaṃ {pb:V:0.0189} anantarāyā yā, dukkhitaṃ sahajīviniṃ;
::

::gathalast
Nupaṭṭhāpeyya caññāya, nupaṭṭheyya sayampi vā.
::

::hangnum
2259\.
::

::gatha1
Dhure nikkhittamatteva, tassā pācittiyaṃ siyā;
::

::gathalast
Antevāsiniyā vāpi, dukkaṭaṃ itarāya vā.
::

::hangnum
2260\.
::

::gatha1
Anāpatti gilānāya, gavesitvālabhantiyā;
::

::gathalast
Āpadummattikādīnaṃ, dhuranikkhepanodayaṃ.
::

::centre
Catutthaṃ.
::

::hangnum
2261\.
::

::gatha1
Sakaṃ puggalikaṃ datvā, sakavāṭaṃ upassayaṃ;
::

::gathalast
Sayaṃ upassayā tamhā, nikkaḍḍhati sace pana.
::

::hangnum
2262\.
::

::gatha1
Ekeneva payogena, dvārādīsu bahūnipi;
::

::gathalast
Taṃ nikkaḍḍhantiyā tassā, ekaṃ pācittiyaṃ siyā.
::

::hangnum
2263\.
::

::gatha1
Payogagaṇanāyettha, pācittigaṇanā matā;
::

::gathalast
Āṇattiyampi eseva, nayo vutto mahesinā.
::

::hangnum
2264\.
::

::gatha1
‘‘Ettakāva imaṃ dvārā, nikkaḍḍhāhī’’ti bhāsati;
::

::gathalast
Ekāyāṇattiyā dvāra-gaṇanāpattiyo siyuṃ.
::

::hangnum
2265\.
::

::gatha1
Dukkaṭaṃ akavāṭamhā, sesāya tikadukkaṭaṃ;
::

::gathalast
Ubhinnaṃ pana sabbattha, parikkhāresu dukkaṭaṃ.
::

::hangnum
2266\.
::

::gatha1
Sesamettha asesena, samuṭṭhānādinā saha;
::

::gathalast
Saṅghikā hi vihārasmā, nikkaḍḍhanasamaṃ mataṃ.
::

::centre
Pañcamaṃ.
::

::hangnum
2267\.
::

::gatha1
Chaṭṭhe {pb:M:0.0216} panidha vattabbaṃ, apubbaṃ natthi kiñcipi;
::

::gathalast
Sikkhāpadenariṭṭhassa, sadisova vinicchayo.
::

::centre
Chaṭṭhaṃ.
::

::hangnum
2268\.
::

::gatha1
Sāsaṅkasammate anto-raṭṭhe bhikkhuniyā pana;
::

::gathalast
Carantiyā siyāpatti, vinā satthena cārikaṃ.
::

::hangnum
2269\.
::

::gatha1
Gāmantarapavese {pb:V:0.0190} ca, araññe addhayojane;
::

::gathalast
Pācittiyanayo ñeyyo, bhikkhunā vinayaññunā.
::

::hangnum
2270\.
::

::gatha1
Na doso saha satthena, khemaṭṭhānāpadāsu vā;
::

::gathalast
Idaṃ eḷakalomena, samuṭṭhānādinā samaṃ.
::

::centre
Sattamaṃ.
::

::hangnum
2271\.
::

::gatha1
Aṭṭhame navame vāpi, anuttānaṃ na vijjati;
::

::gathalast
Sattamena samānāni, samuṭṭhānādinā saha.
::

::centre
Aṭṭhamanavamāni.
::

::hangnum
2272\.
::

::gatha1
Pācitti dhuranikkhepe, ‘‘na gamissāmyaha’’nti ca;
::

::gathalast
Katvā ca dhuranikkhepaṃ, pacchā gacchantiyā tathā.
::

::hangnum
2273\.
::

::gatha1
Yojanāni pavāretvā, pañca gantumpi vaṭṭati;
::

::gathalast
Chasu vattabbamevatthi, kinnu nāmidha taṃ siyā.
::

::hangnum
2274\.
::

::gatha1
Tīṇi gantvā ca teneva, paccāgantuṃ na vaṭṭati;
::

::gathalast
Aññena pana maggena, pacchāgacchati vaṭṭati.
::

::hangnum
2275\.
::

::gatha1
Anāpattantarāyasmiṃ, tassā dasavidhe sati;
::

::gathalast
Āpadāsu gilānāya, alābhe dutiyāya vā.
::

::hangnum
2276\.
::

::gatha1
Rājacoramanussaggi-toyavāḷasarīsapā;
::

::gathalast
Manussajīvitabrahma-cariyassantarāyikā.
::

::hangnum
2277\.
::

::gatha1
Samuṭṭhānādinā {pb:M:0.0217} tulyaṃ, paṭhamantimavatthunā;
::

::gathalast
Ayameva viseso hi, akriyaṃ dukkhavedanaṃ.
::

::centre
Dasamaṃ.
::

::centre
Tuvaṭṭavaggo catuttho.
::

::hangnum
2278\.
::

::gatha1
Rājāgāraṃ cittāgāraṃ, ārāmaṃ kīḷuyyānaṃ vā;
::

::gathalast
Kīḷāvāpiṃ nānākāraṃ, daṭṭhuṃ gacchantinaṃ tāni.
::

::hangnum
2279\.
::

::gatha1
Niddiṭṭhaṃ {pb:V:0.0191} muninā tāsaṃ, dukkaṭaṃ tu pade pade;
::

::gathalast
Padaṃ anuddharitvāva, sace passanti pañcapi.
::

::hangnum
2280\.
::

::gatha1
Ekāyeva panāpatti, pācitti paridīpitā;
::

::gathalast
Gantvā passanti ce taṃ taṃ, pāṭekkāpattiyo siyuṃ.
::

::hangnum
2281\.
::

::gatha1
Payogabahutāyāpi, pācittibahutā siyā;
::

::gathalast
Bhikkhussa pana sabbattha, hoti āpatti dukkaṭaṃ.
::

::hangnum
2282\.
::

::gatha1
Avaseso anāpatti-kathāmaggavinicchayo;
::

::gathalast
Naccadassanatulyova, samuṭṭhānādinā saha.
::

::centre
Paṭhamaṃ.
::

::hangnum
2283\.
::

::gatha1
Āsandiṃ vā pallaṅkaṃ vā, māṇanātītaṃ vāḷūpetaṃ;
::

::gathalast
Sevantīnaṃ yāsaṃ tāsaṃ, pācittāpattiṃ satthāha.
::

::hangnum
2284\.
::

::gatha1
Nisīdanassāpi nipajjanassa;
::

::gatha2
Payogabāhullavasena hoti;
::

::gatha3
Iccevamaccantayasena vuttā;
::

::gathalast
Pācittiyānaṃ gaṇanā panevaṃ.
::

::hangnum
2285\.
::

::gatha1
Pāde {pb:M:0.0218} āsandiyā chetvā, bhitvā pallaṅkavāḷake;
::

::gathalast
Anāpatti samuṭṭhāna-manantarasamaṃ mataṃ.
::

::centre
Dutiyaṃ.
::

::hangnum
2286\.
::

::gatha1
Channaṃ aññataraṃ suttaṃ, yadi kantati bhikkhunī;
::

::gathalast
Yattakaṃ añchitaṃ hatthā, tasmiṃ takkamhi veṭhite.
::

::hangnum
2287\.
::

::gatha1
Ekā pācitti niddiṭṭhā, suttakantanato pana;
::

::gathalast
Sabbapubbapayogesu, dukkaṭaṃ hatthavārato.
::

::hangnum
2288\.
::

::gatha1
Na doso kantitaṃ suttaṃ, puna kantantiyā pana;
::

::gathalast
Idaṃ eḷakalomena, samuṭṭhānādinā samaṃ.
::

::centre
Tatiyaṃ.
::

::hangnum
2289\.
::

::gatha1
Koṭṭanaṃ {pb:V:0.0192} taṇḍulānaṃ tu, ādiṃ katvāna dukkaṭaṃ;
::

::gathalast
Sabbapubbapayogesu, veyyāvaccaṃ karontiyā.
::

::hangnum
2290\.
::

::gatha1
Bhājanāni gaṇetvāva, pācitti yāguādisu;
::

::gathalast
Khajjakādīsu rūpānaṃ, gaṇanāya hi dīpaye.
::

::hangnum
2291\.
::

::gatha1
Sace mātāpitūnampi, āgatānaṃ panattano;
::

::gathalast
Kiñci kammaṃ akāretvā, kiñci kātuṃ na vaṭṭati.
::

::hangnum
2292\.
::

::gatha1
Saṅghassa yāgupāne vā, saṅghabhattepi vā tathā;
::

::gathalast
Cetiyassa ca pūjāya, veyyāvaccakarassa vā.
::

::hangnum
2293\.
::

::gatha1
Attano ca anāpatti, tathā ummattikāya vā;
::

::gathalast
Samuṭṭhānādayo sabbe, tatiyena samā matā.
::

::centre
Catutthaṃ.
::

::hangnum
2294\.
::

::gatha1
Pācitti {pb:M:0.0219} dhuranikkhepe, yathā cīvarasibbane;
::

::gathalast
Tathā idha panekāhaṃ, parihāro na labbhati.
::

::hangnum
2295\.
::

::gatha1
Sesaṃ vuttanayeneva, tattha cīvarasibbane;
::

::gathalast
Samuṭṭhānādinā saddhiṃ, veditabbaṃ vibhāvinā;
::

::centre
Pañcamaṃ.
::

::hangnum
2296\.
::

::gatha1
Kāyena kāyabaddhena, tathā nissaggiyena vā;
::

::gathalast
Gihīnaṃ pana yaṃ kiñci, dantaponodakaṃ vinā.
::

::hangnum
2297\.
::

::gatha1
Ajjhoharaṇiyaṃ aññaṃ, aññesaṃ tu dadāti yā;
::

::gathalast
Hoti pācittiyaṃ tassā, ṭhapetvā sahadhammike.
::

::hangnum
2298\.
::

::gatha1
Dantakaṭṭhodake vuttaṃ, dukkaṭaṃ muninā idha;
::

::gathalast
Yā na deti ca dāpeti, nikkhamitvāpi dentiyā.
::

::hangnum
2299\.
::

::gatha1
Deti bāhiralepaṃ vā, na dosummattikāya vā;
::

::gathalast
Samuṭṭhānādayo sabbe, tatiyena samā matā.
::

::centre
Chaṭṭhaṃ.
::

::hangnum
2300\.
::

::gatha1
Adatvā {pb:V:0.0193} paribhuñjeyya, yā cāvasathacīvaraṃ;
::

::gathalast
Divase tu catutthe taṃ, dhovitvā puna cīvaraṃ.
::

::hangnum
2301\.
::

::gatha1
Sāmaṇerāya vā anta-maso utuniyā sace;
::

::gathalast
Tassā pācittiyaṃ vuttaṃ, tikapācittiyaṃ siyā.
::

::hangnum
2302\.
::

::gatha1
Tassā nissajjite tasmiṃ, vuttaṃ tu dvikadukkaṭaṃ;
::

::gathalast
Utunīnaṃ abhāve tu, aññāsaṃ puna pariyaye.
::

::hangnum
2303\.
::

::gatha1
Acchinnacīvarādīna-manāpattāpadāsupi;
::

::gathalast
Samuṭṭhānādayo sabbe, kathinena samā matā.
::

::centre
Sattamaṃ.
::

::hangnum
2304\.
::

::gatha1
Adatvā {pb:M:0.0220} rakkhaṇatthāya, vihāraṃ sakavāṭakaṃ;
::

::gathalast
Hoti pācittiyaṃ tassā, cārikaṃ pakkamantiyā.
::

::hangnum
2305\.
::

::gatha1
Attano gāmato aññaṃ, gāmaṃ gacchantiyā pana;
::

::gathalast
Parikkhittavihārassa, parikkhepampi vā tathā.
::

::hangnum
2306\.
::

::gatha1
Itarassupacāraṃ vā, paṭhamena padena taṃ;
::

::gathalast
Dukkaṭaṃ samatikkante, pācitti dutiyena tu.
::

::hangnum
2307\.
::

::gatha1
Akavāṭabandhanasmiṃ, dukkaṭaṃ paridīpitaṃ;
::

::gathalast
Antarāye anāpatti, jaggikaṃ alabhantiyā.
::

::hangnum
2308\.
::

::gatha1
Āpadāsu gilānāya, tathā ummattikāya vā;
::

::gathalast
Samuṭṭhānādayo sabbe, kathinena samā matā.
::

::centre
Aṭṭhamaṃ.
::

::hangnum
2309\.
::

::gatha1
Hatthiassarathādīhi, saṃyuttaṃ sippameva vā;
::

::gathalast
Parūpaghātakaṃ mantā-gadayogappabhedakaṃ.
::

::hangnum
2310\.
::

::gatha1
Pariyāpuṇeyya ce kiñci, yassa kassaci santike;
::

::gathalast
Hoti pācittiyaṃ tassā, padādīnaṃ vasenidha.
::

::hangnum
2311\.
::

::gatha1
Lekhe pana anāpatti, dhāraṇāya ca guttiyā;
::

::gathalast
Parittesu ca sabbesu, tathā ummattikāya vā.
::

::centre
Navamaṃ.
::

::hangnum
2312\.
::

::gatha1
Dasame {pb:V:0.0194} natthi vattabbaṃ, navamena samaṃ idaṃ;
::

::gathalast
Samuṭṭhānādayo dvinnaṃ, padasodhammasādisā.
::

::centre
Dasamaṃ.
::

::centre
Cittāgāravaggo pañcamo.
::

::hangnum
2313\.
::

::gatha1
Sabhikkhukaṃ {pb:M:0.0221} panārāmaṃ, jānitvā pavisantiyā;
::

::gathalast
Anāpucchāva yaṃ kiñci, pācitti pariyāputā.
::

::hangnum
2314\.
::

::gatha1
Sace antamaso rukkha-mūlassapi ca bhikkhunī;
::

::gathalast
Anāpucchā parikkhepaṃ, atikkāmeti yā pana.
::

::hangnum
2315\.
::

::gatha1
Upacārokkame vāpi, aparikkhittakassa tu;
::

::gathalast
Dukkaṭaṃ paṭhame pāde, pācitti dutiye siyā.
::

::hangnum
2316\.
::

::gatha1
Abhikkhuke sabhikkhūti, saññāya panubhosupi;
::

::gathalast
Jātakaṅkhāya vā tassā, hoti āpatti dukkaṭaṃ.
::

::hangnum
2317\.
::

::gatha1
Paṭhamaṃ pavisantīnaṃ, tāsaṃ sīsānulokikā;
::

::gathalast
Tā sannipatitā yattha, tāsaṃ gacchati santikaṃ.
::

::hangnum
2318\.
::

::gatha1
Santaṃ bhikkhuṃ panāpucchā, maggo vārāmamajjhato;
::

::gathalast
Tena gacchantiyā vāpi, āpadāsu visantiyā.
::

::hangnum
2319\.
::

::gatha1
Tathā ummattikādīna-manāpatti pakāsitā;
::

::gathalast
Dhuranikkhepatulyāva, samuṭṭhānādayo nayā.
::

::centre
Paṭhamaṃ.
::

::hangnum
2320\.
::

::gatha1
Akkoseyya ca yā bhikkhuṃ, paribhāseyya vā pana;
::

::gathalast
Tikapācittiyaṃ tassā, sese ca tikadukkaṭaṃ.
::

::hangnum
2321\.
::

::gatha1
Purakkhatvā vadantīna-;
::

::gatha2
Matthadhammānusāsaniṃ;
::

::gatha3
Na dosomasavādena;
::

::gathalast
Tulyo sesanayo mato.
::

::centre
Dutiyaṃ.
::

::hangnum
2322\.
::

::gatha1
Yā {pb:V:0.0195} saṅghaṃ paribhāseyya, tassā pācittiyaṃ siyā;
::

::gathalast
Ekaṃ sambahulā vāpi, tatheva itarāya vā.
::

::hangnum
2323\.
::

::gatha1
Paribhāsantiyā {pb:M:0.0222} tassā, dukkaṭaṃ paridīpitaṃ;
::

::gathalast
Sesaṃ anantareneva, samuṭṭhānādinā samaṃ.
::

::centre
Tatiyaṃ.
::

::hangnum
2324\.
::

::gatha1
Nimantitāpi vā sace, pavāritāpi vā pana;
::

::gathalast
Nimantanapavāraṇā, ubhopi vuttalakkhaṇā.
::

::hangnum
2325\.
::

::gatha1
Purebhattaṃ tu yāguñca, ṭhapetvā kālikattayaṃ;
::

::gathalast
Yā cajjhoharaṇatthāya, yaṃ kiñci pana āmisaṃ.
::

::hangnum
2326\.
::

::gatha1
Paṭiggaṇhāti ce tassā, gahaṇe dukkaṭaṃ siyā;
::

::gathalast
Ajjhohāravasenettha, pācitti paridīpitā.
::

::hangnum
2327\.
::

::gatha1
Kālikāni ca tīṇeva, āhāratthāya gaṇhati;
::

::gathalast
Gahaṇe dukkaṭaṃ vuttaṃ, tathā ajjhoharantiyā.
::

::hangnum
2328\.
::

::gatha1
Nimantitā yā pana appavāritā;
::

::gatha2
Sacepi yāguṃ pivatīdha vaṭṭati;
::

::gatha3
Tathā kathetvā puna sāmikassa vā;
::

::gathalast
Sacepi sā bhuñjati aññabhojanaṃ.
::

::hangnum
2329\.
::

::gatha1
Kālikāni ca tīṇeva, paccaye sati bhuñjati;
::

::gathalast
Tathā ummattikādīnaṃ, anāpatti pakāsitā.
::

::hangnum
2330\.
::

::gatha1
Samuṭṭhānamidaṃ tulyaṃ, addhānena kriyākriyaṃ;
::

::gathalast
Nimantitā anāpucchā, sāmiṃ bhuñjati ce pana.
::

::hangnum
2331\.
::

::gatha1
Kappiyaṃ pana kāretvā, akāretvāpi vā yadi;
::

::gathalast
Paribhuñjati yā tassā, pācitti kriyato siyā.
::

::centre
Catutthaṃ.
::

::hangnum
2332\.
::

::gatha1
Bhikkhunīnaṃ avaṇṇaṃ vā, pācitti kulasantike;
::

::gathalast
Kulassāvaṇṇanaṃ vāpi, bhikkhunīnaṃ vadantiyā.
::

::hangnum
2333\.
::

::gatha1
Santaṃ {pb:M:0.0223}{pb:V:0.0196} bhāsantiyā dosaṃ, na dosummattikāya vā;
::

::gathalast
Omasavādatulyāva, samuṭṭhānādayo nayā.
::

::centre
Pañcamaṃ.
::

::hangnum
2334\.
::

::gatha1
Addhayojanato ore, bhikkhu ovādadāyako;
::

::gathalast
Na vasati sace maggo, akhemo vā sace siyā.
::

::hangnum
2335\.
::

::gatha1
Ayaṃ abhikkhuko nāma, āvāso pana tattha hi;
::

::gathalast
Upagacchantiyā vassaṃ, āpatti aruṇuggame.
::

::hangnum
2336\.
::

::gatha1
Pakkantā pakkhasaṅkantā, vibbhantā vā matāpi vā;
::

::gathalast
Vassaṃ upagatā bhikkhū, anāpattāpadāsupi.
::

::hangnum
2337\.
::

::gatha1
Seso ñeyyo kathāmaggo;
::

::gatha2
Bhikkhunovādako pana;
::

::gatha3
Idaṃ eḷakalomena;
::

::gathalast
Samuṭṭhānādinā samaṃ.
::

::centre
Chaṭṭhaṃ.
::

::hangnum
2338\.
::

::gatha1
Yā bhikkhunubhatosaṅghe, vassaṃvuṭṭhā tato puna;
::

::gathalast
‘‘Nāhaṃ pavāressāmī’’ti, sā nikkhipati ce dhuraṃ.
::

::hangnum
2339\.
::

::gatha1
Dhure nikkhittamattasmiṃ, tassā pācittiyaṃ siyā;
::

::gathalast
Sati vā antarāyasmiṃ, gilānāyāpadāsupi.
::

::hangnum
2340\.
::

::gatha1
Pariyesitvāpi vā bhikkhuṃ, na doso alabhantiyā;
::

::gathalast
Idaṃ tu dhuranikkhepa-samuṭṭhānamudīritaṃ.
::

::centre
Sattamaṃ.
::

::hangnum
2341\.
::

::gatha1
‘‘Ovādādīnamatthāya, na gacchissāmyaha’’nti hi;
::

::gathalast
Dhure nikkhittamattasmiṃ, pācitti paridīpaye.
::

::hangnum
2342\.
::

::gatha1
Sadisaṃ {pb:M:0.0224} tu samuṭṭhānaṃ, paṭhamantimavatthunā;
::

::gathalast
Akriyaṃ lokavajjañca, kāyikaṃ dukkhavedanaṃ.
::

::centre
Aṭṭhamaṃ.
::

::hangnum
2343\.
::

::gatha1
‘‘Na {pb:V:0.0197} yācissāmi ovādaṃ, na pucchissāmuposathaṃ’’;
::

::gathalast
Iccevaṃ pana nikkhitte, dhure pācittiyaṃ siyā.
::

::hangnum
2344\.
::

::gatha1
Sati vā antarāyasmiṃ, gilānāyāpadāsu vā;
::

::gathalast
Na doso pariyesitvā, dutiyaṃ alabhantiyā.
::

::hangnum
2345\.
::

::gatha1
Aṭṭhamepi anāpatti, evameva pakāsitā;
::

::gathalast
Idaṃ tu dhuranikkhepa-samuṭṭhānamudīritaṃ.
::

::centre
Navamaṃ.
::

::hangnum
2346\.
::

::gatha1
Pasākhe pana sañjātaṃ, gaṇḍaṃ rucitameva vā;
::

::gathalast
Anāpucchāva saṅghaṃ vā, gaṇaṃ ekena ekikā.
::

::hangnum
2347\.
::

::gatha1
‘‘Bhinda phālehi dhovā’’ti, sabbānevāṇāpentiyā;
::

::gathalast
Katesu dukkaṭāniccha, tassā pācittiyo cha ca.
::

::hangnum
2348\.
::

::gatha1
‘‘Yamettha atthi kātabbaṃ, taṃ sabbaṃ tvaṃ karohi’’ti;
::

::gathalast
Āṇāpeti sace evaṃ, so ca sabbaṃ karoti ce.
::

::hangnum
2349\.
::

::gatha1
Ekāya pana vācāya, dukkaṭāni panaccha ca;
::

::gathalast
Tassā pācittiyacchakkaṃ, dvādasāpattiyo siyuṃ.
::

::hangnum
2350\.
::

::gatha1
Bhedanādīsu ekaṃ sā, āṇāpeti sace pana;
::

::gathalast
So karoti ca sabbāni, ekaṃ pācittiyaṃ siyā.
::

::hangnum
2351\.
::

::gatha1
Āpucchitvāpi vā viññuṃ, gahetvā dutiyampi vā;
::

::gathalast
Bhedanādīni sabbāni, kārāpeti sace pana.
::

::hangnum
2352\.
::

::gatha1
Tassā {pb:M:0.0225} ummattikādīna-manāpatti pakāsitā;
::

::gathalast
Samuṭṭhānādayo sabbe, kathinena samā matā.
::

::centre
Dasamaṃ.
::

::centre
Ārāmavaggo chaṭṭho.
::

::hangnum
2353\.
::

::gatha1
Gaṇaṃpariyesanādismiṃ, gabbhiniṃ vuṭṭhapentiyā;
::

::gathalast
Ñattiyā kammavācāhi, upajjhāyāya dukkaṭaṃ.
::

::hangnum
2354\.
::

::gatha1
Kammavācāya {pb:V:0.0198} osāne, pācitti pariyāputā;
::

::gathalast
Tathā gabbhinisaññāya, na ca gabbhiniyā pana.
::

::hangnum
2355\.
::

::gatha1
Ubho sañjātakaṅkhāya, hoti āpatti dukkaṭaṃ;
::

::gathalast
Tathācariniyā tassā, gaṇassāpi ca dīpitaṃ.
::

::hangnum
2356\.
::

::gatha1
Dvīsvagabbhinisaññāya, na dosummattikāya vā;
::

::gathalast
Adinnādānatulyāva, samuṭṭhānādayo nayā.
::

::centre
Paṭhamaṃ.
::

::hangnum
2357\.
::

::gatha1
Dutiye natthi vattabbaṃ, paṭhamena samaṃ mataṃ;
::

::gathalast
Samuṭṭhānādinā saddhiṃ, natthi kāci visesatā.
::

::centre
Dutiyaṃ.
::

::hangnum
2358\.
::

::gatha1
Chasvasikkhitasikkhaṃ tu, sikkhamānañhi bhikkhunī;
::

::gathalast
Dve vassāni siyāpatti, vuṭṭhāpeyya sace pana.
::

::hangnum
2359\.
::

::gatha1
Tikapācittiyaṃ vuttaṃ, dhammakamme tu satthunā;
::

::gathalast
Adhamme pana kammasmiṃ, dīpitaṃ tikadukkaṭaṃ.
::

::hangnum
2360\.
::

::gatha1
Chasu sikkhitasikkhaṃ yā, dve vassāni akhaṇḍato;
::

::gathalast
Vuṭṭhāpeti anāpatti, tathā ummattikāya vā.
::

::hangnum
2361\.
::

::gatha1
Imā {pb:M:0.0226} hi cha ca sikkhāyo, saṭṭhivassāpi ce pana;
::

::gathalast
Pabbajjāya padātabbā, adatvā na ca kāraye.
::

::centre
Tatiyaṃ.
::

::hangnum
2362\.
::

::gatha1
Catutthe natthi vattabbaṃ, idha saṅghena sammataṃ;
::

::gathalast
Sikkhamānamanāpatti, hoti taṃ vuṭṭhapentiyā.
::

::hangnum
2363\.
::

::gatha1
Adinnā paṭhamaṃ hoti, sace vuṭṭhānasammuti;
::

::gathalast
Tatthāpi ca padātabbā, upasampadamāḷake.
::

::hangnum
2364\.
::

::gatha1
Tatiyañca catutthañca, samuṭṭhānādinā pana;
::

::gathalast
Paṭhamena samaṃ ñeyyaṃ, catutthaṃ tu kriyākriyaṃ.
::

::centre
Catutthaṃ.
::

::hangnum
2365\.
::

::gatha1
Ūnadvādasavassaṃ {pb:V:0.0199} tu, kañci gihigataṃ pana;
::

::gathalast
Paripuṇṇāti saññāya, na doso vuṭṭhapentiyā.
::

::hangnum
2366\.
::

::gatha1
Hoti vānupasampannā, upasampāditāpi sā;
::

::gathalast
Asesena ca sesaṃ tu, paṭhamena samaṃ mataṃ.
::

::centre
Pañcamaṃ.
::

::hangnum
2367\.
::

::gatha1
Chaṭṭhaṃ tu tatiye vutta-nayeneva vibhāvaye;
::

::gathalast
Sattamampi tathā sabbaṃ, catutthena samaṃ mataṃ.
::

::centre
Chaṭṭhasattamāni.
::

::hangnum
2368\.
::

::gatha1
Yaṃ tuvaṭṭakavaggasmiṃ, dukkhitaṃ sahajīviniṃ;
::

::gathalast
Vuttaṃ tena samaṃ ñeyyaṃ, aṭṭhamaṃ na visesatā.
::

::centre
Aṭṭhamaṃ.
::

::hangnum
2369\.
::

::gatha1
Dve {pb:M:0.0227} vassāni ca yā kāci, vuṭṭhāpitapavattiniṃ;
::

::gathalast
Nānubandheyya ce tassā, pācitti pariyāputā.
::

::hangnum
2370\.
::

::gatha1
‘‘Dve vassāni ahaṃ nānu-bandhissāmī’’ti ce pana;
::

::gathalast
Dhure nikkhittamattasmiṃ, tassā pācittiyaṃ siyā.
::

::hangnum
2371\.
::

::gatha1
Tañca bālamalajjiṃ vā, gilānāyāpadāsu vā;
::

::gathalast
Nānubandhantiyā tassā, na dosummattikāya vā.
::

::hangnum
2372\.
::

::gatha1
Samuṭṭhānādayo tulyā, paṭhamantimavatthunā;
::

::gathalast
Idaṃ panākriyaṃ vuttaṃ, vedanā dukkhavedanā.
::

::centre
Navamaṃ.
::

::hangnum
2373\.
::

::gatha1
Vuṭṭhāpetvā tu yā kāci, bhikkhunī sahajīviniṃ;
::

::gathalast
Taṃ gahetvā na gaccheyya, na caññaṃ āṇāpeyya ce.
::

::hangnum
2374\.
::

::gatha1
Dhure nikkhittamattasmiṃ, tassā pācittiyaṃ siyā;
::

::gathalast
Sati vā antarāyasmiṃ, dutiyaṃ alabhantiyā.
::

::hangnum
2375\.
::

::gatha1
Āpadāsu {pb:V:0.0200} gilānāya, tathā ummattikāya vā;
::

::gathalast
Na doso dhuranikkhepa-samuṭṭhānamidaṃ pana.
::

::centre
Dasamaṃ.
::

::centre
Gabbhinivaggo sattamo.
::

::hangnum
2376\.
::

::gatha1
Kumāribhūtavaggassa, paṭhamādīni tīṇipi;
::

::gathalast
Gihigatehi tīheva, sadisānīti niddise.
::

::hangnum
2377\.
::

::gatha1
Yā mahūpapadā dve tu, sikkhamānā panādito;
::

::gathalast
‘‘Gatā vīsativassā’’ti, viññātabbā vibhāvinā.
::

::hangnum
2378\.
::

::gatha1
Sace {pb:M:0.0228} gihigatā honti, na ca vā purisaṃ gatā;
::

::gathalast
‘‘Sikkhamānā’’ti vattabbā, tā hi sammutiādisu.
::

::hangnum
2379\.
::

::gatha1
Na tā ‘‘kumāribhūtā’’ti, tathā ‘‘gihigatā’’ti vā;
::

::gathalast
Vattabbā panubhopetā, evaṃ vattuṃ na vaṭṭati.
::

::hangnum
2380\.
::

::gatha1
Sammutiṃ dasavassāya, datvā dvādasavassikā;
::

::gathalast
Kattabbā upasampannā, sesāsupi ayaṃ nayo.
::

::hangnum
2381\.
::

::gatha1
Yā aṭṭhārasavassā tu, tato paṭṭhāya sā pana;
::

::gathalast
Vuttā ‘‘kumāribhūtā’’ti, tathā ‘‘gihigatā’’tipi.
::

::hangnum
2382\.
::

::gatha1
Vuttā ‘‘kumāribhūtā’’ti, sāmaṇerī hi yā pana;
::

::gathalast
‘‘Kumāribhūtā’’ icceva, vattabbā na panaññathā.
::

::hangnum
2383\.
::

::gatha1
Etā tu pana tissopi, sikkhāsammutidānato;
::

::gathalast
‘‘Sikkhamānā’’ti vattumpi, vaṭṭateva na saṃsayo.
::

::centre
Tatiyaṃ.
::

::hangnum
2384\.
::

::gatha1
Ūnadvādasavassāva, vuṭṭhāpeti sace paraṃ;
::

::gathalast
Hutvā sayamupajjhāyā, sikkhamānaṃ tu bhikkhunī.
::

::hangnum
2385\.
::

::gatha1
Pubbe vuttanayeneva, dukkaṭānamanantaraṃ;
::

::gathalast
Kammavācānamosāne, tassā pācitti dīpitā.
::

::centre
Catutthaṃ.
::

::hangnum
2386\.
::

::gatha1
Pañcame {pb:V:0.0201} natthi vattabbaṃ, catutthaṃ pañcamampi ca;
::

::gathalast
Ubhayaṃ tisamuṭṭhānaṃ, pañcamaṃ tu kriyākriyaṃ.
::

::centre
Pañcamaṃ.
::

::hangnum
2387\.
::

::gatha1
Saṅghenupaparikkhitvā, ‘‘alaṃ tāvā’’ti vāritā;
::

::gathalast
Upasampāditenettha, pacchā khīyati dosatā.
::

::hangnum
2388\.
::

::gatha1
Ujjhāyati {pb:M:0.0229} sace chanda-dosādīhi karontiyā;
::

::gathalast
Na doso tisamuṭṭhānaṃ, sacittaṃ dukkhavedanaṃ.
::

::centre
Chaṭṭhaṃ.
::

::hangnum
2389\.
::

::gatha1
Laddhe ca cīvare pacchā, asante antarāyike;
::

::gathalast
‘‘Vuṭṭhāpessāmi nāha’’nti, dhuranikkhepane pana.
::

::hangnum
2390\.
::

::gatha1
Hoti pācittiyaṃ tassā, gilānāyāpadāsupi;
::

::gathalast
Na doso pariyesitvā, parisaṃ alabhantiyā.
::

::hangnum
2391\.
::

::gatha1
Idañhi dhuranikkhepa-samuṭṭhānaṃ sacittakaṃ;
::

::gathalast
Akriyaṃ lokavajjañca, hotidaṃ dukkhavedanaṃ.
::

::centre
Sattamaṃ.
::

::hangnum
2392\.
::

::gatha1
Aṭṭhamaṃ sattameneva, sadisaṃ pana sabbathā;
::

::gathalast
Navamepi ca vattabbaṃ, natthi uttānamevidaṃ.
::

::hangnum
2393\.
::

::gatha1
Natthājānantiyā doso, tathā ummattikāya vā;
::

::gathalast
Adinnādānatulyāva, samuṭṭhānādayo nayā.
::

::centre
Aṭṭhamanavamāni.
::

::hangnum
2394\.
::

::gatha1
Mātarā pitarā vātha, nānuññātaṃ tu sāminā;
::

::gathalast
Tassā pācittiyāpatti, taṃ vuṭṭhāpentiyā siyā.
::

::hangnum
2395\.
::

::gatha1
Upasampadakālasmiṃ, tathā pabbājanakkhaṇe;
::

::gathalast
Dvikkhattuṃ pucchitabbaṃ tu, bhikkhunīhi, na bhikkhunā.
::

::hangnum
2396\.
::

::gatha1
Anāpatti {pb:V:0.0202} na jānāti, mātuādīnamatthitaṃ;
::

::gathalast
Idaṃ catusamuṭṭhānaṃ, vācato kāyavācato.
::

::hangnum
2397\.
::

::gatha1
Vācāmānasato {pb:M:0.0230} ceva, kāyavācāditopi ca;
::

::gathalast
Kriyākriyamacittañca, ticittañca tivedanaṃ.
::

::centre
Dasamaṃ.
::

::hangnum
2398\.
::

::gatha1
Yā pārivāsikenettha, chandadānena bhikkhunī;
::

::gathalast
Vuṭṭhāpeti sace sikkha-mānaṃ pācittiyaṃ siyā.
::

::hangnum
2399\.
::

::gatha1
Avuṭṭhitāyanāpatti, parisāyāvihāya vā;
::

::gathalast
Chandaṃ tu tisamuṭṭhānaṃ, ticittañca tivedanaṃ.
::

::centre
Ekādasamaṃ.
::

::hangnum
2400\.
::

::gatha1
Dvādase terase vāpi, vattabbaṃ natthi kiñcipi;
::

::gathalast
Samuṭṭhānādayo sabbe, anantarasamā matā.
::

::centre
Dvādasamaterasamāni.
::

::centre
Kumārībhūtavaggo aṭṭhamo.
::

::hangnum
2401\.
::

::gatha1
Samaṇī agilānā yā, dhāreyya chattupāhanaṃ;
::

::gathalast
Tassā pācittiyāpatti, hotīti pariyāputā.
::

::hangnum
2402\.
::

::gatha1
Sace ekapayogena, maggassa gamane pana;
::

::gathalast
Divasampi ca dhāreti, ekaṃ pācittiyaṃ siyā.
::

::hangnum
2403\.
::

::gatha1
Kaddamādīni passitvā, omuñcitvā upāhanā;
::

::gathalast
Chattameva ca dhārentī, yadi gacchati dukkaṭaṃ.
::

::hangnum
2404\.
::

::gatha1
Sace upāhanāruḷhā, disvā gacchādikaṃ pana;
::

::gathalast
Taṃ chattamapanāmetvā, dukkaṭaṃ hoti gacchati.
::

::hangnum
2405\.
::

::gatha1
Chattampi apanāmetvā, omuñcitvā upāhanā;
::

::gathalast
Puna dhārentiyā tassā, hoti pācittiyaṃ pana.
::

::hangnum
2406\.
::

::gatha1
Payogagaṇanāyeva{pb:M:0.0231}{pb:V:0.0203}, pācittigaṇanā siyā;
::

::gathalast
Tikapācittiyaṃ vuttaṃ, tatheva dvikadukkaṭaṃ.
::

::hangnum
2407\.
::

::gatha1
Ārāme upacāre vā, doso natthāpadāsupi;
::

::gathalast
Idaṃ eḷakalomena, samuṭṭhānādinā samaṃ.
::

::centre
Paṭhamaṃ.
::

::hangnum
2408\.
::

::gatha1
Hoti bhikkhuniyā yānā, orohitvā punappunaṃ;
::

::gathalast
Abhirūhantiyāpatti, payogagaṇanāvasā.
::

::hangnum
2409\.
::

::gatha1
Āpadāsu anāpatti, tathā ummattikāya vā;
::

::gathalast
Sesaṃ anantareneva, samuṭṭhānādinā samaṃ.
::

::centre
Dutiyaṃ.
::

::hangnum
2410\.
::

::gatha1
Yā ca dhāreyya saṅghāṇiṃ, yaṃ kiñcipi kaṭūpiyaṃ;
::

::gathalast
Tassā pācittiyāpatti, hotīti pariyāputā.
::

::hangnum
2411\.
::

::gatha1
Dhārentiyā panetthāpi, omuñcitvā punappunaṃ;
::

::gathalast
Payogagaṇanāyeva, tassā pācittiyo siyuṃ.
::

::hangnum
2412\.
::

::gatha1
Ābādhapaccayā yā tu, dhāreti kaṭisuttakaṃ;
::

::gathalast
Tathā ummattikādīna-manāpatti pakāsitā.
::

::hangnum
2413\.
::

::gatha1
Sesaṃ tu paṭhameneva, sadisanti pakāsitaṃ;
::

::gathalast
Idha cākusalaṃ cittaṃ, lokavajjaṃ visesatā.
::

::centre
Tatiyaṃ.
::

::hangnum
2414\.
::

::gatha1
Dhāreti pana yaṃ kiñci, sace sīsūpagādisu;
::

::gathalast
Tassā tassa ca vatthussa, gaṇanāpattiyo siyuṃ.
::

::hangnum
2415\.
::

::gatha1
Ābādhapaccayā {pb:M:0.0232} doso, kiñci dhārentiyā na ca;
::

::gathalast
Sesaṃ anantareneva, sadisaṃ paridīpitaṃ.
::

::centre
Catutthaṃ.
::

::hangnum
2416\.
::

::gatha1
Yena {pb:V:0.0204} kenaci gandhena, savaṇṇāvaṇṇakena ca;
::

::gathalast
Nhāsantiyā panāpatti, nhānosāne pakāsitā.
::

::hangnum
2417\.
::

::gatha1
Gandhayojanato sabba-payoge dukkaṭaṃ siyā;
::

::gathalast
Ābādhapaccayā doso, natthi ummattikāya vā.
::

::hangnum
2418\.
::

::gatha1
Sesaṃ tu tatiyeneva, sadisaṃ sabbathā mataṃ;
::

::gathalast
Chaṭṭhampi tatiyeneva, sadisanti pakāsitaṃ.
::

::centre
Pañcamachaṭṭhāni.
::

::hangnum
2419\.
::

::gatha1
Ubbaṭṭāpeyya caññāya, sambāhāpeyya vā tathā;
::

::gathalast
Hoti bhikkhuniyāpatti, sace bhikkhuniyā pana.
::

::hangnum
2420\.
::

::gatha1
Ettha hatthamamocetvā, ekā ubbaṭṭane siyā;
::

::gathalast
Mocetvā pana mocetvā, payogagaṇanā siyā.
::

::hangnum
2421\.
::

::gatha1
Sambāhanepi eseva, nayo ñeyyo vibhāvinā;
::

::gathalast
Āpadāsu gilānāya, anāpatti pakāsitā.
::

::hangnum
2422\.
::

::gatha1
Sesaṃ tu tatiyeneva, samuṭṭhānādinā samaṃ;
::

::gathalast
Sattamena samānāva, aṭṭhamādīni tīṇipi.
::

::centre
Sattamaṭṭhamanavamadasamāni.
::

::hangnum
2423\.
::

::gatha1
Yā antoupacārasmiṃ, bhikkhussa purato pana;
::

::gathalast
Anāpucchā nisīdeyya, chamāyapi na vaṭṭati.
::

::hangnum
2424\.
::

::gatha1
Tikapācittiyaṃ {pb:M:0.0233} vuttaṃ, pucchite dukkaṭadvayaṃ;
::

::gathalast
Āpadāsu gilānāya, na dosummattikāya vā.
::

::hangnum
2425\.
::

::gatha1
Idaṃ pana samuṭṭhānaṃ, kathinena samaṃ mataṃ;
::

::gathalast
Kriyākriyamacittañca, ticittañca tivedanaṃ.
::

::centre
Ekādasamaṃ.
::

::hangnum
2426\.
::

::gatha1
Anokāsakataṃ bhikkhuṃ, pañhaṃ puccheyya dosatā;
::

::gathalast
Vinaye ca katokāsaṃ, suttaṃ pucchantiyāpi ca.
::

::hangnum
2427\.
::

::gatha1
Kāretvā {pb:V:0.0205} pana okāsaṃ, anodissāpi pucchati;
::

::gathalast
Na doso padasodhamma-samuṭṭhānamidaṃ pana.
::

::centre
Dvādasamaṃ.
::

::hangnum
2428\.
::

::gatha1
Saṃkaccikaṃ vinā gāmaṃ, padasā pavisantiyā;
::

::gathalast
Parikkhittassa gāmassa, parikkhepokkame pana.
::

::hangnum
2429\.
::

::gatha1
Dukkaṭaṃ paṭhame pāde, pācitti dutiye siyā;
::

::gathalast
Upacārokkamepettha, eseva ca nayo mato.
::

::hangnum
2430\.
::

::gatha1
Yassā saṃkaccikaṃ naṭṭhaṃ, acchinnaṃ vāpi kenaci;
::

::gathalast
Anāpatti siyā tassā, gilānāyāpadāsupi.
::

::hangnum
2431\.
::

::gatha1
Idameḷakalomena, samuṭṭhānādinā samaṃ;
::

::gathalast
Sesaṃ vuttanayeneva, viññātabbaṃ vibhāvinā.
::

::centre
Terasamaṃ.
::

::centre
Chattupāhanavaggo navamo.
::

::centre
Iti vinayavinicchaye pācittiyakathā niṭṭhitā.
::

#### Pāṭidesanīyakathā

::hangnum
2432\.
::

::gatha1
Agilānā {pb:M:0.0234} sace sappiṃ, laddhaṃ viññattiyā sayaṃ;
::

::gathalast
‘‘Bhuñjissāmī’’ti gahaṇe, dukkaṭaṃ paridīpitaṃ.
::

::hangnum
2433\.
::

::gatha1
Ajjhohāravaseneva, pāṭidesaniyaṃ siyā;
::

::gathalast
Tipāṭidesanīyaṃ tu, gilānāya dvidukkaṭaṃ.
::

::hangnum
2434\.
::

::gatha1
Gilānā viññāpetvāna, pacchā sevantiyāpi ca;
::

::gathalast
Gilānāyāvasesaṃ vā, viññattaṃ ñātakādito.
::

::hangnum
2435\.
::

::gatha1
Aññassatthāya {pb:V:0.0206} vā atta-dhanenummattikāya vā;
::

::gathalast
Anāpatti samuṭṭhānaṃ, addhānasadisaṃ mataṃ.
::

::centre
Paṭhamaṃ.
::

::hangnum
2436\.
::

::gatha1
Ayameva ca sesesu, dutiyādīsu nicchayo;
::

::gathalast
Samuṭṭhānādinā saddhiṃ, natthi kāci visesatā.
::

::hangnum
2437\.
::

::gatha1
Anāgatesu sabbesu, sappiādīsu pāḷiyaṃ;
::

::gathalast
Bhuñjantiyā tu viññatvā, aṭṭhasupi ca dukkaṭaṃ.
::

::centre
Iti vinayavinicchaye
::

::centre
Pāṭidesanīyakathā niṭṭhitā.
::

::hangnum
2438\.
::

::gatha1
Sekhiyā pana ye dhammā, uddiṭṭhā pañcasattati;
::

::gathalast
Tesaṃ mahāvibhaṅge tu, vutto atthavinicchayo.
::

::centre
Iti vinayavinicchaye
::

::centre
Sikkhākaraṇīyakathā niṭṭhitā.
::

::hangnum
2439\.
::

::gatha1
Ubhatopātimokkhānaṃ{pb:M:0.0235};
::

::gatha2
Savibhaṅgānameva yo;
::

::gatha3
Attho aṭṭhakathāsāro;
::

::gathalast
So ca vutto visesato.
::

::hangnum
2440\.
::

::gatha1
Tañca sabbaṃ samādāya, vinayassa vinicchayo;
::

::gathalast
Bhikkhūnaṃ bhikkhunīnañca, hitatthāya kato mayā.
::

::hangnum
2441\.
::

::gatha1
Imaṃ paṭibhānajantu no jantuno;
::

::gatha2
Suṇanti vinaye hi te ye hite;
::

::gatha3
Janassa sumatāyane tāyane;
::

::gathalast
Bhavanti pakataññuno taññuno.
::

::hangnum
2442\.
::

::gatha1
Bahusāranaye vinaye parame;
::

::gatha2
Abhipatthayatā hi visāradataṃ;
::

::gatha3
Paramā pana buddhimatā mahatī;
::

::gathalast
Karaṇīyatamā yatinādaratā.
::

::hangnum
2443\.
::

::gatha1
Avagacchati yo pana bhikkhu imaṃ;
::

::gatha2
Vinayassa vinicchayamatthayutaṃ;
::

::gatha3
Amaraṃ ajaraṃ arajaṃ arujaṃ;
::

::gathalast
Adhigacchati santipadaṃ pana so.
::

::centre
Iti vinayavinicchaye
::

::centre
Bhikkhunīvibhaṅgakathā niṭṭhitā.
::

#### Khandhakakathā

### Mahāvaggo

#### Mahākhandhakakathā

#### Pabbajjākathā

::hangnum
2444\.
::

::gatha1
Sīlakkhandhādiyuttena{pb:M:0.0236}{pb:V:0.0208}, subhakkhandhena desite;
::

::gathalast
Khandhakepi pavakkhāmi, samāsena vinicchayaṃ.
::

::hangnum
2445\.
::

::gatha1
Mātarā ananuññātaṃ, pitarā vāpi bhikkhuno;
::

::gathalast
Bhaṇḍukammamapucchitvā, pabbājentassa dukkaṭaṃ.
::

::hangnum
2446\.
::

::gatha1
Uddesaparipucchāya, sayaṃ ce byāvaṭo siyā;
::

::gathalast
Daharo āṇāpetabbo, pabbājetvānayāti ca.
::

::hangnum
2447\.
::

::gatha1
Upajjhāyamathuddissa, avutto daharo pana;
::

::gathalast
Pabbājeti sace taṃ so, sayamevāpi vaṭṭati.
::

::hangnum
2448\.
::

::gatha1
Sāmaṇeropi vattabbo, daharo natthi tattha ce;
::

::gathalast
‘‘Khaṇḍasīmamimaṃ netvā, pabbājetvānayā’’ti ca.
::

::hangnum
2449\.
::

::gatha1
Saraṇāni panetassa, dātabbāneva attanā;
::

::gathalast
Evampi bhikkhunāyeva, hoti pabbājito naro.
::

::hangnum
2450\.
::

::gatha1
Purisaṃ bhikkhuto añño, pabbājeti na vaṭṭati;
::

::gathalast
Itthiṃ bhikkhunito añño, pabbājeti na vaṭṭati.
::

::hangnum
2451\.
::

::gatha1
Sāmaṇeropi vā dātuṃ, sāmaṇerīpi vā tathā;
::

::gathalast
Āṇattiyā ubhinnampi, kāsāyāni labhanti te.
::

::hangnum
2452\.
::

::gatha1
Sayameva ca yaṃ kiñci, pabbājentena bhikkhunā;
::

::gathalast
Kesāpanayanaṃ katvā, paṭhamaṃ udake puna.
::

::hangnum
2453\.
::

::gatha1
Nhāpetabbo {pb:M:0.0237}{pb:V:0.0209} siyā suṭṭhu, ghaṃsitvā gomayādinā;
::

::gathalast
Sarīre pīḷakā vāpi, kacchu vā tassa honti ce.
::

::hangnum
2454\.
::

::gatha1
Mātā yathā niyaṃputtaṃ, na jigucchati sabbaso;
::

::gathalast
Nhāpetabbova yatinā, tatheva ajigucchatā.
::

::hangnum
2455\.
::

::gatha1
Kasmā? Panettakenāpi, upakārena sāsane;
::

::gathalast
So sadā balavasneho, hotupajjhāyakādisu.
::

::hangnum
2456\.
::

::gatha1
Vinodetvā panuppannaṃ, ukkaṇṭhaṃ kulaputtakā;
::

::gathalast
Sikkhāyo paripūretvā, nibbānaṃ pāpuṇanti hi.
::

::hangnum
2457\.
::

::gatha1
Gandhacuṇṇena vā pacchā, cuṇṇenapi haliddiyā;
::

::gathalast
Sarīraṃ tassa sīsañca, ubbaṭṭetvā punappunaṃ.
::

::hangnum
2458\.
::

::gatha1
Gihigandhaṃ vinodetvā, kāsāyāni panekato;
::

::gathalast
Dvattikkhattuṃ sakiṃ vāpi, dātabbānissa bhikkhunā.
::

::hangnum
2459\.
::

::gatha1
Atha hatthepi vā tassa, adatvā sayameva taṃ;
::

::gathalast
Acchādeti upajjhāyo, vaṭṭatācariyopi vā.
::

::hangnum
2460\.
::

::gatha1
Nivāseti anāṇatto, so pārupati vā sayaṃ;
::

::gathalast
Apanetvā tato sabbaṃ, puna dātabbameva taṃ.
::

::hangnum
2461\.
::

::gatha1
Bhikkhunā tu sahatthena, tathā āṇattiyāpi vā;
::

::gathalast
Dinnaṃ vaṭṭati kāsāvaṃ, nādinnaṃ pana vaṭṭati.
::

::hangnum
2462\.
::

::gatha1
Tasseva santakaṃ vāpi, kā kathā attasantake;
::

::gathalast
Vandāpetvā tattha bhikkhū, kārāpetvāna ukkuṭiṃ.
::

::hangnum
2463\.
::

::gatha1
Añjaliṃ paggahāpetvā, dātabbaṃ saraṇattayaṃ;
::

::gathalast
Paṭipāṭivaseneva, na ca uppaṭipāṭiyā.
::

::hangnum
2464\.
::

::gatha1
Sace ekapadaṃ vāpi, deti ekakkharampi vā;
::

::gathalast
Paṭipāṭiṃ virajjhitvā, gahitaṃ ce na vaṭṭati.
::

::hangnum
2465\.
::

::gatha1
Tikkhattuṃ yadi vā deti, buddhaṃ saraṇameva vā;
::

::gathalast
Tathā sesesu cevampi, na dinnāneva honti hi.
::

::hangnum
2466\.
::

::gatha1
Katvānunāsikantāni{pb:M:0.0238}, ekābaddhāni vā pana;
::

::gathalast
Vicchinditvātha ma-ntāni, dātabbāni vijānatā.
::

::hangnum
2467\.
::

::gatha1
Upasampadakammaṃ {pb:V:0.0210} tu, ekatosuddhiyā siyā;
::

::gathalast
Na hoti pana pabbajjā, ubhatosuddhiyā vinā.
::

::hangnum
2468\.
::

::gatha1
Tasmā ācariyenāpi, tathāntevāsikenapi;
::

::gathalast
Bu-ddha-kārādayo vaṇṇā, ṭhānakaraṇasampadaṃ.
::

::hangnum
2469\.
::

::gatha1
Ahāpentena vattabbā, pabbajjāguṇamicchatā;
::

::gathalast
Ekavaṇṇavināsena, pabbajjā hi na rūhati.
::

::hangnum
2470\.
::

::gatha1
Yadi siddhāpi pabbajjā, saraṇāgamanatova hi;
::

::gathalast
Dātabbā dasa sīlāni, pūraṇatthāya bhikkhunā.
::

::centre
Pabbajjākathā.
::

::hangnum
2471\.
::

::gatha1
Upajjhāyamathācariyaṃ, nissāya vasatā pana;
::

::gathalast
Kattabbāneva vattāni, piyasīlena bhikkhunā.
::

::hangnum
2472\.
::

::gatha1
Āsanaṃ paññapetabbaṃ, dantakaṭṭhaṃ mukhodakaṃ;
::

::gathalast
Dātabbaṃ tassa kālena, sace yāgu bhavissati.
::

::hangnum
2473\.
::

::gatha1
Yāgu tassupanetabbā, saṅghato kulatopi vā;
::

::gathalast
Patte vattañca kātabbaṃ, vattaṃ gāmappavesane.
::

::hangnum
2474\.
::

::gatha1
Cīvare yāni vattāni, vuttāni hi mahesinā;
::

::gathalast
Senāsane tathā pāda-pīṭhakathalikādisu.
::

::hangnum
2475\.
::

::gatha1
Evamādīni vattāni, sabbāni pana rogato;
::

::gathalast
Vuṭṭhānāgamanantāni, sattatiṃsasataṃ siyuṃ.
::

::hangnum
2476\.
::

::gatha1
Vattabhedena sabbattha, dukkaṭaṃ tu pakāsitaṃ;
::

::gathalast
Anādaravaseneva, akarontassa bhikkhuno.
::

::centre
Upajjhāyācariyavattakathā.
::

::hangnum
2477\.
::

::gatha1
Upajjhāyassa {pb:M:0.0239} vattāni, tathā saddhivihārike;
::

::gathalast
Sataṃ terasa honteva, tathāntevāsikepi ca.
::

::centre
Saddhivihārikantevāsikavattakathā.
::

::hangnum
2478\.
::

::gatha1
Pakkante vāpi vibbhante, pakkhasaṅkantake mate;
::

::gathalast
Āṇattiyā upajjhāyā, passambhati ca nissayo.
::

::hangnum
2479\.
::

::gatha1
Hoti ācariyamhāpi, chadhā nissayabhedanaṃ;
::

::gathalast
Pakkante {pb:V:0.0211} vāpi vibbhante, pakkhasaṅkantake mate.
::

::hangnum
2480\.
::

::gatha1
Āṇattiyaṃ ubhinnampi, dhuranikkhepanepi ca;
::

::gathalast
Ekekassa ubhinnaṃ vā, nālaye sati bhijjati.
::

::hangnum
2481\.
::

::gatha1
Upajjhāyasamodhāna-gatassāpi ca bhijjati;
::

::gathalast
Dassanaṃ savanañcāti, samodhānaṃ dvidhā mataṃ.
::

::hangnum
2482\.
::

::gatha1
Addhikassa gilānassa, gilānupaṭṭhakassa ca;
::

::gathalast
Yācitassa na dosova, vasituṃ nissayaṃ vinā.
::

::hangnum
2483\.
::

::gatha1
Jānatā attano ceva, vane phāsuvihārataṃ;
::

::gathalast
Sabhāge dāyakesante, vasitumpi ca vaṭṭati.
::

::centre
Nissayapaṭippassambhanakathā.
::

::hangnum
2484\.
::

::gatha1
Kuṭṭhiṃ gaṇḍiṃ kilāsiñca, sosiñca apamārikaṃ;
::

::gathalast
Tathā rājabhaṭaṃ coraṃ, likhitaṃ kārabhedakaṃ.
::

::hangnum
2485\.
::

::gatha1
Kasāhataṃ narañceva, purisaṃ lakkhaṇāhataṃ;
::

::gathalast
Iṇāyikañca dāsañca, pabbājentassa dukkaṭaṃ.
::

::hangnum
2486\.
::

::gatha1
Hatthacchinnamaḷacchinnaṃ, pādacchinnañca puggalaṃ;
::

::gathalast
Kaṇṇanāsaṅgulicchinnaṃ, kaṇḍaracchinnameva ca.
::

::hangnum
2487\.
::

::gatha1
Kāṇaṃ kuṇiñca khujjañca, vāmanaṃ phaṇahatthakaṃ;
::

::gathalast
Khañjaṃ pakkhahatañceva, sīpadiṃ pāparoginaṃ.
::

::hangnum
2488\.
::

::gatha1
Jarāya {pb:M:0.0240} dubbalaṃ andhaṃ, badhirañceva mammanaṃ;
::

::gathalast
Pīṭhasappiṃ tathā mūgaṃ, pabbājentassa dukkaṭaṃ.
::

::hangnum
2489\.
::

::gatha1
Atidīghotirasso vā, atikālopi vā tathā;
::

::gathalast
Accodātopi vā maṭṭha-tambalohanidassano.
::

::hangnum
2490\.
::

::gatha1
Atithūlo atikisso, mahāsīsopi vā tathā;
::

::gathalast
Atikhuddakasīsena, sahitena yuttopi vā.
::

::hangnum
2491\.
::

::gatha1
Kuṭakuṭakasīso {pb:V:0.0212} vā, tathā sikharasīsako;
::

::gathalast
Veḷunāḷisamānena, sīsena ca yuto naro.
::

::hangnum
2492\.
::

::gatha1
Kappasīsopi pabbhāra-sīso vā vaṇasīsako;
::

::gathalast
Tathā kaṇṇikakeso vā, thūlakesopi vā tathā.
::

::hangnum
2493\.
::

::gatha1
Pūtinillomasīso vā, jātipaṇḍarakesako;
::

::gathalast
Jātiyā tambakeso vā, tathevāvaṭṭasīsako.
::

::hangnum
2494\.
::

::gatha1
Sīsalomekabaddhehi, bhamukehi yutopi vā;
::

::gathalast
Sambaddhabhamuko vāpi, nillomabhamukopi vā.
::

::hangnum
2495\.
::

::gatha1
Mahantakhuddanetto vā, tathā visamalocano;
::

::gathalast
Kekaro vāpi gambhīra-netto visamacakkalo.
::

::hangnum
2496\.
::

::gatha1
Jatumūsikakaṇṇo vā, hatthikaṇṇopi vā pana;
::

::gathalast
Chiddamattakakaṇṇo vā, tathevāviddhakaṇṇako.
::

::hangnum
2497\.
::

::gatha1
Tathā ṭaṅkitakaṇṇo vā, pūtikaṇṇopi vā pana;
::

::gathalast
Yonakādippabhedopi, nāyaṃ parisadūsako.
::

::hangnum
2498\.
::

::gatha1
Atipiṅgalanetto vā, tathā nippakhumakkhi vā;
::

::gathalast
Assupaggharanetto vā, pakkapupphitalocano.
::

::hangnum
2499\.
::

::gatha1
Tatheva ca mahānāso, atikhuddakanāsiko;
::

::gathalast
Tathā cipiṭanāso vā, naro kuṭilanāsiko.
::

::hangnum
2500\.
::

::gatha1
Niccavissavanāso {pb:M:0.0241} vā, yo vā pana mahāmukho;
::

::gathalast
Vaṅkabhinnamukho vāpi, mahāoṭṭhopi vā pana.
::

::hangnum
2501\.
::

::gatha1
Tathā tanukaoṭṭho vā, vipuluttaraoṭṭhako;
::

::gathalast
Oṭṭhachinnopi uppakka-mukho eḷamukhopi vā.
::

::hangnum
2502\.
::

::gatha1
Saṅkhatuṇḍopi duggandha-mukho vā pana puggalo;
::

::gathalast
Mahādantopi accantaṃ, tathā asuradantako.
::

::hangnum
2503\.
::

::gatha1
Heṭṭhā uparito vāpi, bahinikkhantadantako;
::

::gathalast
Adanto pūtidanto vā, atikhuddakadantako.
::

::hangnum
2504\.
::

::gatha1
Yassa dantantare danto, kāḷakadantasannibho;
::

::gathalast
Sukhumova ṭhito, taṃ ce, pabbājetumpi vaṭṭati.
::

::hangnum
2505\.
::

::gatha1
Yo {pb:V:0.0213} mahāhanuko poso;
::

::gatha2
Dīghena hanunā yuto;
::

::gatha3
Cipiṭahanuko vāpi;
::

::gathalast
Rassena hanunā yuto.
::

::hangnum
2506\.
::

::gatha1
Nimmassudāṭhiko vāpi, atidīghagalopi vā;
::

::gathalast
Atirassagalopi vā, bhinnagaṇṭhigalopi vā.
::

::hangnum
2507\.
::

::gatha1
Tathā bhaṭṭhaṃsakūṭo vā, bhinnapiṭṭhiuropi vā;
::

::gathalast
Sudīgharassahattho vā, kacchukaṇḍusamāyuto.
::

::hangnum
2508\.
::

::gatha1
Mahānisadamaṃso vā, uddhanaggupamāyuto;
::

::gathalast
Vātaṇḍiko mahāūru, saṅghaṭṭanakajāṇuko.
::

::hangnum
2509\.
::

::gatha1
Bhinnajāṇu mahājāṇu, dīghajaṅgho vijaṅghako;
::

::gathalast
Vikaṭo vāpi paṇho vā, tathā ubbaddhapiṇḍiko.
::

::hangnum
2510\.
::

::gatha1
Yaṭṭhijaṅgho mahājaṅgho, mahāpādopi yo naro;
::

::gathalast
Tathā piṭṭhikapādo vā, mahāpaṇhipi vā pana.
::

::hangnum
2511\.
::

::gatha1
Vaṅkapādo {pb:M:0.0242} naro yo vā, gaṇṭhikaṅgulikopi vā;
::

::gathalast
Yo panandhanakho vāpi, kāḷapūtinakhopi ca.
::

::hangnum
2512\.
::

::gatha1
Iccevamādikaṃ kañci, naraṃ parisadūsakaṃ;
::

::gathalast
Pabbājentassa bhikkhussa, hoti āpatti dukkaṭaṃ.
::

::centre
Parisadūsakakathā.
::

::hangnum
2513\.
::

::gatha1
‘‘Sāmaṇerajja mā khāda, mā bhuñja ca pivā’’ti ca;
::

::gathalast
Nivārentassa āhāraṃ, hoti āpatti dukkaṭaṃ.
::

::hangnum
2514\.
::

::gatha1
‘‘Nivāressāmi āhāra’’-miti vā pattacīvaraṃ;
::

::gathalast
Anto nikkhipato sabba-payogesupi dukkaṭaṃ.
::

::hangnum
2515\.
::

::gatha1
Dubbacasāmaṇerassa, anācārassa kevalaṃ;
::

::gathalast
Daṇḍakammaṃ have katvā, hitakāmena bhikkhunā.
::

::hangnum
2516\.
::

::gatha1
Yāguṃ vā pana bhattaṃ vā, dassetvā kira bhāsituṃ;
::

::gathalast
‘‘Āhaṭe daṇḍakamme tvaṃ, lacchasīda’’nti vaṭṭati.
::

::hangnum
2517\.
::

::gatha1
Aparādhānurūpena{pb:V:0.0214}, daṇḍakammaṃ tu kāraye;
::

::gathalast
Vālikāsalilādīna-māharāpanameva taṃ.
::

::hangnum
2518\.
::

::gatha1
Sīse vā nikkhipāpetuṃ, pāsāṇādīni kānici;
::

::gathalast
Nipajjāpetumuṇhe vā, pāsāṇe bhūmiyāpi vā.
::

::hangnum
2519\.
::

::gatha1
Udakaṃ vā pavesetuṃ, na ca vaṭṭati bhikkhuno;
::

::gathalast
Idhāvaraṇamattaṃ tu, daṇḍakammaṃ pakāsitaṃ.
::

::centre
Nivāraṇakathā.
::

::hangnum
2520\.
::

::gatha1
Pakkhopakkamikāsittā, catuttho panusūyako;
::

::gathalast
Napuṃsakena pañcete, paṇḍakā paridīpitā.
::

::hangnum
2521\.
::

::gatha1
Tesu āsittusūyānaṃ, pabbajjā na nivāritā;
::

::gathalast
Itaresaṃ tu tiṇṇampi, paṇḍakānaṃ nivāritā.
::

::hangnum
2522\.
::

::gatha1
Vāritā {pb:M:0.0243} yassa pabbajjā, nāsetabboti so mato;
::

::gathalast
Tividhe pana te ñatvā, pabbājentassa dukkaṭaṃ.
::

::centre
Paṇḍakakathā.
::

::hangnum
2523\.
::

::gatha1
Liṅgattheno ca saṃvāsa-ttheno tadubhayassa ca;
::

::gathalast
Theyyasaṃvāsako nāma, tividhopi pavuccati.
::

::hangnum
2524\.
::

::gatha1
Sayameva ca yo tattha, pabbajitvā na gaṇhati;
::

::gathalast
Bhikkhuvassāni vā neva, yathāvuḍḍhampi vandanaṃ.
::

::hangnum
2525\.
::

::gatha1
Liṅgattheno ayaṃ liṅga-mattassa thenato siyā;
::

::gathalast
Yo ca pabbajito hutvā, bhikkhuvassāni gaṇhati.
::

::hangnum
2526\.
::

::gatha1
Saṃvāsaṃ sādiyantova, saṃvāsatthenako mato;
::

::gathalast
Ubhayatthenako vutta-nayoyeva, yathāha ca.
::

::hangnum
2527\.
::

::gatha1
‘‘Rājadubbhikkhakantāra-rogaveribhayehi vā;
::

::gathalast
Cīvarāharaṇatthaṃ vā, liṅgamādiyatīdha yo.
::

::hangnum
2528\.
::

::gatha1
Saṃvāsaṃ nādhivāseti, yāva so suddhamānaso;
::

::gathalast
Theyyasaṃvāsako nāma, tāva esa na vuccati’’.
::

::centre
Theyyasaṃvāsakakathā.
::

::hangnum
2529\.
::

::gatha1
‘‘Titthiyohaṃ {pb:V:0.0215} bhavissa’’nti, upasampannabhikkhu ce;
::

::gathalast
Saliṅgeneva yo yāti, titthiyānamupassayaṃ.
::

::hangnum
2530\.
::

::gatha1
Gacchato padavārena, hoti āpatti dukkaṭaṃ;
::

::gathalast
Hoti titthiyapakkanto, liṅge tesaṃ tu nissite.
::

::hangnum
2531\.
::

::gatha1
‘‘Titthiyohaṃ bhavissa’’nti, kusacīrādikaṃ pana;
::

::gathalast
Sayameva nivāseti, sopi pakkantako siyā.
::

::hangnum
2532\.
::

::gatha1
Naggo {pb:M:0.0244} ājīvakādīnaṃ, gantvā tesaṃ upassayaṃ;
::

::gathalast
Luñcāpeti sace kese, vattānādiyatīdha vā.
::

::hangnum
2533\.
::

::gatha1
Morapiñchādikaṃ tesaṃ, liṅgaṃ gaṇhāti vā sace;
::

::gathalast
Sārato ceva vā tesaṃ, pabbajjaṃ laddhimeva vā.
::

::hangnum
2534\.
::

::gatha1
Hoti titthiyapakkanto, na panesa vimuccati;
::

::gathalast
Naggassa gacchato vuttaṃ, padavārena dukkaṭaṃ.
::

::hangnum
2535\.
::

::gatha1
Vutto anupasampanna-vasena theyyavāsako;
::

::gathalast
Tathā titthiyapakkanto, upasampannabhikkhunā.
::

::centre
Titthiyapakkantakathā.
::

::hangnum
2536\.
::

::gatha1
Nāgo vāpi supaṇṇo vā, yakkho sakkopi vā idha;
::

::gathalast
Tiracchānagato vutto, pabbājetuṃ na vaṭṭati.
::

::centre
Tiracchānakathā.
::

::hangnum
2537\.
::

::gatha1
Pañcānantarike pose, pabbājentassa dukkaṭaṃ;
::

::gathalast
Ubhatobyañjanañceva, tathā bhikkhunidūsakaṃ.
::

::hangnum
2538\.
::

::gatha1
Ekatoupasampannaṃ, bhikkhunīnaṃ tu santike;
::

::gathalast
Dūsetvā pana so neva, bhikkhunīdūsako siyā.
::

::hangnum
2539\.
::

::gatha1
Sace anupasampanna-dūsako upasampadaṃ;
::

::gathalast
Labhateva ca pabbajjaṃ, sā ca neva parājitā.
::

::centre
Ekādasaabhabbapuggalakathā.
::

::hangnum
2540\.
::

::gatha1
Nūpasampādanīyova{pb:V:0.0216}, anupajjhāyako naro;
::

::gathalast
Karoto dukkaṭaṃ hoti, na kuppati sace kataṃ.
::

::hangnum
2541\.
::

::gatha1
Kuppatīti {pb:M:0.0245} vadanteke, na gahetabbameva taṃ;
::

::gathalast
Sesesupi ayaṃ ñeyyo, nayo sabbattha viññunā.
::

::hangnum
2542\.
::

::gatha1
Upasampadakammassa, abhabbā pañcavīsati;
::

::gathalast
Ajānitvā kato cāpi, osāro nāsanāraho.
::

::hangnum
2543\.
::

::gatha1
Hatthacchinnādibāttiṃsa, kuṭṭhiādi ca terasa;
::

::gathalast
Apatto tesamosāro, kato ce pana rūhati.
::

::hangnum
2544\.
::

::gatha1
Ekūpajjhāyako hoti;
::

::gatha2
Honti ācariyā tayo;
::

::gatha3
Upasampadāpekkhā ca;
::

::gathalast
Honti dve vā tayopi vā.
::

::hangnum
2545\.
::

::gatha1
Tīhi ācariyeheva, ekato anusāvanaṃ;
::

::gathalast
Osāretvā kataṃ kammaṃ, na ca kuppati kappati.
::

::hangnum
2546\.
::

::gatha1
Ekūpajjhāyako hoti;
::

::gatha2
Ācariyopi tathekato;
::

::gatha3
Upasampadāpekkhā ca;
::

::gathalast
Honti dve vā tayopi vā.
::

::hangnum
2547\.
::

::gatha1
Anupubbena sāvetvā, tesaṃ nāmaṃ tu tena ca;
::

::gathalast
Ekato anusāvetvā, katampi ca na kuppati.
::

::hangnum
2548\.
::

::gatha1
Nānupajjhāyakenāpi, nānācariyakena ca;
::

::gathalast
Aññamaññānusāvetvā, kataṃ kammañca vaṭṭati.
::

::hangnum
2549\.
::

::gatha1
Sumano tissatherassa, anusāveti sissakaṃ;
::

::gathalast
Tisso sumanatherassa, anusāveti sissakaṃ.
::

::hangnum
2550\.
::

::gatha1
Nānupajjhāyakeneva, ekācariyakenidha;
::

::gathalast
Upasampadā paṭikkhittā, buddhenādiccabandhunā.
::

::centre
Mahākhandhakakathā.
::

#### Uposathakkhandhakakathā

::hangnum
2551\.
::

::gatha1
Baddhābaddhavaseneva{pb:M:0.0246}{pb:V:0.0217}, sīmā nāma dvidhā matā;
::

::gathalast
Nimittena nimittaṃ tu, ghaṭetvā pana sammatā.
::

::hangnum
2552\.
::

::gatha1
Ayaṃ sīmāvipattīhi, ekādasahi vajjitā;
::

::gathalast
Baddhā nāma siyā sīmā, sā tisampattisaṃyutā.
::

::hangnum
2553\.
::

::gatha1
Khaṇḍasamānasaṃvāsā-vippavāsādibhedato;
::

::gathalast
Iti baddhā tidhā vuttā, abaddhāpi tidhā matā.
::

::hangnum
2554\.
::

::gatha1
Gāmato udakukkhepā, sattabbhantaratopi ca;
::

::gathalast
Tattha gāmaparicchedo, **‘‘gāmasīmā’’**ti vuccati.
::

::hangnum
2555\.
::

::gatha1
Jātassare samudde vā, nadiyā vā samantato;
::

::gathalast
Majjhimassudakukkhepo, **udakukkhepa**saññito.
::

::hangnum
2556\.
::

::gatha1
Agāmake araññe tu, sattevabbhantarā pana;
::

::gathalast
Samantato ayaṃ sīmā, **sattabbhantara**nāmikā.
::

::hangnum
2557\.
::

::gatha1
Ekaṃ abbhantaraṃ vuttaṃ, aṭṭhavīsatihatthakaṃ;
::

::gathalast
Guḷukkhepanayeneva, udakukkhepakā matā.
::

::hangnum
2558\.
::

::gatha1
Imā dve pana sīmāyo, vaḍḍhanti parisāvasā;
::

::gathalast
Abbhantarūdakukkhepā, ṭhitokāsā paraṃ siyuṃ.
::

::hangnum
2559\.
::

::gatha1
Ṭhito antoparicchede, hatthapāsaṃ vihāya vā;
::

::gathalast
Tattakaṃ anatikkamma, paricchedampi vā paraṃ.
::

::hangnum
2560\.
::

::gatha1
Ṭhito kammaṃ vikopeti, iti aṭṭhakathānayo;
::

::gathalast
Tasmā so hatthapāse vā, kātabbo bahi vā pana.
::

::hangnum
2561\.
::

::gatha1
Baddhasīmāya saṇṭhānaṃ, nimittaṃ disakittanaṃ;
::

::gathalast
Ñatvā pamāṇaṃ sodhetvā, sīmaṃ bandheyya paṇḍito.
::

::hangnum
2562\.
::

::gatha1
Tikoṇaṃ {pb:M:0.0247} caturassañca, vaṭṭañca paṇavūpamaṃ;
::

::gathalast
Vitānaṃ dhanukākāraṃ, mudiṅgasakaṭūpamaṃ.
::

::hangnum
2563\.
::

::gatha1
Pabbataṃ {pb:V:0.0218} vanaṃ pāsāṇaṃ, rukkhaṃ maggañca vammikaṃ;
::

::gathalast
Udakañca nadiñcāti, nimittānaṭṭha dīpaye.
::

::hangnum
2564\.
::

::gatha1
Tesu tīṇi nimittāni, ādiṃ katvā samantato;
::

::gathalast
Nimittānaṃ satenāpi, bandhituṃ pana vaṭṭati.
::

::hangnum
2565\.
::

::gatha1
Tiyojanaparā sīmā, ukkaṭṭhāti pakāsitā;
::

::gathalast
Ekavīsati bhikkhūnaṃ, gaṇhantī heṭṭhimā matā.
::

::hangnum
2566\.
::

::gatha1
Ukkaṭṭhāyapi ukkaṭṭhā, heṭṭhimāyapi heṭṭhimā;
::

::gathalast
Etā dvepi asīmāti, vuttā ādiccabandhunā.
::

::hangnum
2567\.
::

::gatha1
Nimittaṃ pana kittetvā, sabbameva samantato;
::

::gathalast
Pacchā ñattidutiyena, sīmaṃ bandhitumarahati.
::

::hangnum
2568\.
::

::gatha1
Bandhitvānantaraṃ pacchā, cīvarāvippavāsakaṃ;
::

::gathalast
Sammannitvāna baddhā sā-vippavāsāti vuccati.
::

::hangnum
2569\.
::

::gatha1
Nadīsarasamuddesu, sīmaṃ bandhati ce pana;
::

::gathalast
Na vottharati teneva, asīmāti jinobravi.
::

::centre
Sīmākathā.
::

::hangnum
2570\.
::

::gatha1
Dinakārakakattabbā-kārānañca vasā pana;
::

::gathalast
Navevuposathā vuttā, buddhenādiccabandhunā.
::

::hangnum
2571\.
::

::gatha1
Cātuddaso pannaraso, sāmaggī ca uposatho;
::

::gathalast
Divaseneva niddiṭṭhā, tayopete uposathā.
::

::hangnum
2572\.
::

::gatha1
Saṅghe uposatho ceva, gaṇe puggaluposatho;
::

::gathalast
Kārakānaṃ vaseneva, tayo vuttā uposathā.
::

::hangnum
2573\.
::

::gatha1
Suttuddesābhidhāno {pb:M:0.0248} ca, pārisuddhiuposatho;
::

::gathalast
Adhiṭṭhānanti niddiṭṭhā, tayo kammenuposathā.
::

::hangnum
2574\.
::

::gatha1
Saṅghassa pātimokkho ca, pārisuddhi gaṇassa ca;
::

::gathalast
Adhiṭṭhānamathekassa, niddiṭṭhaṃ pana satthunā.
::

::hangnum
2575\.
::

::gatha1
Pātimokkhassa uddesā, pañca vuttā mahesinā;
::

::gathalast
Nidānaṃ uddisitvāna, sāvetabbaṃ tu sesakaṃ.
::

::hangnum
2576\.
::

::gatha1
Ayameva {pb:V:0.0219} nayo ñeyyo, sesesupi ca viññunā;
::

::gathalast
Cattāro bhikkhunīnañca, uddesā navime pana.
::

::hangnum
2577\.
::

::gatha1
Pātimokkhassa uddeso, kātabbova uposathe;
::

::gathalast
Antarāyaṃ vinā ceva, anuddeso nivārito.
::

::hangnum
2578\.
::

::gatha1
Thero ca issaro tassa;
::

::gatha2
‘‘Therādheyya’’nti pāṭhato;
::

::gatha3
Avattantena ajjhiṭṭho;
::

::gathalast
Yassa so pana vattati.
::

::hangnum
2579\.
::

::gatha1
Uddisante samappā vā, āgacchanti sace pana;
::

::gathalast
Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.
::

::hangnum
2580\.
::

::gatha1
Uddiṭṭhamatte bhikkhūnaṃ, parisāyuṭṭhitāya vā;
::

::gathalast
Pārisuddhi tu kattabbā, mūle tesaṃ, sace bahū.
::

::hangnum
2581\.
::

::gatha1
Sammajjituṃ padīpetuṃ, paññāpetuṃ dakāsane;
::

::gathalast
Viniddiṭṭhassa therena, akarontassa dukkaṭaṃ.
::

::hangnum
2582\.
::

::gatha1
Katvā sammajjanaṃ dīpaṃ, ṭhapetvā udakāsanaṃ;
::

::gathalast
Gaṇañattiṃ ṭhapetvāva, kattabbo tīhuposatho.
::

::hangnum
2583\.
::

::gatha1
Pubbakiccaṃ samāpetvā, adhiṭṭheyya panekako;
::

::gathalast
No ce adhiṭṭhaheyyassa, hoti āpatti dukkaṭaṃ.
::

::hangnum
2584\.
::

::gatha1
Adhammena {pb:M:0.0249} ca vaggena, samaggena adhammato;
::

::gathalast
Tathā dhammena vaggena, samaggena ca dhammato.
::

::hangnum
2585\.
::

::gatha1
Uposathassa etāni, kammānīti jinobravi;
::

::gathalast
Catūsvapi panetesu, catutthaṃ dhammikaṃ mataṃ.
::

::hangnum
2586\.
::

::gatha1
Adhammenidha vaggo hi, katamo cetthuposatho?
::

::gathalast
Vasanti ekasīmāyaṃ, cattāro yattha bhikkhuno.
::

::hangnum
2587\.
::

::gatha1
Ekassa pārisuddhiṃ te, ānayitvā tayo janā;
::

::gathalast
Karonti pārisuddhiṃ ce, adhammo vagguposatho.
::

::hangnum
2588\.
::

::gatha1
Adhammena samaggo hi, cattāro bhikkhunekato;
::

::gathalast
Karonti pārisuddhiṃ ce, samaggo hotyadhammiko.
::

::hangnum
2589\.
::

::gatha1
Dhammena {pb:V:0.0220} pana vaggo hi, katamo so uposatho;
::

::gathalast
Vasanti ekasīmāyaṃ, cattāro yattha bhikkhuno.
::

::hangnum
2590\.
::

::gatha1
Ekassa pārisuddhiṃ te, ānayitvā tayo janā;
::

::gathalast
Pātimokkhuddisante ce, vaggo dhammenuposatho.
::

::hangnum
2591\.
::

::gatha1
Dhammato hi samaggo so;
::

::gatha2
Cattāro bhikkhunekato;
::

::gatha3
Pātimokkhuddisantīdha;
::

::gathalast
Samaggo dhammato mato.
::

::hangnum
2592\.
::

::gatha1
Vagge samagge vaggoti, saññino vimatissa vā;
::

::gathalast
Uposathaṃ karontassa, hoti āpatti dukkaṭaṃ.
::

::hangnum
2593\.
::

::gatha1
Bhedādhippāyato tassa, hoti thullaccayaṃ pana;
::

::gathalast
Vagge samaggenāpatti, samaggoti ca saññino.
::

::hangnum
2594\.
::

::gatha1
Ukkhittena gahaṭṭhena, sesehi sahadhammihi;
::

::gathalast
Cutanikkhittasikkhehi, ekādasahi vā saha.
::

::hangnum
2595\.
::

::gatha1
Uposatho na kātabbo, sabhāgāpattikena vā;
::

::gathalast
Chandena pārivutthena, karoto hoti dukkaṭaṃ.
::

::hangnum
2596\.
::

::gatha1
Adesetvā {pb:M:0.0250} panāpattiṃ, nāvikatvāna vematiṃ;
::

::gathalast
Uposatho na kātabbo, dine vā anuposathe.
::

::hangnum
2597\.
::

::gatha1
Uposathe panāvāsā, sabhikkhumhā ca bhikkhunā;
::

::gathalast
Āvāso vā anāvāso, na gantabbo kudācanaṃ.
::

::hangnum
2598\.
::

::gatha1
Yasmiṃ uposathe kiccaṃ;
::

::gatha2
Āvāse pana vattati;
::

::gatha3
So ce sabhikkhuko nāma;
::

::gathalast
Āvāsoti pakāsito.
::

::hangnum
2599\.
::

::gatha1
Uposatho kimatthāya, kimatthāya pavāraṇā;
::

::gathalast
Uposatho samaggattho, visuddhatthā pavāraṇā.
::

::hangnum
2600\.
::

::gatha1
Kopetuṃ dhammikaṃ kammaṃ, paṭikkoseyya dukkaṭaṃ;
::

::gathalast
Chandaṃ vā kāyasāmaggiṃ, adentassapi dukkaṭaṃ.
::

::hangnum
2601\.
::

::gatha1
Hoti {pb:V:0.0221} pañcavidho saṅgho, catuvaggādibhedato;
::

::gathalast
So ca kattabbakammassa, vasena paridīpito.
::

::hangnum
2602\.
::

::gatha1
Pavāraṇaṃ tathābbhānaṃ, kammañca upasampadaṃ;
::

::gathalast
Ṭhapetvā catuvaggena, akattabbaṃ na vijjati.
::

::hangnum
2603\.
::

::gatha1
Pañcavaggena abbhānaṃ, majjhadesūpasampadaṃ;
::

::gathalast
Dasavaggena abbhānaṃ, vinā sabbaṃ tu vaṭṭati.
::

::hangnum
2604\.
::

::gatha1
Kammaṃ vīsativaggena, na kattabbaṃ na kiñcipi;
::

::gathalast
Ūne dosoti ñāpetuṃ, nādhike atirekatā.
::

::hangnum
2605\.
::

::gatha1
Cattāro pakatattāva, kammappattāti dīpitā;
::

::gathalast
Catuvaggena kattabbe, sesesu ca ayaṃ nayo.
::

::hangnum
2606\.
::

::gatha1
Catuvaggādikattabbaṃ, katvāsaṃvāsapuggalaṃ;
::

::gathalast
Gaṇapūraṃ karontassa, kataṃ kuppati dukkaṭaṃ.
::

::hangnum
2607\.
::

::gatha1
Parivāsādikammepi{pb:M:0.0251}, tatraṭṭhaṃ gaṇapūrakaṃ;
::

::gathalast
Katvā pana karontānaṃ, tathā, sesaṃ tu vaṭṭati.
::

::centre
Uposathakkhandhakakathā.
::

#### Vassūpanāyikakkhandhakakathā

::hangnum
2608\.
::

::gatha1
Purimā pacchimā cāti, duve vassūpanāyikā;
::

::gathalast
Ālayo vā vacībhedo, kattabbo upagacchatā.
::

::hangnum
2609\.
::

::gatha1
Vassūpagamanaṃ vāpi, jānaṃ anupagacchato;
::

::gathalast
Temāsamavasitvā vā, carantassapi dukkaṭaṃ.
::

::hangnum
2610\.
::

::gatha1
Rukkhassa susire chatte, cāṭichavakuṭīsu vā;
::

::gathalast
Ajjhokāsepi vā vassaṃ, upagantuṃ na vaṭṭati.
::

::hangnum
2611\.
::

::gatha1
Vassacchede anāpatti, antarāyo sace siyā;
::

::gathalast
Chinnavassassa bhikkhussa, vāritāva pavāraṇā.
::

::hangnum
2612\.
::

::gatha1
Mātāpitūnaṃ {pb:V:0.0222} pana dassanatthaṃ;
::

::gatha2
Pañcannamatthe sahadhammikānaṃ;
::

::gatha3
Daṭṭhuṃ gilānaṃ tadupaṭṭhakānaṃ;
::

::gathalast
Bhattādi nesaṃ pariyesanatthaṃ.
::

::hangnum
2613\.
::

::gatha1
Tathānabhirataṃ gantvā, vūpakāsessamuṭṭhitaṃ;
::

::gathalast
Diṭṭhiṃ vā tassa kukkuccaṃ, vinodessāmahanti vā.
::

::hangnum
2614\.
::

::gatha1
Evaṃ sattāhakiccena, bhikkhunā vinayaññunā;
::

::gathalast
Apesitepi gantabbaṃ, pageva pahite pana.
::

::hangnum
2615\.
::

::gatha1
Vassaṃ upagatenettha, animantitabhikkhunā;
::

::gathalast
Dhammassa savanatthāya, gantuṃ pana na vaṭṭati.
::

::hangnum
2616\.
::

::gatha1
‘‘Asukaṃ {pb:M:0.0252} nāma divasaṃ, sannipāto bhavissati’’;
::

::gathalast
Iccevaṃ katikā pubbaṃ, katā ce pana vaṭṭati.
::

::hangnum
2617\.
::

::gatha1
‘‘Dhovissāmi rajissāmi, bhaṇḍaka’’nti na vaṭṭati;
::

::gathalast
Sacācariyupajjhāyā, pahiṇanti ca vaṭṭati.
::

::hangnum
2618\.
::

::gatha1
Uddesādīnamatthāya, gantuṃ neva ca vaṭṭati;
::

::gathalast
Garūnaṃ dassanatthāya, gantuṃ labhati puggalo.
::

::hangnum
2619\.
::

::gatha1
Sace ācariyo ‘‘ajja, mā gacchāhī’’ti bhāsati;
::

::gathalast
Ratticchede anāpatti, hotīti paridīpitā.
::

::hangnum
2620\.
::

::gatha1
Yassa kassaci ñātissa, upaṭṭhākakulassa vā;
::

::gathalast
Gacchato dassanatthāya, ratticchede ca dukkaṭaṃ.
::

::hangnum
2621\.
::

::gatha1
‘‘Āgamissāmi ajjeva, gantvāhaṃ gāmaka’’nti ca;
::

::gathalast
Sace pāpuṇituṃ gacchaṃ, na sakkoteva vaṭṭati.
::

::hangnum
2622\.
::

::gatha1
Vaje satthepi nāvāyaṃ, tīsu ṭhānesu bhikkhuno;
::

::gathalast
Vassacchede anāpatti, pavāretuñca vaṭṭati.
::

::hangnum
2623\.
::

::gatha1
Sati paccayavekalle, sarīrāphāsutāya vā;
::

::gathalast
Eseva antarāyoti, vassaṃ chetvāpi pakkame.
::

::hangnum
2624\.
::

::gatha1
Yena kenantarāyena, vassaṃ nopagato hi yo;
::

::gathalast
Dutiyā upagantabbā, chinnavassena vā pana.
::

::hangnum
2625\.
::

::gatha1
Vassaṃ {pb:V:0.0223} anupagantvā vā, tadaheva ca gacchati;
::

::gathalast
Bahiddhā eva sattāhaṃ, upagantvāpi vā pana.
::

::hangnum
2626\.
::

::gatha1
Vītināmeti ce tassa, purimāpi na vijjati;
::

::gathalast
Paṭissave ca bhikkhussa, hoti āpatti dukkaṭaṃ.
::

::hangnum
2627\.
::

::gatha1
Vassaṃ panupagantvā ca, uṭṭhāpetvā na cāruṇaṃ;
::

::gathalast
Gacchato pana sattāha-karaṇeneva bhikkhuno.
::

::hangnum
2628\.
::

::gatha1
Antoyeva ca sattāhaṃ, nivattantassa tassa tu;
::

::gathalast
Anāpattīti ko vādo, vasitvā bahi gacchato.
::

::hangnum
2629\.
::

::gatha1
‘‘Vasissāmīdha {pb:M:0.0253} vassa’’nti, ālayo yadi vijjati;
::

::gathalast
Nopetasatiyā vassaṃ, tena senāsanaṃ pana.
::

::hangnum
2630\.
::

::gatha1
Gahitaṃ suggahitaṃ hoti, chinnavasso na hoti so;
::

::gathalast
Labhateva pavāretuṃ, na doso koci vijjati.
::

::hangnum
2631\.
::

::gatha1
‘‘Imasmiṃ vihāre temāsaṃ, imaṃ vassaṃ upemi’’ti;
::

::gathalast
Nicchārite ca tikkhattuṃ, vassaṃ upagato siyā.
::

::hangnum
2632\.
::

::gatha1
Ādiṃ tu navamiṃ katvā, gantuṃ vaṭṭati bhikkhuno;
::

::gathalast
Āgacchatu ca pacchā so, mā vā doso na vijjati.
::

::centre
Vassūpanāyikakkhandhakakathā.
::

#### Pavāraṇakkhandhakakathā

::hangnum
2633\.
::

::gatha1
Cātuddasī pañcadasī, sāmaggī ca pavāraṇā;
::

::gathalast
Tevācī dvekavācī ca, saṅghe ca gaṇapuggale.
::

::hangnum
2634\.
::

::gatha1
Etā pana munindena, vuttā nava pavāraṇā;
::

::gathalast
Tīṇi kammāni muñcitvā, anteneva pavāraye.
::

::hangnum
2635\.
::

::gatha1
Pubbakiccaṃ samāpetvā, pattakalle samānite;
::

::gathalast
Ñattiṃ ṭhapetvā saṅghena, kattabbā hi pavāraṇā.
::

::hangnum
2636\.
::

::gatha1
Pavārentesu {pb:V:0.0224} theresu, nisīdeyya navo pana;
::

::gathalast
Sayaṃ yāva pavāreyya, tāva ukkuṭikañhi so.
::

::hangnum
2637\.
::

::gatha1
Ñattiṃ vatvā pavāreyyuṃ, cattāro vā tayopi vā;
::

::gathalast
Pubbakiccaṃ samāpetvā, ekāvāse vasanti ce.
::

::hangnum
2638\.
::

::gatha1
Aññamaññaṃ pavāreyyuṃ, vinā ñattiṃ duve janā;
::

::gathalast
Adhiṭṭheyya panekopi, sesā saṅghapavāraṇā.
::

::hangnum
2639\.
::

::gatha1
Pavārite {pb:M:0.0254} ca saṅghasmiṃ, kareyyanāgato pana;
::

::gathalast
Avuṭṭho chinnavasso vā, pārisuddhiuposathaṃ.
::

::hangnum
2640\.
::

::gatha1
Pañca yasmiṃ panāvāse, cattāro vā tayopi vā;
::

::gathalast
Ekekassa haritvāna, samaṇā te pavāraṇaṃ.
::

::hangnum
2641\.
::

::gatha1
Aññamaññaṃ pavārenti, sace āpatti dukkaṭaṃ;
::

::gathalast
Sesaṃ uposathe vutta-nayenidha naye budho.
::

::hangnum
2642\.
::

::gatha1
Pārisuddhippadānena, sampādetattano suciṃ;
::

::gathalast
Chandadānena saṅghassa, sabbaṃ sādheti, nattano.
::

::hangnum
2643\.
::

::gatha1
Tasmā pana ubhinnampi, kiccasiddhatthamevidha;
::

::gathalast
Pārisuddhipi dātabbā, chandaṃ dentena bhikkhunā.
::

::hangnum
2644\.
::

::gatha1
Chandekena bahūnampi, hātabbo pārisuddhipi;
::

::gathalast
Paramparāhaṭo chando, na gacchati visuddhiyā.
::

::hangnum
2645\.
::

::gatha1
Chandaṃ vā pārisuddhiṃ vā, gahetvā vā pavāraṇaṃ;
::

::gathalast
Sāmaṇerādibhāvaṃ vā, paṭijāneyya hārako.
::

::hangnum
2646\.
::

::gatha1
Sace so saṅghamappatvā, vibbhameyya mareyya vā;
::

::gathalast
Nāhaṭañceva taṃ sabbaṃ, patvā cevaṃ siyāhaṭaṃ.
::

::hangnum
2647\.
::

::gatha1
Saṅghaṃ patvā pamatto vā, sutto vā khittacittako;
::

::gathalast
Nāroceti anāpatti, hoti sañcicca dukkaṭaṃ.
::

::hangnum
2648\.
::

::gatha1
Ye te vipassanāyuttā, rattindivamatanditā;
::

::gathalast
Pubbarattāpararattaṃ, vipassanaparāyaṇā.
::

::hangnum
2649\.
::

::gatha1
Laddhaphāsuvihārānaṃ, siyā na parihāniti;
::

::gathalast
Pavāraṇāya saṅgāho, vutto kattikamāsake.
::

::centre
Pavāraṇakkhandhakakathā.
::

#### Cammakkhandhakakathā

::hangnum
2650\.
::

::gatha1
Eḷakājamigānaṃ {pb:M:0.0255}{pb:V:0.0225} tu, cammaṃ vaṭṭati bhikkhuno;
::

::gathalast
Rohiteṇikuraṅgānaṃ, pasadaṃmigamātuyā.
::

::hangnum
2651\.
::

::gatha1
Ṭhapetvā cammametesaṃ, aññaṃ dukkaṭavatthukaṃ;
::

::gathalast
Thavikopāhane sabbaṃ, cammaṃ vaṭṭatyamānusaṃ.
::

::hangnum
2652\.
::

::gatha1
Vaṭṭanti majjhime dese, na guṇaṅguṇupāhanā;
::

::gathalast
Vaṭṭanti antoārāme, sabbatthāpi ca rogino.
::

::hangnum
2653\.
::

::gatha1
Puṭakhallakabaddhā ca, tatheva pāliguṇṭhimā;
::

::gathalast
Tūlapuṇṇā na vaṭṭanti, sabbanīlādayopi ca.
::

::hangnum
2654\.
::

::gatha1
Citrā upāhanā meṇḍa-visāṇūpamavaddhikā;
::

::gathalast
Na ca vaṭṭanti morassa, piñchena parisibbitā.
::

::hangnum
2655\.
::

::gatha1
Majjārakāḷakolūka-sīhabyagghuddadīpinaṃ;
::

::gathalast
Ajinassa ca cammena, na vaṭṭati parikkhaṭā.
::

::hangnum
2656\.
::

::gatha1
Puṭādiṃ apanetvā vā, chinditvā vāpi sabbaso;
::

::gathalast
Vaṇṇabhedaṃ tathā katvā, dhāretabbā upāhanā.
::

::hangnum
2657\.
::

::gatha1
Sabbāpi pana dhāretuṃ, na ca vaṭṭanti pādukā;
::

::gathalast
Ṭhapetvā tattha passāva- vaccācamanapādukā.
::

::hangnum
2658\.
::

::gatha1
Āsandiñceva pallaṅkaṃ, uccāsayanasaññitaṃ;
::

::gathalast
Atikkantapamāṇaṃ tu, sevamānassa dukkaṭaṃ.
::

::hangnum
2659\.
::

::gatha1
Gonakaṃ kuttakaṃ cittaṃ, paṭikaṃ paṭalikampi ca;
::

::gathalast
Ekantalomiṃ vikatiṃ, tūlikaṃ uddalomikaṃ.
::

::hangnum
2660\.
::

::gatha1
Kaṭṭissaṃ pana koseyyaṃ, hatthiassarathattharaṃ;
::

::gathalast
Kadalimigapavara-paccattharaṇakampi ca.
::

::hangnum
2661\.
::

::gatha1
Heṭṭhā {pb:M:0.0256} rattavitānassa, dvidhā rattūpadhānakaṃ;
::

::gathalast
Akappiyamidaṃ sabbaṃ, dukkaṭaṃ paribhuñjato.
::

::hangnum
2662\.
::

::gatha1
Heṭṭhā {pb:V:0.0226} akappiye paccatthare sati na vaṭṭati;
::

::gathalast
Uddhaṃ setavitānampi, tasmiṃ asati vaṭṭati.
::

::hangnum
2663\.
::

::gatha1
Āsandiṃ pana pallaṅkaṃ, ṭhapetvā tūlikampi ca;
::

::gathalast
Sesaṃ pana ca sabbampi, labhate gihisantakaṃ.
::

::hangnum
2664\.
::

::gatha1
Dhammāsane anāpatti, bhattaggepi nisīdituṃ;
::

::gathalast
Bhūmattharaṇake tattha, sayitumpi ca vaṭṭati.
::

::centre
Cammakkhandhakakathā.
::

#### Bhesajjakkhandhakakathā

::hangnum
2665\.
::

::gatha1
Vuttā gahapatissāpi, sammutussāvanantikā;
::

::gathalast
Gonisādīti kappiyā, catasso honti bhūmiyo.
::

::hangnum
2666\.
::

::gatha1
Saṅghassa santakaṃ gehaṃ, santakaṃ bhikkhunopi vā;
::

::gathalast
Kappiyaṃ pana kattabbaṃ, sahaseyyappahonakaṃ.
::

::hangnum
2667\.
::

::gatha1
Ṭhapetvā bhikkhumaññehi, dinnaṃ kappiyabhūmiyā;
::

::gathalast
Atthāya santakaṃ tesaṃ, gehaṃ **gahapate**vidaṃ.
::

::hangnum
2668\.
::

::gatha1
Sā hi **sammutikā** nāma, yā hi saṅghena sammatā;
::

::gathalast
Kammavācamavatvā vā, vaṭṭatevāpalokanaṃ.
::

::hangnum
2669\.
::

::gatha1
Paṭhamiṭṭhakapāsāṇa-thambhādiṭṭhapane pana;
::

::gathalast
‘‘Kappiyakuṭiṃ karomā’’ti, vadantehi samantato.
::

::hangnum
2670\.
::

::gatha1
Ukkhipitvā ṭhapentesu, āmasitvā paresu vā;
::

::gathalast
Sayamevukkhipitvā vā, ṭhapeyyu**ssāvanantikā**.
::

::hangnum
2671\.
::

::gatha1
Iṭṭhakādipatiṭṭhānaṃ{pb:M:0.0257}, bhikkhūnaṃ vadataṃ pana;
::

::gathalast
Vācāya pariyosānaṃ, samakālaṃ tu vaṭṭati.
::

::hangnum
2672\.
::

::gatha1
Ārāmo aparikkhitto, sakalo bhuyyatopi vā;
::

::gathalast
Duvidhopi ca viññūhi, **gonisādī**ti vuccati.
::

::hangnum
2673\.
::

::gatha1
Etā {pb:V:0.0227} pana catassopi, honti kappiyabhūmiyo;
::

::gathalast
Ettha pakkañca vutthañca, sabbaṃ vaṭṭati āmisaṃ.
::

::hangnum
2674\.
::

::gatha1
Ussāvanantikā yā sā, thambhādīsu adhiṭṭhitā;
::

::gathalast
Thambhādīsvapanītesu, tadaññesupi tiṭṭhati.
::

::hangnum
2675\.
::

::gatha1
Apanītesu sabbesu, siyā jahitavatthukā;
::

::gathalast
Gonisādī parikkhittā, sesā chadananāsato.
::

::hangnum
2676\.
::

::gatha1
Bhikkhuṃ ṭhapetvā aññesaṃ, hatthato ca paṭiggaho;
::

::gathalast
Tesañca sannidhi anto- vuttaṃ bhikkhussa vaṭṭati.
::

::hangnum
2677\.
::

::gatha1
Bhikkhussa bhikkhuniyā vā, santakaṃ saṅghikampi vā;
::

::gathalast
Antovutthañca pakkañca, ubhinnaṃ na ca vaṭṭati.
::

::hangnum
2678\.
::

::gatha1
Akappakuṭiyā vutthaṃ, sappiādivimissitaṃ;
::

::gathalast
‘‘Antovuttha’’nti niddiṭṭhaṃ, paṭhamaṃ kālikadvayaṃ.
::

::hangnum
2679\.
::

::gatha1
Teheva sappiādīhi, bhikkhunā yāvajīvikaṃ;
::

::gathalast
Pakkaṃ taṃ pana sattāhaṃ, vaṭṭateva nirāmisaṃ.
::

::hangnum
2680\.
::

::gatha1
Sace āmisasaṃsaṭṭhaṃ, pakkaṃ taṃ paribhuñjati;
::

::gathalast
Antovutthañca bhiyyopi, sāmapakkañca bhuñjati.
::

::hangnum
2681\.
::

::gatha1
Yāvakālikamāhāro, pānakaṃ yāmakālikaṃ;
::

::gathalast
Sattāhakālikaṃ nāma, sappiādikapañcakaṃ.
::

::hangnum
2682\.
::

::gatha1
Sesaṃ pana haliddādi, bhesajjaṃ yāvajīvikaṃ;
::

::gathalast
Catudhā kālikā vuttā, udakaṃ hotyakālikaṃ.
::

::hangnum
2683\.
::

::gatha1
Paṭiggahavaseneva, kālātītā tikālikā;
::

::gathalast
Honti dosakarā bhuttā, abhuttaṃ tatiyampi ca.
::

::hangnum
2684\.
::

::gatha1
Ambaṃ {pb:M:0.0258} jambu ca cocañca, mocañca madhu muddikā;
::

::gathalast
Sālu phārusakañcāti, pānakaṃ aṭṭhadhā mataṃ.
::

::hangnum
2685\.
::

::gatha1
Pānakatthamanuññātaṃ, phalaṃ pakkañca āmakaṃ;
::

::gathalast
Pānahetu paṭikkhitto, savatthukapaṭiggaho.
::

::hangnum
2686\.
::

::gatha1
Ambapakkaṃ sukoṭṭetvā, madditvā udake pana;
::

::gathalast
Pacchā parissavaṃ katvā, pātuṃ vaṭṭati pānakaṃ.
::

::hangnum
2687\.
::

::gatha1
Vaṭṭatādiccapākaṃ {pb:V:0.0228} tu, aggipakkaṃ na vaṭṭati;
::

::gathalast
Eseva ca nayo sesa-pānakesupi dīpito.
::

::hangnum
2688\.
::

::gatha1
Pupphapattaphalucchūnaṃ, cattāro panime rasā;
::

::gathalast
Anuññātā imānaṭṭha, pānāni anujānatā.
::

::hangnum
2689\.
::

::gatha1
Sabbo puppharaso vutto, madhukassa rasaṃ vinā;
::

::gathalast
Sabbo pattaraso vutto, pakkaḍākarasaṃ vinā.
::

::hangnum
2690\.
::

::gatha1
Sattannaṃ sānulomānaṃ, dhaññānaṃ phalajaṃ rasaṃ;
::

::gathalast
Ṭhapetvānumato sabbo, vikāle phalajo raso.
::

::hangnum
2691\.
::

::gatha1
Yāvakālikapattāna-mapi sītudake kato;
::

::gathalast
Madditvādiccapākopi, vikāle pana vaṭṭati.
::

::hangnum
2692\.
::

::gatha1
Tālañca nāḷikerañca, panasaṃ labujampi ca;
::

::gathalast
Tipusālābukumbhaṇḍaṃ, tathā pussaphalampi ca.
::

::hangnum
2693\.
::

::gatha1
Evameḷālukañcāti, navetāni phalāni hi;
::

::gathalast
Aparaṇṇañca sabbampi, sattadhaññānulomikaṃ.
::

::hangnum
2694\.
::

::gatha1
Badaraṃ timbarū selu, kosambaṃ karamaddakaṃ;
::

::gathalast
Mātuluṅgakapitthañca, vettaṃ ciñcaphalampi ca.
::

::hangnum
2695\.
::

::gatha1
Phalānaṃ evamādīnaṃ, khuddakānaṃ raso pana;
::

::gathalast
Aṭṭhapānānulomattā, niddiṭṭho anulomike.
::

::hangnum
2696\.
::

::gatha1
Sānulomassa {pb:M:0.0259} dhaññassa, ṭhapetvā phalajaṃ rasaṃ;
::

::gathalast
Añño phalaraso natthi, ayāmakāliko idha.
::

::centre
Bhesajjakkhandhakakathā.
::

#### Kathinakkhandhakakathā

::hangnum
2697\.
::

::gatha1
Bhikkhūnaṃ vuṭṭhavassānaṃ, kathinatthāramabravi;
::

::gathalast
Pañcannaṃ ānisaṃsānaṃ, kāraṇā munipuṅgavo.
::

::hangnum
2698\.
::

::gatha1
Na {pb:V:0.0229} ullikhitamattādi-catuvīsativajjitaṃ;
::

::gathalast
Cīvaraṃ bhikkhunādāya, uddharitvā purāṇakaṃ.
::

::hangnum
2699\.
::

::gatha1
Navaṃ adhiṭṭhahitvāva, vattabbaṃ vacasā puna;
::

::gathalast
‘‘Imināntaravāsena, kathinaṃ attharāmi’’ti.
::

::hangnum
2700\.
::

::gatha1
Vutte tikkhattumiccevaṃ, kathinaṃ hoti atthataṃ;
::

::gathalast
Saṅghaṃ panupasaṅkamma, ādāya kathinaṃ iti.
::

::hangnum
2701\.
::

::gatha1
‘‘Atthataṃ kathinaṃ bhante, saṅghassa anumodatha;
::

::gathalast
Dhammiko kathinatthāro’’, vattabbaṃ tena bhikkhunā.
::

::hangnum
2702\.
::

::gatha1
‘‘Suatthataṃ tayā bhante, saṅghassa kathinaṃ puna;
::

::gathalast
Dhammiko kathinatthāro, anumodāmi’’tīraye.
::

::hangnum
2703\.
::

::gatha1
Kathinassa ca kiṃ mūlaṃ, kiṃ vatthu kā ca bhūmiyo;
::

::gathalast
Katidhammavido bhikkhu, kathinatthāramarahati.
::

::hangnum
2704\.
::

::gatha1
Mūlamekaṃ, siyā vatthu, tividhaṃ, bhūmiyo cha ca;
::

::gathalast
Aṭṭhadhammavido bhikkhu, kathinatthāramarahati.
::

::hangnum
2705\.
::

::gatha1
Saṅgho mūlanti niddiṭṭhaṃ, vatthu hoti ticīvaraṃ;
::

::gathalast
Khomādīni cha vuttāni, cīvarāni cha bhūmiyo.
::

::hangnum
2706\.
::

::gatha1
Pubbapaccuddharādhiṭṭhā-natthāro {pb:M:0.0260} mātikāpi ca;
::

::gathalast
Palibodho ca uddhāro, ānisaṃsā panaṭṭhime.
::

::hangnum
2707\.
::

::gatha1
Dhovanañca vicāro ca, chedanaṃ bandhanampi ca;
::

::gathalast
Sibbanaṃ rajanaṃ kappaṃ, **‘‘pubbakicca’’**nti vuccati.
::

::hangnum
2708\.
::

::gatha1
Saṅghāṭi uttarāsaṅgo, atho antaravāsako;
::

::gathalast
Paccuddhāro adhiṭṭhānaṃ, atthāropesameva tu.
::

::hangnum
2709\.
::

::gatha1
Pakkamanañca niṭṭhānaṃ, sanniṭṭhānañca nāsanaṃ;
::

::gathalast
Savanāsā ca sīmā ca, sahubbhāroti aṭṭhimā.
::

::hangnum
2710\.
::

::gatha1
Katacīvaramādāya, āvāse nirapekkhako;
::

::gathalast
Atikkantāya sīmāya, hoti **pakkamanantikā**.
::

::hangnum
2711\.
::

::gatha1
Ānisaṃsamathādāya, vihāre anapekkhako;
::

::gathalast
Gantvā pana vihāraṃ so, aññaṃ sukhavihārikaṃ.
::

::hangnum
2712\.
::

::gatha1
Tattha {pb:V:0.0230} taṃ viharantova, karoti yadi cīvaraṃ;
::

::gathalast
Niṭṭhite cīvare tasmiṃ, **niṭṭhānantā**ti vuccati.
::

::hangnum
2713\.
::

::gatha1
‘‘Cīvaraṃ na karissāmi, na paccessaṃ tamassamaṃ’’;
::

::gathalast
Evaṃ tu dhuranikkhepe, **sanniṭṭhānantikā** matā.
::

::hangnum
2714\.
::

::gatha1
Kathinacchādanaṃ laddhā, ‘‘na paccessa’’nti ce gato;
::

::gathalast
Karontasseva naṭṭhaṃ vā, daḍḍhaṃ vā **nāsanantikā**.
::

::hangnum
2715\.
::

::gatha1
Laddhānisaṃso sāpekkho, bahisīmaṃ gato pana;
::

::gathalast
Suṇāti cantarubbhāraṃ, sā hoti **savanantikā**.
::

::hangnum
2716\.
::

::gatha1
Cīvarāsāya pakkanto, bahisīmaṃ gato pana;
::

::gathalast
‘‘Dassāmi cīvaraṃ tuyhaṃ’’, vutto savati kenaci.
::

::hangnum
2717\.
::

::gatha1
Puna vutte ‘‘na sakkomi, dātunti tava cīvaraṃ’’;
::

::gathalast
Āsāya chinnamattāya, **āsāvacchedikā** matā.
::

::hangnum
2718\.
::

::gatha1
Vassaṃvuṭṭhavihāramhā{pb:M:0.0261}, vihāraññaṃ gato siyā;
::

::gathalast
Āgacchaṃ antarāmagge, taduddhāramatikkame.
::

::hangnum
2719\.
::

::gatha1
Tassa so kathinuddhāro, **sīmātikkantiko** mato;
::

::gathalast
Kathinānisaṃsamādāya, sāpekkhova sace gato.
::

::hangnum
2720\.
::

::gatha1
Sambhuṇāti punāgantvā, kathinuddhārameva ce;
::

::gathalast
Tassa so kathinuddhāro, **‘‘sahubbhāro’’**ti vuccati.
::

::hangnum
2721\.
::

::gatha1
Pakkamanañca niṭṭhānaṃ, sanniṭṭhānañca sīmato;
::

::gathalast
Cattāro puggalādhīnā, saṅghādhīnantarubbharo.
::

::hangnum
2722\.
::

::gatha1
Nāsanaṃ savanañceva, āsāvacchedikāpi ca;
::

::gathalast
Tayopi kathinubbhārā, na tu saṅghā, na bhikkhuto.
::

::hangnum
2723\.
::

::gatha1
Āvāsapalibodho ca, palibodho ca cīvare;
::

::gathalast
Palibodhā duve vuttā, yuttamuttatthavādinā.
::

::hangnum
2724\.
::

::gatha1
Aṭṭhannaṃ mātikānaṃ vā, antarubbhāratopi vā;
::

::gathalast
Ubbhārāpi duve vuttā, kathinassa mahesinā.
::

::hangnum
2725\.
::

::gatha1
Anāmantāsamādānaṃ, gaṇato yāvadatthikaṃ;
::

::gathalast
Tattha yo cīvaruppādo, ānisaṃsā ca pañcime.
::

::centre
Kathinakkhandhakakathā.
::

#### Cīvarakkhandhakakathā

::hangnum
2726\.
::

::gatha1
Cīvarassa {pb:V:0.0231} panuppādā, aṭṭha cīvaramātikā;
::

::gathalast
Sīmāya deti, katikā, bhikkhāpaññattiyā, tathā.
::

::hangnum
2727\.
::

::gatha1
Saṅghassa, ubhatosaṅghe, vassaṃvuṭṭhassa deti ca,;
::

::gathalast
Ādissa, puggalassāti, aṭṭhimā pana mātikā.
::

::hangnum
2728\.
::

::gatha1
Tattha {pb:M:0.0262} **sīmāya detī**ti, antosīmaṃ gatehi tu;
::

::gathalast
Bhikkhūhi bhājetabbanti, vaṇṇitaṃ varavaṇṇinā.
::

::hangnum
2729\.
::

::gatha1
**Katikāya ca dinnaṃ** ye, vihārā ekalābhakā;
::

::gathalast
Ettha dinnañca sabbehi, bhājetabbanti vuccati.
::

::hangnum
2730\.
::

::gatha1
Saṅghassa dhuvakārā hi, yattha karīyanti tattha ca;
::

::gathalast
**Bhikkhāpaññattiyā dinnaṃ,** dinnaṃ vuttaṃ mahesinā.
::

::hangnum
2731\.
::

::gatha1
**Saṅghassa** pana yaṃ dinnaṃ, ujubhūtena cetasā;
::

::gathalast
Tañhi sammukhibhūtena, bhājetabbanti vuccati.
::

::hangnum
2732\.
::

::gatha1
**Ubhatosaṅgha** muddissa, deti saddhāya cīvaraṃ;
::

::gathalast
Thokā vā bahu vā bhikkhū, samabhāgova vaṭṭati.
::

::hangnum
2733\.
::

::gatha1
**Vassaṃvuṭṭhassa saṅghassa,** cīvaraṃ deti yaṃ pana;
::

::gathalast
Taṃ tasmiṃ vuṭṭhavassena, bhājetabbanti vaṇṇitaṃ.
::

::hangnum
2734\.
::

::gatha1
Yāguyā pana bhatte vā, **detiādissa** ce pana;
::

::gathalast
Cīvaraṃ tattha tattheva, yojetabbaṃ vijānatā.
::

::hangnum
2735\.
::

::gatha1
Puggalaṃ pana uddissa, cīvaraṃ yaṃ tu dīyati;
::

::gathalast
**Puggalodissakaṃ** nāma, dānaṃ taṃ tu pavuccati.
::

::hangnum
2736\.
::

::gatha1
Sahadhammikesu yo koci, pañcasvapi ‘‘mamaccaye;
::

::gathalast
Ayaṃ mayhaṃ parikkhāro, mātuyā pitunopi vā.
::

::hangnum
2737\.
::

::gatha1
Upajjhāyassa vā hotu’’, vadaticcevameva ce;
::

::gathalast
Na hoti pana taṃ tesaṃ, saṅghasseva ca santakaṃ.
::

::hangnum
2738\.
::

::gatha1
Pañcannaṃ {pb:V:0.0232} accaye dānaṃ, na ca rūhati kiñcipi;
::

::gathalast
Saṅghasseva ca taṃ hoti, gihīnaṃ pana rūhati.
::

::hangnum
2739\.
::

::gatha1
Bhikkhu vā sāmaṇero vā, kālaṃ bhikkhunupassaye;
::

::gathalast
Karotyassa parikkhārā, bhikkhūnaṃyeva santakā.
::

::hangnum
2740\.
::

::gatha1
Bhikkhunī {pb:M:0.0263} sāmaṇerī vā, vihārasmiṃ sace matā;
::

::gathalast
Honti tassā parikkhārā, bhikkhunīnaṃ tu santakā.
::

::hangnum
2741\.
::

::gatha1
‘‘Dehi netvāsukassā’’ti, dinnaṃ taṃ purimassa tu;
::

::gathalast
‘‘Idaṃ dammī’’ti dinnaṃ taṃ, pacchimasseva santakaṃ.
::

::hangnum
2742\.
::

::gatha1
Evaṃ dinnavidhiṃ ñatvā, matassa vāmatassa vā;
::

::gathalast
Vissāsaṃ vāpi gaṇheyya, gaṇhe matakacīvaraṃ.
::

::hangnum
2743\.
::

::gatha1
Mūlapattaphalakkhandha-tacapupphappabhedato;
::

::gathalast
Chabbidhaṃ rajanaṃ vuttaṃ, vantadosena tādinā.
::

::hangnum
2744\.
::

::gatha1
Mūle haliddiṃ, khandhesu, mañjeṭṭhaṃ tuṅgahārakaṃ;
::

::gathalast
Pattesu alliyā pattaṃ, tathā pattañca nīliyā.
::

::hangnum
2745\.
::

::gatha1
Kusumbhaṃ kiṃsukaṃ pupphe, tace loddañca kaṇḍulaṃ;
::

::gathalast
Ṭhapetvā rajanaṃ sabbaṃ, phalaṃ sabbampi vaṭṭati.
::

::hangnum
2746\.
::

::gatha1
Kiliṭṭhasāṭakaṃ vāpi, dubbaṇṇaṃ vāpi cīvaraṃ;
::

::gathalast
Alliyā pana pattena, dhovituṃ pana vaṭṭati.
::

::hangnum
2747\.
::

::gatha1
Cīvarānaṃ kathā sesā, paṭhame kathine pana;
::

::gathalast
Tattha vuttanayeneva, veditabbā vibhāvinā.
::

::centre
Cīvarakkhandhakakathā.
::

::centre
Mahāvaggo niṭṭhito.
::

### Cūḷavaggo

#### Pārivāsikakkhandhakakathā

::hangnum
2748\.
::

::gatha1
Tajjanīyaṃ {pb:M:0.0264}{pb:V:0.0233} niyassañca, pabbājaṃ paṭisāraṇaṃ;
::

::gathalast
Tividhukkhepanañcāti, satta kammāni dīpaye.
::

::hangnum
2749\.
::

::gatha1
Tecattālīsa vattāni, **khandhake** kammasaññite;
::

::gathalast
Navādhikāni tiṃseva, **khandhake** tadanantare.
::

::hangnum
2750\.
::

::gatha1
Evaṃ sabbāni vattāni, dvāsīteva mahesinā;
::

::gathalast
Honti khandhakavattāni, gahitāgahaṇena tu.
::

::hangnum
2751\.
::

::gatha1
Pārivāsañca vattañca, samādinnassa bhikkhuno;
::

::gathalast
Ratticchedo kathaṃ vutto, vattabhedo kathaṃ bhave?
::

::hangnum
2752\.
::

::gatha1
Sahavāso vināvāso, anārocanameva ca;
::

::gathalast
Pārivāsikabhikkhussa, ratticchedo ca dukkaṭaṃ.
::

::hangnum
2753\.
::

::gatha1
Ekacchanne panāvāse, pakatattena bhikkhunā;
::

::gathalast
Nivāso dakapātena, ukkhittassa nivārito.
::

::hangnum
2754\.
::

::gatha1
Pārivāsikabhikkhussa, antoyeva na labbhati;
::

::gathalast
Iccevaṃ pana niddiṭṭhaṃ, **mahāpaccariyaṃ** pana.
::

::hangnum
2755\.
::

::gatha1
‘‘Avisesena niddiṭṭhaṃ, mahāaṭṭhakathādisu;
::

::gathalast
Ubhinnaṃ dakapātena, nivāso vārito’’ti hi.
::

::hangnum
2756\.
::

::gatha1
Abhikkhuke panāvāse, anāvāsepi katthaci;
::

::gathalast
Vippavāsaṃ vasantassa, ratticchedo ca dukkaṭaṃ.
::

::hangnum
2757\.
::

::gatha1
Pārivāsikabhikkhussa, bhikkhuṃ disvāna taṅkhaṇe;
::

::gathalast
Nārocentassa cetassa, ratticchedo ca dukkaṭaṃ.
::

::hangnum
2758\.
::

::gatha1
Pañceva {pb:M:0.0265} ca yathāvuḍḍhaṃ, labhate pārivāsiko;
::

::gathalast
Kātuṃ tattheva ca ṭhatvā, uposathapavāraṇaṃ.
::

::hangnum
2759\.
::

::gatha1
Vassasāṭiṃ {pb:V:0.0234} yathāvuḍḍhaṃ, denti ce saṅghadāyakā;
::

::gathalast
Oṇojanaṃ tathā bhattaṃ, labhate pañcime pana.
::

::centre
Pārivāsikakkhandhakakathā.
::

#### Samathakkhandhakakathā

::hangnum
2760\.
::

::gatha1
Vivādādhāratā cānu-vādādhikaraṇampi ca;
::

::gathalast
Āpattādhāratā ceva, kiccādhikaraṇampi ca.
::

::hangnum
2761\.
::

::gatha1
Etāni pana cattāri, vuttāni ca mahesinā;
::

::gathalast
Bhedakārakavatthūni, **vivādo** tattha nissito.
::

::hangnum
2762\.
::

::gatha1
Vipattiyo catassova, **anuvādo** upāgato;
::

::gathalast
**Āpattādhāratā** nāma, satta āpattiyo matā.
::

::hangnum
2763\.
::

::gatha1
Saṅghakiccāni nissāya, **kiccādhikaraṇaṃ** siyā;
::

::gathalast
Etesaṃ tu catunnampi, samattā samathā matā.
::

::hangnum
2764\.
::

::gatha1
Sammukhā sati cāmūḷho, paṭiññāvinayopi ca;
::

::gathalast
Tassapāpiyasī ceva, tathā yebhuyyasīpi ca.
::

::hangnum
2765\.
::

::gatha1
Tiṇavatthārako ceva, sattamo vinayo mato;
::

::gathalast
Sattime samathā vuttā, buddhenādiccabandhunā.
::

::hangnum
2766\.
::

::gatha1
Vivādo sammati dvīhi, anuvādo catūhi ca;
::

::gathalast
Āpatti pana tīheva, kiccamekena sammati.
::

::hangnum
2767\.
::

::gatha1
Chaṭṭhena paṭhamenāpi, vivādo ettha sammati;
::

::gathalast
Sammukhāvinayādīhi, anupubbena tīhipi.
::

::hangnum
2768\.
::

::gatha1
Tatheva {pb:M:0.0266} pañcamenāpi, anuvādo hi sammati;
::

::gathalast
Sammukhena paṭiññāya, tiṇavatthārakena ca.
::

::hangnum
2769\.
::

::gatha1
Āpattūpasamaṃ yāti, tīheva samathehi sā;
::

::gathalast
Sammukhāvinayeneva, kiccamekena sammati.
::

::hangnum
2770\.
::

::gatha1
Yebhuyyasikakamme {pb:V:0.0235} tu, salākaṃ gāhaye budho;
::

::gathalast
Gūḷhena vivaṭenāpi, kaṇṇajappena vā pana.
::

::hangnum
2771\.
::

::gatha1
Alajjussade gūḷhena, vivaṭeneva lajjisu;
::

::gathalast
Bālesu kaṇṇajappena, salākaṃ gāhaye budho.
::

::hangnum
2772\.
::

::gatha1
Lajjī alajjī bāloti, kena sakkā vijānituṃ?
::

::gathalast
Sakena kammunāyeva, tena sakkā vijānituṃ.
::

::hangnum
2773\.
::

::gatha1
Āpajjati ca sañcicca, āpattiṃ parigūhati;
::

::gathalast
Chandādiagatiṃ yāti, **alajjī** ediso siyā.
::

::hangnum
2774\.
::

::gatha1
Nāpajjati ca sañcicca, āpattiṃ na ca gūhati;
::

::gathalast
Na gacchatigatiñcāpi, ediso **lajji** puggalo.
::

::hangnum
2775\.
::

::gatha1
Duccintito ca dubbhāsī, tathā dukkaṭakāriko;
::

::gathalast
Ediso pana **‘‘bālo’’**ti, lakkhaṇeneva ñāyati.
::

::hangnum
2776\.
::

::gatha1
Tidhā salākagāhena, bahukā dhammavādino;
::

::gathalast
Yebhuyyasikakammena, kattabbanti jinobravi.
::

::hangnum
2777\.
::

::gatha1
Alajjī sānuvādo ca, asucī kammato ca yo;
::

::gathalast
Tassapāpiyasīkamma-yoggo so hoti puggalo.
::

::hangnum
2778\.
::

::gatha1
Bhaṇḍane kalahe jāte, vivādasmiṃ anappake;
::

::gathalast
Bahuassāmaṇe ciṇṇe, anaggepi ca bhassake.
::

::hangnum
2779\.
::

::gatha1
Mūlamūlaṃ gavesantaṃ, hoti vāḷañca kakkhaḷaṃ;
::

::gathalast
Tiṇavatthārakeneva, kātabbanti pakāsitaṃ.
::

::hangnum
2780\.
::

::gatha1
Yathā {pb:M:0.0267} ca tiṇapaṇṇena, channaṃ gūthañca muttakaṃ;
::

::gathalast
Na ca vāyati duggandhaṃ, vūpasammati taṅkhaṇe.
::

::hangnum
2781\.
::

::gatha1
Ṭhapetvā thullavajjañca, gihīhi paṭisaṃyutaṃ;
::

::gathalast
Diṭṭhāvikammikañceva, yo ca tattha na hoti taṃ.
::

::hangnum
2782\.
::

::gatha1
Sesāyāpattiyā yāva, upasampadamāḷato;
::

::gathalast
Suddho hoti nirāpatti, tiṇavatthārake tathā.
::

::centre
Samathakkhandhakakathā.
::

#### Khuddakavatthukkhandhakakathā

::hangnum
2783\.
::

::gatha1
Rukkhe {pb:V:0.0236} vā pana kuṭṭevā, aṭṭāne thambhakesu vā;
::

::gathalast
Nhāyamāno sakaṃ kāyaṃ, ugghaṃseyyassa dukkaṭaṃ.
::

::hangnum
2784\.
::

::gatha1
Kāyaṃ gandhabbahatthena, kuruvindakasuttiyā;
::

::gathalast
Mallakena na ghaṃseyya, nāññamaññañca kāyato.
::

::hangnum
2785\.
::

::gatha1
Akataṃ mallakaṃ nāma, gilānasseva vaṭṭati;
::

::gathalast
Kataṃ taṃ mallakaṃ nāma, sabbesampi na vaṭṭati.
::

::hangnum
2786\.
::

::gatha1
Kapāliṭṭhakakhaṇḍāni, sabbassa puthupāṇikaṃ;
::

::gathalast
Gilānassāgilānassa, vatthavaṭṭi ca vaṭṭati.
::

::hangnum
2787\.
::

::gatha1
Vuttā pheṇakapāsāṇa-kathalā pādaghaṃsane;
::

::gathalast
Vaṭṭaṃ vā caturassaṃ vā, katakaṃ na ca vaṭṭati.
::

::hangnum
2788\.
::

::gatha1
Yaṃ kiñcipi alaṅkāraṃ, dhārentassapi dukkaṭaṃ;
::

::gathalast
Hoti antamaso tāla-paṇṇamattampi bhikkhuno.
::

::hangnum
2789\.
::

::gatha1
Osaṇheyya sake kese, yo hatthaphaṇakena vā;
::

::gathalast
Phaṇakenapi kocchena, dukkaṭaṃ tassa niddise.
::

::hangnum
2790\.
::

::gatha1
Sitthatelodatelehi{pb:M:0.0268}, maṇḍanatthaṃ na vaṭṭati;
::

::gathalast
Anulomanipātatthaṃ, uddhaṃlomena bhikkhunā.
::

::hangnum
2791\.
::

::gatha1
Hatthaṃ telena temetvā, puñchitabbā siroruhā;
::

::gathalast
Vaṭṭatuṇhābhitattassa, allahatthena puñchituṃ.
::

::hangnum
2792\.
::

::gatha1
Ādāse udapatte vā, yattha katthaci attano;
::

::gathalast
Mukhabimbaṃ vinā hetuṃ, olokentassa dukkaṭaṃ.
::

::hangnum
2793\.
::

::gatha1
‘‘Sañchaviṃ tu mukhaṃ, no’’ti, daṭṭhumābādhapaccayā;
::

::gathalast
‘‘Jiṇṇo no’’tāyusaṅkhāra-jānanatthañca vaṭṭati.
::

::hangnum
2794\.
::

::gatha1
Naccaṃ vā pana gītaṃ vā, vāditaṃ vāpi bhikkhuno;
::

::gathalast
Daṭṭhuṃ vā pana sotuṃ vā, gacchato hoti dukkaṭaṃ.
::

::hangnum
2795\.
::

::gatha1
Daṭṭhumantamaso mora-naccampi ca na vaṭṭati;
::

::gathalast
Sotumantamaso danta-gītampi ca na vaṭṭati.
::

::hangnum
2796\.
::

::gatha1
Naccantassa {pb:V:0.0237} sayaṃ vāpi, naccāpentassa dukkaṭaṃ;
::

::gathalast
Anāpattantarārāme, ṭhatvā suṇāti passati.
::

::hangnum
2797\.
::

::gatha1
‘‘Passissāmī’’ti naccaṃ vā, gītaṃ vā pana vāditaṃ;
::

::gathalast
Vihārato vihāraṃ vā, gacchato hoti dukkaṭaṃ.
::

::hangnum
2798\.
::

::gatha1
Āpattantovihārepi, uṭṭhahitvāna gacchato;
::

::gathalast
Ṭhatvā gīvaṃ pasāretvā, passatopi ca vīthiyaṃ.
::

::hangnum
2799\.
::

::gatha1
Kesā dīghā na dhāreyyā, yo dhāreyyassa dukkaṭaṃ;
::

::gathalast
Dvaṅgulaṃ vā dumāsaṃ vā, tato uddhaṃ na vaṭṭati.
::

::hangnum
2800\.
::

::gatha1
Nakhe nāsikalomāni, dīghāni na tu dhāraye;
::

::gathalast
Na ca vīsatimaṭṭhaṃ vā, kātuṃ vaṭṭati bhikkhuno.
::

::hangnum
2801\.
::

::gatha1
Kappāpeyya visuṃ massuṃ, dāṭhikaṃ vā ṭhapeyya yo;
::

::gathalast
Saṃharāpeyya vā lomaṃ, sambādhe tassa dukkaṭaṃ.
::

::hangnum
2802\.
::

::gatha1
Chindato {pb:M:0.0269} dukkaṭaṃ vuttaṃ, kese kattarikāya vā;
::

::gathalast
Agilānassa aññena, chindāpentassa vā tathā.
::

::hangnum
2803\.
::

::gatha1
Chindato attano aṅga-jātaṃ thullaccayaṃ siyā;
::

::gathalast
Sesaṅgachedane atta-vadhe āpatti dukkaṭaṃ.
::

::hangnum
2804\.
::

::gatha1
Ahikīṭādidaṭṭhassa, tādisābādhapaccayā;
::

::gathalast
Na doso chindato aṅgaṃ, mocentassa ca lohitaṃ.
::

::hangnum
2805\.
::

::gatha1
Aparissāvano maggaṃ, sace gacchati dukkaṭaṃ;
::

::gathalast
Yācamānassa vā magge, tathevādadatopi taṃ.
::

::hangnum
2806\.
::

::gatha1
Na bhuñje na pive naggo, na khāde na ca sāyaye;
::

::gathalast
Na dade na ca gaṇheyya, na gaccheyyapi añjasaṃ.
::

::hangnum
2807\.
::

::gatha1
Vanditabbaṃ na naggena, vandāpetabbameva vā;
::

::gathalast
Parikammaṃ na kātabbaṃ, na naggena ca kāraye.
::

::hangnum
2808\.
::

::gatha1
Parikamme paṭicchādī, tisso jantāgharādikā;
::

::gathalast
Vuttā, vatthapaṭicchādī, sabbattha pana vaṭṭati.
::

::hangnum
2809\.
::

::gatha1
Yattha katthaci peḷāyaṃ, bhuñjituṃ na ca vaṭṭati;
::

::gathalast
Ekato bhuñjato hoti, dukkaṭaṃ ekabhājane.
::

::hangnum
2810\.
::

::gatha1
Ekapāvuraṇā {pb:V:0.0238} eka-ttharaṇā vā nipajjare;
::

::gathalast
Ekamañcepi vā tesaṃ, hoti āpatti dukkaṭaṃ.
::

::hangnum
2811\.
::

::gatha1
Na nisīdeyya saṅghāṭi-pallatthikamupāgato;
::

::gathalast
Kiñci kīḷaṃ na kīḷeyya, palitaṃ na ca gāhaye.
::

::hangnum
2812\.
::

::gatha1
Bhamukāya nalāṭe vā, dāṭhikāyapi uggataṃ;
::

::gathalast
Tādisaṃ palitaṃ caññaṃ, gāhāpetumpi vaṭṭati.
::

::hangnum
2813\.
::

::gatha1
Agilāno sace bhikkhu, chattaṃ dhāreyya dukkaṭaṃ;
::

::gathalast
Attano cīvarādīnaṃ, guttatthaṃ pana vaṭṭati.
::

::hangnum
2814\.
::

::gatha1
Hatthisoṇḍaṃ {pb:M:0.0270} catukkaṇṇaṃ, vasanaṃ macchavāḷakaṃ;
::

::gathalast
Velliyaṃ tālavaṇṭañca, nivāsentassa dukkaṭaṃ.
::

::hangnum
2815\.
::

::gatha1
Gahipārupanaṃ vāpi, pārupantassa dukkaṭaṃ;
::

::gathalast
Nivāsane pārupane, parimaṇḍalatā matā.
::

::hangnum
2816\.
::

::gatha1
Lokāyataṃ na vāceyya, na ca taṃ pariyāpuṇe;
::

::gathalast
Na tiracchānavijjā vā, vācetabbāva bhikkhunā.
::

::hangnum
2817\.
::

::gatha1
Na ca vaṭṭati dhāretuṃ, sabbā cāmaribījanī;
::

::gathalast
Na cālimpeyya dāyaṃ vā, na ca lañje mukhampi ca.
::

::hangnum
2818\.
::

::gatha1
Na vahe ubhatokājaṃ, vaṭṭatantarakājakaṃ;
::

::gathalast
Sīsakkhandhakaṭolamba-bhāre doso na vijjati.
::

::hangnum
2819\.
::

::gatha1
Aṭṭhaṅgulādikaṃ bhikkhu, pacchimaṃ caturaṅgulā;
::

::gathalast
Khādato dantakaṭṭhañca, hoti āpatti dukkaṭaṃ.
::

::hangnum
2820\.
::

::gatha1
Rukkhaṃ nevābhirūheyya, kicce satipi porisaṃ;
::

::gathalast
Āpadāsu yathākāmaṃ, vaṭṭatevābhirūhituṃ.
::

::hangnum
2821\.
::

::gatha1
Lasuṇaṃ na ca khādeyya, sace nākallako siyā;
::

::gathalast
Nāropetabbakaṃ buddha-vacanaṃ aññathā pana.
::

::hangnum
2822\.
::

::gatha1
Khipitena ca vattabbaṃ, ‘‘jīvā’’ti, gihinā puna;
::

::gathalast
‘‘Jīvathā’’ti ca vuttena, ‘‘ciraṃ jīvā’’ti vaṭṭati.
::

::hangnum
2823\.
::

::gatha1
Sāmaṇeraṃ gahaṭṭhaṃ vā, ākoṭentassa dukkaṭaṃ;
::

::gathalast
Sayane pupphasaṃkiṇṇe, na vaṭṭati nipajjituṃ.
::

::hangnum
2824\.
::

::gatha1
Khurabhaṇḍaṃ {pb:V:0.0239} na gaṇheyya, sace nhāpitapubbako;
::

::gathalast
Na ca dhāraṇiyā uṇhī, sabbā bāhiralomikā.
::

::hangnum
2825\.
::

::gatha1
Aṅgarāgaṃ karontassa, dukkaṭaṃ samudīritaṃ;
::

::gathalast
Akāyabandhanassāpi, gāmaṃ pavisatopi ca.
::

::hangnum
2826\.
::

::gatha1
Lohajaṃ {pb:M:0.0271} dārujaṃ sabbaṃ, kappiyaṃ mattikāmayaṃ;
::

::gathalast
Vinā satthañca pattañca, katakaṃ kumbhakārikaṃ.
::

::centre
Khuddakavatthukkhandhakakathā.
::

#### Senāsanakkhandhakakathā

::hangnum
2827\.
::

::gatha1
Āsandiko atikkanta-pamāṇopi ca vaṭṭati;
::

::gathalast
Tathā pañcaṅgapīṭhampi, sattaṅgampi ca vaṭṭati.
::

::hangnum
2828\.
::

::gatha1
Tūlonaddhā ghareyeva, mañcapīṭhā nisīdituṃ;
::

::gathalast
Sīsapādūpadhānañca, agilānassa vaṭṭati.
::

::hangnum
2829\.
::

::gatha1
Santharitvā gilānassa, upadhānāni tattha ca;
::

::gathalast
Paccattharaṇakaṃ datvā, nipajjantassa vaṭṭati.
::

::hangnum
2830\.
::

::gatha1
Tiriyaṃ muṭṭhiratanaṃ, hoti bimbohanaṃ mitaṃ;
::

::gathalast
Dīghato ca diyaḍḍhaṃ vā, dvihatthanti **kurundiyaṃ**.
::

::hangnum
2831\.
::

::gatha1
Pūritā coḷapaṇṇuṇṇa-tiṇavākehi pañcahi;
::

::gathalast
Bhisiyo bhāsitā pañca, tūlānaṃ gaṇanāvasā.
::

::hangnum
2832\.
::

::gatha1
Bhisitūlāni pañceva, tathā tūlāni tīṇipi;
::

::gathalast
Lomāni migapakkhīnaṃ, gabbhā bimbohanassime.
::

::hangnum
2833\.
::

::gatha1
Manussalomaṃ lomesu, pupphesu bakulādikaṃ;
::

::gathalast
Suddhaṃ tamālapattañca, paṇṇesu na ca vaṭṭati.
::

::hangnum
2834\.
::

::gatha1
Uṇṇādikaṃ pañcavidhañca tūlaṃ;
::

::gatha2
Mahesinā yaṃ bhisiyaṃ pavuttaṃ;
::

::gatha3
Masūrake {pb:V:0.0240} taṃ pana vaṭṭatīti;
::

::gathalast
**Kurundiyaṃ** aṭṭhakathāya vuttaṃ.
::

::hangnum
2835\.
::

::gatha1
Yadetaṃ {pb:M:0.0272} tividhaṃ tūlaṃ, bhisiyaṃ taṃ akappiyaṃ;
::

::gathalast
Missaṃ tamālapattaṃ tu, sabbattha pana vaṭṭati.
::

::hangnum
2836\.
::

::gatha1
Rūpaṃ tu purisitthīnaṃ, tiracchānagatassa vā;
::

::gathalast
Kārentassa karoto vā, hoti āpatti dukkaṭaṃ.
::

::hangnum
2837\.
::

::gatha1
Jātakaṃ pana vatthuṃ vā, kārāpetuṃ parehi vā;
::

::gathalast
Mālākammaṃ latākammaṃ, sayaṃ kātumpi vaṭṭati.
::

::hangnum
2838\.
::

::gatha1
Samānāsaniko nāma, dvīhi vassehi yo pana;
::

::gathalast
Vuḍḍho vā daharo vāpi, vassenekena vā pana.
::

::hangnum
2839\.
::

::gatha1
Samānavasse vattabbaṃ, kiñca nāmidha vijjati;
::

::gathalast
Sattavassativassehi, pañcavasso nisīdati.
::

::hangnum
2840\.
::

::gatha1
Heṭṭhā dīghāsanaṃ tiṇṇaṃ, yaṃ pahoti nisīdituṃ;
::

::gathalast
Ekamañcepi pīṭhe vā, dve nisīdanti vaṭṭati.
::

::hangnum
2841\.
::

::gatha1
Ubhatobyañjanaṃ itthiṃ, ṭhapetvā paṇḍakaṃ pana;
::

::gathalast
Dīghāsane anuññātaṃ, sabbehipi nisīdituṃ.
::

::hangnum
2842\.
::

::gatha1
Purimiko pacchimiko, tathevantaramuttako;
::

::gathalast
Tayo senāsanaggāhā, sambuddhena pakāsitā.
::

::hangnum
2843\.
::

::gatha1
Pubbāruṇā pāṭipadassa yāva;
::

::gatha2
Punāruṇo bhijjati neva tāva;
::

::gatha3
Idañhi senāsanagāhakassa;
::

::gathalast
Khettanti vassūpagame vadanti.
::

::hangnum
2844\.
::

::gatha1
Pātova gāhite añño, bhikkhu senāsane pana;
::

::gathalast
Sace yācati āgantvā, vattabbo gāhitanti so.
::

::hangnum
2845\.
::

::gatha1
Saṅghikaṃ apaloketvā, gahitaṃ vassavāsikaṃ;
::

::gathalast
Antovassepi vibbhanto, labhate tatrajaṃ sace.
::

::hangnum
2846\.
::

::gatha1
Vuṭṭhavasso {pb:M:0.0273} sace bhikkhu, kiñci āvāsihatthato;
::

::gathalast
Gahetvā kappiyaṃ bhaṇḍaṃ, datvā tassattano pana.
::

::hangnum
2847\.
::

::gatha1
‘‘Asukasmiṃ {pb:V:0.0241} kule mayhaṃ, vassāvāsikacīvaraṃ;
::

::gathalast
Gāhitaṃ gaṇha’’iccevaṃ, vatvā gacchati so disaṃ.
::

::hangnum
2848\.
::

::gatha1
Uppabbajati ce tattha, gataṭṭhāne, na labbhati;
::

::gathalast
Gahetuṃ tassa sampattaṃ, saṅghikaṃyeva taṃ siyā.
::

::hangnum
2849\.
::

::gatha1
Manusse sammukhā tattha, paṭicchāpeti ce pana;
::

::gathalast
Sabbaṃ labhati sampattaṃ, vassāvāsikacīvaraṃ.
::

::hangnum
2850\.
::

::gatha1
Ārāmo ca vihāro ca, vatthūni duvidhassapi;
::

::gathalast
Bhisi bimbohanaṃ mañca-pīṭhanti tatiyaṃ pana.
::

::hangnum
2851\.
::

::gatha1
Lohakumbhī kaṭāhañca, bhāṇako lohavārako;
::

::gathalast
Vāsi pharasu kuddālo, kuṭhārī ca nikhādanaṃ.
::

::hangnum
2852\.
::

::gatha1
Valli veḷu tiṇaṃ paṇṇaṃ, muñjapabbajameva ca;
::

::gathalast
Mattikā dārubhaṇḍañca, pañcamaṃ tu yathāha ca.
::

::hangnum
2853\.
::

::gatha1
‘‘Dvīhi saṅgahitāni dve, tatiyaṃ catusaṅgahaṃ;
::

::gathalast
Catutthaṃ navakoṭṭhāsaṃ, pañcamaṃ aṭṭhadhā mataṃ.
::

::hangnum
2854\.
::

::gatha1
Iti pañcahi rāsīhi, pañcanimmalalocano;
::

::gathalast
Pañcavīsavidhaṃ nātho, garubhaṇḍaṃ pakāsayi’’.
::

::hangnum
2855\.
::

::gatha1
Idañhi pana saṅghassa, santakaṃ garubhaṇḍakaṃ;
::

::gathalast
Vissajjento vibhājento, bhikkhu thullaccayaṃ phuse.
::

::hangnum
2856\.
::

::gatha1
Bhikkhunā garubhaṇḍaṃ tu, saṅghena hi gaṇena vā;
::

::gathalast
Vissajjitamavissaṭṭhaṃ, vibhattamavibhājitaṃ.
::

::hangnum
2857\.
::

::gatha1
Purimesu hi tīsvettha, na catthāgarubhaṇḍakaṃ;
::

::gathalast
Lohakumbhī kaṭāho ca, lohabhāṇakameva ca.
::

::hangnum
2858\.
::

::gatha1
Tividhaṃ {pb:M:0.0274} khuddakaṃ vāpi, garubhaṇḍakamevidaṃ;
::

::gathalast
Pādagaṇhanako loha-vārako bhājiyo mato.
::

::hangnum
2859\.
::

::gatha1
Uddhaṃ pana tato loha-vārako garubhaṇḍakaṃ;
::

::gathalast
Bhiṅkārādīni sabbāni, garubhaṇḍāni honti hi.
::

::hangnum
2860\.
::

::gatha1
Bhājetabbo ayopatto;
::

::gatha2
Tambāyothālakāpi ca;
::

::gatha3
Dhūmanettādikaṃ {pb:V:0.0242} neva;
::

::gathalast
Bhājetabbanti dīpitaṃ.
::

::hangnum
2861\.
::

::gatha1
Attanā paṭiladdhaṃ taṃ, lohabhaṇḍaṃ tu kiñcipi;
::

::gathalast
Na puggalikabhogena, bhuñjitabbañhi bhikkhunā.
::

::hangnum
2862\.
::

::gatha1
Kaṃsavaṭṭakalohānaṃ, bhājanānipi sabbaso;
::

::gathalast
Na puggalikabhogena, vaṭṭanti paribhuñjituṃ.
::

::hangnum
2863\.
::

::gatha1
Tipubhaṇḍepi eseva, nayo ñeyyo vibhāvinā;
::

::gathalast
Na doso saṅghike atthi, gihīnaṃ santakesu vā.
::

::hangnum
2864\.
::

::gatha1
Khīrapāsāṇasambhūtaṃ, garukaṃ taṭṭakādikaṃ;
::

::gathalast
Pādagaṇhanato uddhaṃ, ghaṭako garubhaṇḍako.
::

::hangnum
2865\.
::

::gatha1
Siṅgisajjhumayaṃ hāra-kūṭajaṃ phalikubbhavaṃ;
::

::gathalast
Bhājanāni na vaṭṭanti, gihīnaṃ santakānipi.
::

::hangnum
2866\.
::

::gatha1
Vāsi bhājaniyā khuddā, garubhaṇḍaṃ mahattarī;
::

::gathalast
Tathā pharasu vejjānaṃ, sirāvedhanakampi ca.
::

::hangnum
2867\.
::

::gatha1
Kuṭhāri vāsi kuddālo, garubhaṇḍaṃ nikhādanaṃ;
::

::gathalast
Sikharampi ca teneva, gahitanti pakāsitaṃ.
::

::hangnum
2868\.
::

::gatha1
Caturassamukhaṃ doṇi-mukhaṃ vaṅkampi tattha ca;
::

::gathalast
Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.
::

::hangnum
2869\.
::

::gatha1
Muṭṭhikamadhikaraṇī{pb:M:0.0275}, saṇḍāso vā tulādikaṃ;
::

::gathalast
Kiñci saṅghassa dinnaṃ ce, taṃ sabbaṃ garubhaṇḍakaṃ.
::

::hangnum
2870\.
::

::gatha1
Nhāpitassa ca saṇḍāso, kattarī ca mahattarī;
::

::gathalast
Mahāpipphalakaṃ tunna-kārānaṃ garubhaṇḍakaṃ.
::

::hangnum
2871\.
::

::gatha1
Valli saṅghassa dinnā vā, tatthajātāpi rakkhitā;
::

::gathalast
Aḍḍhabāhuppamāṇāpi, garu vettalatādikā.
::

::hangnum
2872\.
::

::gatha1
Suttavākādinibbattā, rajjukā yottakāni vā;
::

::gathalast
Saṅghassa dinnakāle tu, gacchanti garubhaṇḍataṃ.
::

::hangnum
2873\.
::

::gatha1
Nāḷikerassa hīre vā, vāke vā pana kenaci;
::

::gathalast
Vaṭṭetvā hi katā eka-vaṭṭāpi garubhaṇḍakaṃ.
::

::hangnum
2874\.
::

::gatha1
Veḷu {pb:V:0.0243} saṅghassa dinno vā, rakkhito tatthajātako;
::

::gathalast
Aṭṭhaṅgulāyato sūci-daṇḍamatto garuṃ siyā.
::

::hangnum
2875\.
::

::gatha1
Chattadaṇḍasalākāyo, daṇḍo kattarayaṭṭhipi;
::

::gathalast
Pādagaṇhanakā tela-nāḷī bhājaniyā ime.
::

::hangnum
2876\.
::

::gatha1
Muñjādīsupi yaṃ kiñci, muṭṭhimattaṃ garuṃ siyā;
::

::gathalast
Tālapaṇṇādimekampi, dinnaṃ vā tatthajātakaṃ.
::

::hangnum
2877\.
::

::gatha1
Aṭṭhaṅgulappamāṇopi, garukaṃ rittapotthako;
::

::gathalast
Mattikā pakatī vāpi, pañcavaṇṇā sudhāpi vā.
::

::hangnum
2878\.
::

::gatha1
Silesādīsu vā kiñci, dinnaṃ vā tatthajātakaṃ;
::

::gathalast
Tālapakkapamāṇaṃ tu, garubhaṇḍanti dīpitaṃ.
::

::hangnum
2879\.
::

::gatha1
Valliveḷādikaṃ kiñci, arakkhitamagopitaṃ;
::

::gathalast
Garubhaṇḍaṃ na hoteva, gahetabbaṃ yathāsukhaṃ.
::

::hangnum
2880\.
::

::gatha1
Rakkhitaṃ gopitaṃ vāpi, gahetabbaṃ tu gaṇhatā;
::

::gathalast
Samakaṃ atirekaṃ vā, datvā phātikameva vā.
::

::hangnum
2881\.
::

::gatha1
Añjanaṃ {pb:M:0.0276} haritālañca, tathā hiṅgu manosilā;
::

::gathalast
Bhājetabbanti viññeyyaṃ, viññunā vinayaññunā.
::

::hangnum
2882\.
::

::gatha1
Dārubhaṇḍepi yo koci, sūcidaṇḍappamāṇako;
::

::gathalast
Aṭṭhaṅgulāyato dāru-bhaṇḍako garubhaṇḍakaṃ.
::

::hangnum
2883\.
::

::gatha1
**Mahāaṭṭhakathāyaṃ** tu, vibhajitvāva dassitaṃ;
::

::gathalast
Āsandikopi sattaṅgo, bhaddapīṭhañca pīṭhikā.
::

::hangnum
2884\.
::

::gatha1
Pīṭhameḷakapādañca, tathāmaṇḍakavaṭṭakaṃ;
::

::gathalast
Kocchaṃ palālapīṭhañca, dhovane phalakampi ca.
::

::hangnum
2885\.
::

::gatha1
Bhaṇḍikā muggaro ceva, vatthaghaṭṭanamuggaro;
::

::gathalast
Ambaṇampi ca mañjūsā, nāvā rajanadoṇikā.
::

::hangnum
2886\.
::

::gatha1
Uḷuṅkopi samuggopi, karaṇḍampi kaṭacchupi;
::

::gathalast
Evamādi tu sabbampi, saṅghikaṃ garubhaṇḍakaṃ.
::

::hangnum
2887\.
::

::gatha1
Sabbaṃ dārumayaṃ geha-sambhāraṃ garukaṃ mataṃ;
::

::gathalast
Bhājiyaṃ kappiyaṃ cammaṃ, akappiyamabhājiyaṃ.
::

::hangnum
2888\.
::

::gatha1
Eḷacammaṃ {pb:V:0.0244} garuṃ vuttaṃ, tathevodukkhalādikaṃ;
::

::gathalast
Pesakārādibhaṇḍañca, kasibhaṇḍañca saṅghikaṃ.
::

::hangnum
2889\.
::

::gatha1
Tathevādhārako patta-pidhānaṃ tālavaṇṭakaṃ;
::

::gathalast
Bījanī pacchi caṅkoṭaṃ, sabbā sammuñjanī garu.
::

::hangnum
2890\.
::

::gatha1
Yaṃ kiñci bhūmattharaṇaṃ, yo koci kaṭasārako;
::

::gathalast
Cakkayuttakayānañca, sabbampi garubhaṇḍakaṃ.
::

::hangnum
2891\.
::

::gatha1
Chattañca muṭṭhipaṇṇañca, visāṇaṃtumbabhājanaṃ;
::

::gathalast
Upāhanāraṇīdhamma-karaṇādi lahuṃ idaṃ.
::

::hangnum
2892\.
::

::gatha1
Hatthidanto visāṇañca, yathāgatamatacchitaṃ;
::

::gathalast
Mañcapādādi yaṃ kiñci, bhājanīyamaniṭṭhitaṃ.
::

::hangnum
2893\.
::

::gatha1
Niṭṭhito {pb:M:0.0277} tacchito vāpi, vidho hiṅgukaraṇḍako;
::

::gathalast
Añjanī ca salākāyo, bhājanī udapuñchanī.
::

::hangnum
2894\.
::

::gatha1
Sabbaṃ kulālabhaṇḍampi, paribhogārahaṃ pana;
::

::gathalast
Pattaṅgārakaṭāhañca, dhūmadānaṃ kapallikā.
::

::hangnum
2895\.
::

::gatha1
Thūpikā dīparukkho ca, cayanacchadaniṭṭhakā;
::

::gathalast
Saṅghikaṃ pana sabbampi, garubhaṇḍanti dīpitaṃ.
::

::hangnum
2896\.
::

::gatha1
Patto kañcanako ceva, thālakaṃ kuṇḍikāpi ca;
::

::gathalast
Ghaṭako lohabhaṇḍepi, kuṇḍikāpi ca bhājiyā.
::

::hangnum
2897\.
::

::gatha1
Garunā garubhaṇḍañca, thāvarena ca thāvaraṃ;
::

::gathalast
Saṅghassa parivattetvā, gaṇhituṃ pana vaṭṭati.
::

::hangnum
2898\.
::

::gatha1
Adhotena ca pādena, nakkame sayanāsanaṃ;
::

::gathalast
Allapādena vā bhikkhu, tatheva saupāhano.
::

::hangnum
2899\.
::

::gatha1
Bhūmiyā niṭṭhubhantassa, parikammakatāya vā;
::

::gathalast
Parikammakataṃ bhittiṃ, apassentassa dukkaṭaṃ.
::

::hangnum
2900\.
::

::gatha1
Parikammakataṃ bhūmiṃ, saṅghikaṃ mañcapīṭhakaṃ;
::

::gathalast
Attano santakeneva, pattharitvāna kenaci.
::

::hangnum
2901\.
::

::gatha1
Nipajjitabbaṃ, sahasā, tassa niddāyato yadi;
::

::gathalast
Sarīrāvayavo koci, mañcaṃ phusati dukkaṭaṃ.
::

::hangnum
2902\.
::

::gatha1
Lomesu {pb:V:0.0245} pana lomānaṃ, gaṇanāyeva dukkaṭaṃ;
::

::gathalast
Talena hatthapādānaṃ, vaṭṭatakkamituṃ pana.
::

::hangnum
2903\.
::

::gatha1
Sahassagghanako koci, piṇḍapāto sacīvaro;
::

::gathalast
Patto avassikaṃ bhikkhuṃ, likhitvā ṭhapitopi ca.
::

::hangnum
2904\.
::

::gatha1
Tādiso piṇḍapātova, saṭṭhivassānamaccaye;
::

::gathalast
Uppanno saṭṭhivassassa, ṭhitikāya dade budho.
::

::hangnum
2905\.
::

::gatha1
Uddesabhattaṃ {pb:M:0.0278} bhuñjitvā, jāto ce sāmaṇerako;
::

::gathalast
Gahetuṃ labhati taṃ pacchā, sāmaṇerassa pāḷiyā.
::

::hangnum
2906\.
::

::gatha1
Sampuṇṇavīsavasso yo, sve uddesaṃ labhissati;
::

::gathalast
Ajja so upasampanno, atītā ṭhitikā siyā.
::

::hangnum
2907\.
::

::gatha1
Sace pana salākā tu, laddhā bhattaṃ na taṃdine;
::

::gathalast
Laddhaṃ, punadine tassa, gāhetabbaṃ, na saṃsayo.
::

::hangnum
2908\.
::

::gatha1
Uttaruttaribhaṅgassa, bhattassekacarassa hi;
::

::gathalast
Visuñhi ṭhitikā katvā, dātabbā tu salākikā.
::

::hangnum
2909\.
::

::gatha1
Bhattameva sace laddhaṃ, na panuttaribhaṅgakaṃ;
::

::gathalast
Laddhamuttaribhaṅgaṃ vā, na laddhaṃ bhattameva vā.
::

::hangnum
2910\.
::

::gatha1
Yena yena hi yaṃ yaṃ tu, na laddhaṃ, tassa tassa ca;
::

::gathalast
Taṃ taṃ punadine cāpi, gāhetabbanti dīpitaṃ.
::

::hangnum
2911\.
::

::gatha1
Saṅghuddesādikaṃ bhattaṃ, idaṃ sattavidhampi ca;
::

::gathalast
Āgantukādibhattañca, catubbidhamudīritaṃ.
::

::hangnum
2912\.
::

::gatha1
Vihāravārabhattañca, niccañca kuṭibhattakaṃ;
::

::gathalast
Pannarasavidhaṃ bhattaṃ, uddiṭṭhaṃ sabbamevidha.
::

::hangnum
2913\.
::

::gatha1
Pāḷimaṭṭhakathañceva, oloketvā punappunaṃ;
::

::gathalast
Saṅghike paccaye sammā, vibhajeyya vicakkhaṇo.
::

::centre
Senāsanakkhandhakakathā.
::

#### Vattakkhandhakakathā

::hangnum
2914\.
::

::gatha1
Āgantukāvāsikapiṇḍacārī-;
::

::gatha2
Senāsanāraññanumodanāsu{pb:V:0.0246};
::

::gatha3
Vattāni bhatte gamikassa jantā-;
::

::gathalast
Ghare tathā vaccakuṭippavese.
::

::hangnum
2915\.
::

::gatha1
Ācariyupajjhāyakasissasaddhi-{pb:M:0.0279};
::

::gatha2
Vihārivattānipi sabbasova;
::

::gatha3
Vattāni vuttāni catuddaseva;
::

::gathalast
Visuddhacittena vināyakena.
::

::hangnum
2916\.
::

::gatha1
Āgantukena ārāmaṃ, pavisantena bhikkhunā;
::

::gathalast
Chattaṃ panāpanetabbaṃ, muñcitabbā upāhanā.
::

::hangnum
2917\.
::

::gatha1
Oguṇṭhanaṃ na kātabbaṃ, sīse cīvarameva vā;
::

::gathalast
Na hi tena ca dhotabbā, pādā pānīyavārinā.
::

::hangnum
2918\.
::

::gatha1
Vanditabbāva pucchitvā, vihāre vuḍḍhabhikkhuno;
::

::gathalast
Kāle senāsanaṃ tena, pucchitabbañca bhikkhunā.
::

::hangnum
2919\.
::

::gatha1
Vaccaṭṭhānañca passāva-ṭṭhānaṃ pānīyameva ca;
::

::gathalast
Paribhojanīyaṃ saṅgha-katikaṃ gocarādikaṃ.
::

::hangnum
2920\.
::

::gatha1
Vuḍḍhamāgantukaṃ disvā, bhikkhunāvāsikenapi;
::

::gathalast
Pattaṃ paṭiggahetabbaṃ, paccuggantvāna cīvaraṃ.
::

::hangnum
2921\.
::

::gatha1
Āsanaṃ paññapetabbaṃ, tassa pādodakampi ca;
::

::gathalast
Upanikkhipitabbañca, pucchitabbañca vārinā.
::

::hangnum
2922\.
::

::gatha1
Vandeyyo paññapetabbaṃ, tassa senāsanampi ca;
::

::gathalast
Ajjhāvutthamavutthaṃ vā, gocarāgocarampi ca.
::

::hangnum
2923\.
::

::gatha1
Vaccaṭṭhānañca passāva-ṭṭhānaṃ sekkhakulāni ca;
::

::gathalast
Pavese nikkhame kālo, vattabbo pāniyādikaṃ.
::

::hangnum
2924\.
::

::gatha1
Sace so navako hoti;
::

::gatha2
Āgatāgantuko yathā;
::

::gatha3
Nisinneneva {pb:V:0.0247} tenassa;
::

::gathalast
Sabbamāvāsibhikkhunā.
::

::hangnum
2925\.
::

::gatha1
‘‘Atra {pb:M:0.0280} pattaṃ ṭhapehīti, nisīdāhīdamāsanaṃ’’;
::

::gathalast
Iccevaṃ pana vattabbaṃ, deyyaṃ senāsanampi ca.
::

::hangnum
2926\.
::

::gatha1
Dārumattikabhaṇḍāni, gantukāmena bhikkhunā;
::

::gathalast
Gantabbaṃ paṭisāmetvā, thaketvāvasathampi ca.
::

::hangnum
2927\.
::

::gatha1
Āpucchitvāpi gantabbaṃ, bhikkhunā sayanāsanaṃ;
::

::gathalast
Pucchitabbe asantepi, gopetvā vāpi sādhukaṃ.
::

::hangnum
2928\.
::

::gatha1
Sahasā pavise nāpi, sahasā na ca nikkhame;
::

::gathalast
Nātidūre naccāsanne, ṭhātabbaṃ piṇḍacārinā.
::

::hangnum
2929\.
::

::gatha1
Vāmahatthena saṅghāṭiṃ, uccāretvātha bhājanaṃ;
::

::gathalast
Dakkhiṇena paṇāmetvā, bhikkhaṃ gaṇheyya paṇḍito.
::

::hangnum
2930\.
::

::gatha1
Sūpaṃ vā dātukāmāti, sallakkheyya muhuttakaṃ;
::

::gathalast
Olokeyyantarā bhikkhu, na bhikkhādāyikāmukhaṃ.
::

::hangnum
2931\.
::

::gatha1
Pānīyādi panāneyyaṃ, bhikkhunāraññakenapi;
::

::gathalast
Nakkhattaṃ tena yogo ca, jānitabbā disāpi ca.
::

::hangnum
2932\.
::

::gatha1
Vaccapassāvatitthāni, bhavanti paṭipāṭiyā;
::

::gathalast
Karontassa yathāvuḍḍhaṃ, hoti āpatti dukkaṭaṃ.
::

::hangnum
2933\.
::

::gatha1
Sahasā ubbhajitvā vā, na ca vaccakuṭiṃ vise;
::

::gathalast
Ukkāsitvā bahi ṭhatvā, pavise saṇikaṃ pana.
::

::hangnum
2934\.
::

::gatha1
Vaccaṃ na nitthunantena, kātabbaṃ pana bhikkhunā;
::

::gathalast
Khādato dantakaṭṭhaṃ vā, karoto hoti dukkaṭaṃ.
::

::hangnum
2935\.
::

::gatha1
Vaccaṃ pana na kātabbaṃ, bahiddhā vaccadoṇiyā;
::

::gathalast
Passāvopi na kātabbo, bahi passāvadoṇiyā.
::

::hangnum
2936\.
::

::gatha1
Kharena nāvalekheyya, na kaṭṭhaṃ vaccakūpake;
::

::gathalast
Chaḍḍeyya na ca pāteyya, kheḷaṃ passāvadoṇiyā.
::

::hangnum
2937\.
::

::gatha1
Pādukāsu {pb:M:0.0281} ṭhitoyeva, ubbhajeyya vicakkhaṇo;
::

::gathalast
Paṭicchādeyya tattheva, ṭhatvā nikkhamane pana.
::

::hangnum
2938\.
::

::gatha1
Nācameyya {pb:V:0.0248} sace vaccaṃ, katvā yo salile sati;
::

::gathalast
Tassa dukkaṭamuddiṭṭhaṃ, muninā mohanāsinā.
::

::hangnum
2939\.
::

::gatha1
Sasaddaṃ nācametabbaṃ, katvā capu capūti ca;
::

::gathalast
Ācamitvā sarāvepi, sesetabbaṃ na tūdakaṃ.
::

::hangnum
2940\.
::

::gatha1
Ūhatampi adhovitvā, nikkhamantassa dukkaṭaṃ;
::

::gathalast
Uklāpāpi sace honti, sodhetabbaṃ asesato.
::

::hangnum
2941\.
::

::gatha1
Avalekhanakaṭṭhena, pūro ce pīṭharo pana;
::

::gathalast
Chaḍḍeyya kumbhi rittā ce, kumbhiṃ pūreyya vārinā.
::

::hangnum
2942\.
::

::gatha1
Anajjhiṭṭho hi vuḍḍhena, pātimokkhaṃ na uddise;
::

::gathalast
Dhammaṃ na ca bhaṇe, pañhaṃ, na puccheyya na vissaje.
::

::hangnum
2943\.
::

::gatha1
Āpucchitvā kathentassa, vuḍḍhaṃ vuḍḍhatarāgame;
::

::gathalast
Puna āpucchane kiccaṃ, natthīti paridīpitaṃ.
::

::hangnum
2944\.
::

::gatha1
Vuḍḍhenekavihārasmiṃ, saddhiṃ viharatā pana;
::

::gathalast
Anāpucchā hi sajjhāyo, na kātabbo kadācipi.
::

::hangnum
2945\.
::

::gatha1
Uddesopi na kātabbo, paripucchāya kā kathā;
::

::gathalast
Na ca dhammo kathetabbo, bhikkhunā dhammacakkhunā.
::

::hangnum
2946\.
::

::gatha1
Na dīpo vijjhāpetabbo, kātabbo vā na ceva so;
::

::gathalast
Vātapānakavāṭāni, thakeyya vivareyya no.
::

::hangnum
2947\.
::

::gatha1
Caṅkame caṅkamanto ca, vuḍḍhato parivattaye;
::

::gathalast
Tampi cīvarakaṇṇena, kāyena na ca ghaṭṭaye.
::

::hangnum
2948\.
::

::gatha1
Purato neva therānaṃ, nhāyeyya na panūpari;
::

::gathalast
Uttaraṃ otarantānaṃ, dade maggaṃ, na ghaṭṭaye.
::

::hangnum
2949\.
::

::gatha1
Vattaṃ {pb:M:0.0282} aparipūrento, na sīlaṃ paripūrati;
::

::gathalast
Asuddhasīlo duppañño, cittekaggaṃ na vindati.
::

::hangnum
2950\.
::

::gatha1
Vikkhittacittonekaggo, saddhammaṃ na ca passati;
::

::gathalast
Apassamāno saddhammaṃ, dukkhā na parimuccati.
::

::hangnum
2951\.
::

::gatha1
Tasmā hi vattaṃ pūreyya, jinaputto vicakkhaṇo;
::

::gathalast
Ovādaṃ buddhaseṭṭhassa, katvā nibbānamehiti.
::

::centre
Vattakkhandhakakathā.
::

#### Bhikkhunikkhandhakakathā

::hangnum
2952\.
::

::gatha1
Kāyaṃ {pb:V:0.0249} ūruṃ thanaṃ vāpi, vivaritvāna bhikkhunī;
::

::gathalast
Attano aṅgajātaṃ vā, bhikkhussa na ca dassaye.
::

::hangnum
2953\.
::

::gatha1
Bhikkhunā saha yaṃ kiñci, sampayojentiyāpi ca;
::

::gathalast
Tato bhāsantiyā bhikkhuṃ, hoti āpatti dukkaṭaṃ.
::

::hangnum
2954\.
::

::gatha1
Na ca bhikkhuniyā dīghaṃ, dhāreyya kāyabandhanaṃ;
::

::gathalast
Teneva kāyabandhena, thanapaṭṭena vā pana.
::

::hangnum
2955\.
::

::gatha1
Vilīvena ca paṭṭena, cammapaṭṭena vā tathā;
::

::gathalast
Dussapaṭṭena vā dussa-veṇiyā dussavaṭṭiyā.
::

::hangnum
2956\.
::

::gatha1
Na phāsukā nametabbā, dukkaṭaṃ tu namentiyā;
::

::gathalast
Na ghaṃsāpeyya samaṇī, jaghanaṃ aṭṭhikādinā.
::

::hangnum
2957\.
::

::gatha1
Hatthaṃ vā hatthakocchaṃ vā, pādaṃ vā mukhamūrukaṃ;
::

::gathalast
Koṭṭāpeti sace tassā, hoti āpatti dukkaṭaṃ.
::

::hangnum
2958\.
::

::gatha1
Na mukhaṃ limpitabbaṃ tu, na cuṇṇetabbameva ca;
::

::gathalast
Manosilāya vāpatti, mukhaṃ lañjantiyā siyā.
::

::hangnum
2959\.
::

::gatha1
Aṅgarāgo {pb:M:0.0283} na kātabbo, mukharāgopi vā tathā;
::

::gathalast
Avaṅgaṃ na ca kātabbaṃ, na kātabbaṃ visesakaṃ.
::

::hangnum
2960\.
::

::gatha1
Olokanakato rāgā, oloketuṃ na vaṭṭati;
::

::gathalast
Ṭhātabbaṃ na ca sāloke, sanaccaṃ na ca kāraye.
::

::hangnum
2961\.
::

::gatha1
Dukkaṭaṃ muninā vuttaṃ, gaṇikaṃ vuṭṭhapentiyā;
::

::gathalast
Suraṃ vā pana maṃsaṃ vā, paṇṇaṃ vā vikkiṇantiyā.
::

::hangnum
2962\.
::

::gatha1
Vaḍḍhiṃ vāpi vaṇijjaṃ vā, payojetuṃ na vaṭṭati;
::

::gathalast
Tirīṭaṃ kañcukaṃ vāpi, yadi dhāreti dukkaṭaṃ.
::

::hangnum
2963\.
::

::gatha1
Dāso vā pana dāsī vā, tathā kammakaropi vā;
::

::gathalast
Na cevupaṭṭhapetabbo, tiracchānagatopi vā.
::

::hangnum
2964\.
::

::gatha1
Na ca bhikkhuniyā sabba-nīlādiṃ pana cīvaraṃ;
::

::gathalast
Dhāretabbaṃ, na dhāreyya, sabbaṃ namatakampi ca.
::

::hangnum
2965\.
::

::gatha1
Paṭicchannāpaṭicchannaṃ{pb:V:0.0250}, chinnaṃ vācchinnameva vā;
::

::gathalast
Purisabyañjanaṃ sabbaṃ, oloketuṃ na vaṭṭati.
::

::hangnum
2966\.
::

::gatha1
Dūratova ca passitvā, bhikkhuṃ bhikkhuniyā pana;
::

::gathalast
Maggo tassa padātabbo, okkamitvāna dūrato.
::

::hangnum
2967\.
::

::gatha1
Bhikkhuṃ pana ca passitvā, pattaṃ bhikkhaṃ carantiyā;
::

::gathalast
Nīharitvā tamukkujjaṃ, dassetabbaṃ tu bhikkhuno.
::

::hangnum
2968\.
::

::gatha1
Saṃvellikañca kātuṃ vā, dhāretuṃ kaṭisuttakaṃ;
::

::gathalast
Utukāle anuññātaṃ, utunīnaṃ mahesinā.
::

::hangnum
2969\.
::

::gatha1
Itthiposayutaṃ yānaṃ, hatthavaṭṭakameva vā;
::

::gathalast
Pāṭaṅkī ca gilānāya, vaṭṭatevābhirūhituṃ.
::

::hangnum
2970\.
::

::gatha1
Garudhamme ṭhitāyāpi, mānattaṃ tu carantiyā;
::

::gathalast
Sammannitvā padātabbā, dutiyā pana bhikkhunī.
::

::hangnum
2971\.
::

::gatha1
Yassā pabbajjakāle tu, gabbho vuṭṭhāti itthiyā;
::

::gathalast
Putto yadi ca tassāpi, dātabbā dutiyā tathā.
::

::hangnum
2972\.
::

::gatha1
Mātā {pb:M:0.0284} labhati pāyetuṃ, bhojetuṃ puttamattano;
::

::gathalast
Maṇḍetumpi ure katvā, setuṃ labhati sā pana.
::

::hangnum
2973\.
::

::gatha1
Ṭhapetvā sahaseyyaṃ tu, tasmiṃ dutiyikāya hi;
::

::gathalast
Purisesu yathāññesu, vattitabbaṃ tatheva ca.
::

::hangnum
2974\.
::

::gatha1
Vibbhameneva sā hoti, yasmā idha abhikkhunī;
::

::gathalast
Tasmā bhikkhuniyā sikkhā-paccakkhānaṃ na vijjati.
::

::hangnum
2975\.
::

::gatha1
Vibbhantāya yathā tassā, puna natthūpasampadā;
::

::gathalast
Gatāya titthāyatanaṃ, tathā natthūpasampadā.
::

::hangnum
2976\.
::

::gatha1
Chedanaṃ nakhakesānaṃ, purisehi ca vandanaṃ;
::

::gathalast
Vaṇassa parikammampi, sādituṃ pana vaṭṭati.
::

::hangnum
2977\.
::

::gatha1
Na vaccakuṭiyā vacco, kātabbo yāya kāyaci;
::

::gathalast
Heṭṭhāpi vivaṭe uddhaṃ, paṭicchannepi vaṭṭati.
::

::hangnum
2978\.
::

::gatha1
Na ca vaṭṭati sabbattha, pallaṅkena nisīdituṃ;
::

::gathalast
Gilānāyaḍḍhapallaṅkaṃ, vaṭṭatīti pakāsitaṃ.
::

::hangnum
2979\.
::

::gatha1
Na {pb:V:0.0251} ca bhikkhuniyāraññe, vatthabbaṃ tu kathañcana;
::

::gathalast
Atitthe naratitthe vā, nhāyituṃ na ca vaṭṭati.
::

::hangnum
2980\.
::

::gatha1
Samaṇī gandhacuṇṇena, yā ca vāsitamattiyā;
::

::gathalast
Nhāyeyya paṭisote vā, tassā āpatti dukkaṭaṃ.
::

::hangnum
2981\.
::

::gatha1
‘‘Tvaṃyeva paribhuñjā’’ti, paribhogatthamattano;
::

::gathalast
Dinnaṃ abhutvā aññassa, dentiyā pana dukkaṭaṃ.
::

::hangnum
2982\.
::

::gatha1
Sabbaṃ paṭiggahāpetvā, bhikkhūhi paribhuñjituṃ;
::

::gathalast
Asantenupasampanne, bhikkhunīnaṃ tu vaṭṭati.
::

::centre
Bhikkhunikkhandhakakathā.
::

::centre
Iti vinayavinicchaye khandhakakathā niṭṭhitā.
::

#### Catubbidhakammakathā

::hangnum
2983\.
::

::gatha1
Cattārimāni {pb:M:0.0285} kammāni, apalokanasaññitaṃ;
::

::gathalast
Ñatti ñattidutiyañca, kammaṃ ñatticatutthakaṃ.
::

::hangnum
2984\.
::

::gatha1
Apalokanakammaṃ tu, pañca ṭhānāni gacchati;
::

::gathalast
Ñattikammaṃ navaṭṭhānaṃ, dutiyaṃ satta gacchati.
::

::hangnum
2985\.
::

::gatha1
Tathā ñatticatutthampi, satta ṭhānāni gacchati;
::

::gathalast
Nissāraṇañca osāro, bhaṇḍukaṃ brahmadaṇḍako.
::

::hangnum
2986\.
::

::gatha1
**Apalokanakamma**ñhi, kammalakkhaṇapañcamaṃ;
::

::gathalast
**Nissāraṇañca osāraṃ,** samaṇuddesato vade.
::

::hangnum
2987\.
::

::gatha1
**Bhaṇḍukaṃ** pabbajantena, channena **brahmadaṇḍakaṃ**;
::

::gathalast
Aññassapi ca kātabbo, tathārūpassa bhikkhuno.
::

::hangnum
2988\.
::

::gatha1
Sabbo sannipatitvāna, āpucchitvāna sabbaso;
::

::gathalast
Cīvarādiparikkhāraṃ, saṅgho yaṃ deti tassa hi.
::

::hangnum
2989\.
::

::gatha1
Tikkhattuṃ apaloketvā, bhikkhūnaṃ ruciyā pana;
::

::gathalast
Evaṃ saṅghassa dānaṃ tu, hoti taṃ **kammalakkhaṇaṃ**.
::

::hangnum
2990\.
::

::gatha1
Nissāraṇamathosāro{pb:V:0.0252}, uposathapavāraṇā;
::

::gathalast
Sammuti ceva dānañca, paṭiggāho ca sattamo.
::

::hangnum
2991\.
::

::gatha1
Paccukkaḍḍhanatā ceva, aṭṭhamī parikittitā;
::

::gathalast
Kammassa lakkhaṇañcāti, nava ṭhānāni ñattiyā.
::

::hangnum
2992\.
::

::gatha1
Vinicchaye asampatte, therassāvinayaññuno;
::

::gathalast
Tassa nissāraṇā vuttā, yā sā **nissāraṇā**ti hi.
::

::hangnum
2993\.
::

::gatha1
Upasampadāpekkhassa, āgaccho**sāraṇā**ti sā;
::

::gathalast
**Uposatha**vasenāpi, **pavāraṇa**vasenapi.
::

::hangnum
2994\.
::

::gatha1
Ñattiyā {pb:M:0.0286} ṭhapitattā hi, ñattikammānime duve;
::

::gathalast
‘‘Upasampadāpekkhañhi, anusāseyyaha’’nti ca.
::

::hangnum
2995\.
::

::gatha1
‘‘Itthannāmamahaṃ bhikkhuṃ, puccheyyaṃ vinaya’’nti ca;
::

::gathalast
Evamādipavattā hi, edisā ñatti **sammuti**.
::

::hangnum
2996\.
::

::gatha1
Nissaṭṭhacīvarādīnaṃ, dānaṃ **‘‘dāna’’**nti vuccati;
::

::gathalast
Āpattīnaṃ paṭiggāho, **‘‘paṭiggāho’’**ti vuccati.
::

::hangnum
2997\.
::

::gatha1
**Paccukkaḍḍhanatā** nāma, pavārukkaḍḍhanā matā;
::

::gathalast
‘‘Imaṃ uposathaṃ katvā, kāle pavārayāmi’’ti.
::

::hangnum
2998\.
::

::gatha1
Tiṇavatthārake sabba-paṭhamā ñatti cetarā;
::

::gathalast
**Kammalakkhaṇa**metanti, nava ṭhānāni ñattiyā.
::

::hangnum
2999\.
::

::gatha1
Ñattidutiyakammampi, satta ṭhānāni gacchati;
::

::gathalast
Nissāraṇamathosāraṃ, sammutiṃ dānameva ca.
::

::hangnum
3000\.
::

::gatha1
Uddhāraṃ desanaṃ kamma-lakkhaṇaṃ pana sattamaṃ;
::

::gathalast
Pattanikkujjanādī tu, **nissārosāraṇā** matā.
::

::hangnum
3001\.
::

::gatha1
**Sammuti** nāma sīmādi, sā pañcadasadhā matā;
::

::gathalast
**Dānaṃ** kathinavatthassa, **dānaṃ** matakavāsaso.
::

::hangnum
3002\.
::

::gatha1
Kathinassantarubbhāro, **‘‘ubbhāro’’**ti pavuccati;
::

::gathalast
**Desanā** kuṭivatthussa, vihārassa ca vatthuno.
::

::hangnum
3003\.
::

::gatha1
Tiṇavatthārakamme ca, mohāropanatādisu;
::

::gathalast
Kammavācāvasenettha, **kammalakkhaṇatā** matā.
::

::hangnum
3004\.
::

::gatha1
Iti {pb:V:0.0253} ñattidutiyassa, ime satta pakāsitā;
::

::gathalast
Tathā ñatticatutthampi, satta ṭhānāni gacchati.
::

::hangnum
3005\.
::

::gatha1
Nissāraṇamathosāraṃ, sammutiṃ dānaniggahaṃ;
::

::gathalast
Samanubhāsanañceva, sattamaṃ kammalakkhaṇaṃ.
::

::hangnum
3006\.
::

::gatha1
Sattannaṃ tajjanādīnaṃ, kammānaṃ karaṇaṃ pana;
::

::gathalast
**Nissāraṇā**tha passaddhi, tesaṃ **osāraṇā** matā.
::

::hangnum
3007\.
::

::gatha1
Ovādo {pb:M:0.0287} bhikkhunīnaṃ tu, **sammutī**ti pakāsitā;
::

::gathalast
Mānattaparivāsānaṃ, dānaṃ **‘‘dāna’’**nti vuccati.
::

::hangnum
3008\.
::

::gatha1
Puna mūlāpaṭikkasso, **‘‘niggaho’’**ti pavuccati;
::

::gathalast
Ukkhittassānuvattikā, aṭṭha yāvatatīyakā.
::

::hangnum
3009\.
::

::gatha1
Ariṭṭho caṇḍakāḷī ca, ekādasa bhavantime;
::

::gathalast
Imesaṃ tu vasā ñeyyā, dasekā **samanubhāsanā**.
::

::hangnum
3010\.
::

::gatha1
Upasampadakammañca, kammamabbhānasaññitaṃ;
::

::gathalast
Idaṃ ñatticatutthe tu, sattamaṃ **kammalakkhaṇaṃ**.
::

::hangnum
3011\.
::

::gatha1
Apalokanakammañcā-paloketvāva kāraye;
::

::gathalast
Ñattiyā dutiyenāpi, catutthena na kāraye.
::

::hangnum
3012\.
::

::gatha1
Ñattidutiyakammāni, lahukānatthi kānici;
::

::gathalast
Kātabbānapaloketvā, sabbā sammutiyo siyuṃ.
::

::hangnum
3013\.
::

::gatha1
Sesāni apaloketvā, kātuṃ pana na vaṭṭati;
::

::gathalast
Yathāvuttanayeneva, tena teneva kāraye.
::

::centre
Catubbidhakammakathā.
::

#### Kammavipattikathā

::hangnum
3014\.
::

::gatha1
Vatthuto ñattito ceva, anussāvanasīmato;
::

::gathalast
Parisatoti pañceva, kammadosā pakāsitā.
::

::hangnum
3015\.
::

::gatha1
Sammukhākaraṇīyaṃ {pb:V:0.0254} yaṃ, taṃ karoti asammukhā;
::

::gathalast
Kammaṃ vatthuvipannaṃ taṃ, adhammanti pavuccati.
::

::hangnum
3016\.
::

::gatha1
Asammukhākaraṇīyāni, aṭṭheva ca bhavanti hi;
::

::gathalast
Pattanikkujjanañceva, pattassukkujjanampi ca.
::

::hangnum
3017\.
::

::gatha1
Pakāsanīyakammañca{pb:M:0.0288}, sekkhaummattasammuti;
::

::gathalast
Avandiyo tathā brahma-daṇḍo dūtūpasampadā.
::

::hangnum
3018\.
::

::gatha1
Imānaṭṭha ṭhapetvāna, sesāni pana sabbaso;
::

::gathalast
**Sammukhākaraṇīyāni,** kammāni sugatobravi.
::

::hangnum
3019\.
::

::gatha1
Ñattito pana pañceva, vipajjananayā matā;
::

::gathalast
Na parāmasati vatthuñca, saṅghaṃ puggalameva vā.
::

::hangnum
3020\.
::

::gatha1
Na parāmasati ñattiṃ vā, pacchā ñattiṃ ṭhapeti vā;
::

::gathalast
Pañcahetehi kammāni, ñattitova vipajjare.
::

::hangnum
3021\.
::

::gatha1
Anussāvanato pañca, kammadosā pakāsitā;
::

::gathalast
Na parāmasati vatthuṃ vā, saṅghaṃ puggalameva vā.
::

::hangnum
3022\.
::

::gatha1
Hāpeti sāvanaṃ vāpi, sāvetasamayepi vā;
::

::gathalast
Evaṃ pana vipajjanti, anussāvanatopi ca.
::

::hangnum
3023\.
::

::gatha1
Ekādasahi sīmāhi, sīmato kammadosatā;
::

::gathalast
Vuttā uposathe tāva, khandhake sabbaso mayā.
::

::hangnum
3024\.
::

::gatha1
Catuvaggena kātabbe, kammappattā anāgatā;
::

::gathalast
Chando ca na panānīto, paṭikkosanti sammukhā.
::

::hangnum
3025\.
::

::gatha1
Evaṃ tivaṅgiko doso, parisāya vasā siyā;
::

::gathalast
Āgatā kammapattā ca, chando ca na panāgato.
::

::hangnum
3026\.
::

::gatha1
Sammukhā paṭisedhenti, dutiye catuvaggike;
::

::gathalast
Āgatā kammapattā ca, chandopi ca samāhaṭo.
::

::hangnum
3027\.
::

::gatha1
Paṭikkosova etthatthi, tatiye catuvaggike;
::

::gathalast
Evaṃ pañcādivaggesu, saṅghesu tividhesupi.
::

::hangnum
3028\.
::

::gatha1
Catutthikā {pb:M:0.0289} siyuṃ dosā, dasa dve parisāvasā;
::

::gathalast
Evaṃ dvādasadhā ettha, kammāni hi vipajjare.
::

::centre
Kammavipattikathā.
::

#### Sedamocanakathā

Ka.

::gatha1
Soḷasaparivārassa{pb:V:0.0255}, parivārassa sādarā;
::

::gathalast
Suṇātha nipuṇe pañhe, gūḷhatthe bhaṇato mama.
::

Kha.

::gatha1
Divāpajjati no rattiṃ, rattiṃyeva ca no divā;
::

::gathalast
Kathañca paṭiggaṇhanto, na gaṇhanto kathaṃ pana.
::

Ga.

::gatha1
Chindantassa siyāpatti, tathevāchindatopi ca;
::

::gathalast
Chādentassa tathāpatti-na chādentassa bhikkhuno.
::

Gha.

::gatha1
Kā cāpatti samāpatti-lābhinoyeva bhikkhuno;
::

::gathalast
Asamāpattilābhissa, kā ca nāmassa sā bhave.
::

Ṅa.

::gatha1
Garukaṃ bhaṇato saccaṃ, alikaṃ bhaṇato siyuṃ;
::

::gathalast
Lahuṃ saccaṃ bhaṇantassa, musā ca bhaṇato garuṃ.
::

Ca.

::gatha1
Pavisanto ca ārāmaṃ, āpajjati na nikkhamaṃ;
::

::gathalast
Nikkhamantova āpatti, na ceva pavisaṃ pana;
::

Cha.

::gatha1
Samādiyanto asamādiyanto;
::

::gatha2
Anādiyantopi ca ādiyanto;
::

::gatha3
Dento adentopi siyā sadoso;
::

::gathalast
Tathā karontopi ca no karonto.
::

Ja.

::gatha1
Āpajjati ca dhārento, adhārento tatheva ca;
::

::gathalast
Dvinnaṃ mātā pitā sāva, kathaṃ hoti? Bhaṇāhi me.
::

Jha.

::gatha1
Ubhatobyañjanā {pb:M:0.0290} itthī, gabbhaṃ gaṇhāti attanā;
::

::gathalast
Gaṇhāpeti paraṃ gabbhaṃ, tasmā mātāpitā ca sā.
::

Ña.

::gatha1
Gāme vā yadi vāraññe, yaṃ paresaṃ mamāyitaṃ;
::

::gatha2
Na harantova taṃ theyyā, kathaṃ pārājiko bhave;
::

Ṭa.



::gatha1
Theyyasaṃvāsako eso, liṅgasaṃvāsathenako;
::

::gathalast
Parabhaṇḍaṃ agaṇhanto, tena hoti parājito.
::

Ṭha.

::gatha1
Nāriṃ rūpavatiṃ bhikkhu, rattacitto asaññato;
::

::gathalast
Methunaṃ tāya katvāpi, na so pārājiko kathaṃ;
::

Ḍa.

::gatha1
Accharāsadisaṃ {pb:V:0.0256} nāriṃ, supinantena passati;
::

::gathalast
Tāya methunasaṃyoge, katepi na bhavissati.
::

Ḍha.

::gatha1
Bahiddhā gehato bhikkhu, itthī gabbhantaraṃ gatā;
::

::gathalast
Chiddaṃ gehassa nevatthi, kathaṃ methunato cuto;
::

Ṇa.

::gatha1
Antodussakuṭiṭṭhena, mātugāmena methunaṃ;
::

::gathalast
Santhatādivaseneva, katvā hoti parājito.
::

Ta.

::gatha1
Sutte ca vinayeyeva, khandhake sānulomike;
::

::gathalast
Sabbattha nipuṇā dhīrā, ime pañhe bhaṇanti te.
::

Tha.

::gatha1
Khandhake parivāre ca, vinaye sānulomike;
::

::gathalast
Ādaro karaṇīyova, paṭubhāvaṃ panicchitā.
::

::centre
Sedamocanakathā.
::

#### Pakiṇṇakavinicchayakathā

::hangnum
3029\.
::

::gatha1
Chattaṃ paṇṇamayaṃ kiñci, bahi anto ca sabbaso;
::

::gathalast
Pañcavaṇṇena suttena, sibbituṃ na ca vaṭṭati.
::

::hangnum
3030\.
::

::gatha1
Chindituṃ {pb:M:0.0291} aḍḍhacandaṃ vā, paṇṇe makaradantakaṃ;
::

::gathalast
Ghaṭakaṃ vāḷarūpaṃ vā, lekhā daṇḍe na vaṭṭati.
::

::hangnum
3031\.
::

::gatha1
Sibbituṃ ekavaṇṇena, chattaṃ suttena vaṭṭati;
::

::gathalast
Thiratthaṃ, pañcavaṇṇānaṃ, pañjaraṃ vā vinandhituṃ.
::

::hangnum
3032\.
::

::gatha1
Ghaṭakaṃ vāḷarūpaṃ vā, lekhā vā pana kevalā;
::

::gathalast
Bhinditvā vāpi ghaṃsitvā, dhāretuṃ pana vaṭṭati.
::

::hangnum
3033\.
::

::gatha1
Ahichattakasaṇṭhānaṃ, daṇḍabundamhi vaṭṭati;
::

::gathalast
Ukkiritvā katā lekhā, bandhanatthāya vaṭṭati.
::

::hangnum
3034\.
::

::gatha1
Nānāvaṇṇehi suttehi, maṇḍanatthāya cīvaraṃ;
::

::gathalast
Samaṃ satapadādīnaṃ, sibbituṃ na ca vaṭṭati.
::

::hangnum
3035\.
::

::gatha1
Pattassa {pb:V:0.0257} pariyante vā, tathā pattamukhepi vā;
::

::gathalast
Veṇiṃ saṅkhalikaṃ vāpi, karoto hoti dukkaṭaṃ.
::

::hangnum
3036\.
::

::gatha1
Paṭṭampi gaṇṭhipāsānaṃ, aṭṭhakoṇādikaṃvidhiṃ;
::

::gathalast
Tatthagghiyagadārūpaṃ, muggarādiṃ karonti ca.
::

::hangnum
3037\.
::

::gatha1
Tattha kakkaṭakakkhīni, uṭṭhāpenti na vaṭṭati;
::

::gathalast
Suttā ca piḷakā tattha, duviññeyyāva dīpitā.
::

::hangnum
3038\.
::

::gatha1
Catukoṇāva vaṭṭanti, gaṇṭhipāsakapaṭṭakā;
::

::gathalast
Kaṇṇakoṇesu suttāni, ratte chindeyya cīvare.
::

::hangnum
3039\.
::

::gatha1
Sūcikammavikāraṃ vā, aññaṃ vā pana kiñcipi;
::

::gathalast
Cīvare bhikkhunā kātuṃ, kārāpetuṃ na vaṭṭati.
::

::hangnum
3040\.
::

::gatha1
Yo ca pakkhipati bhikkhu cīvaraṃ;
::

::gatha2
Kañjipiṭṭhakhaliallikādisu;
::

::gatha3
Vaṇṇamaṭṭhamabhipatthayaṃ paraṃ;
::

::gathalast
Tassa natthi pana mutti dukkaṭā.
::

::hangnum
3041\.
::

::gatha1
Sūcihatthamalādīnaṃ{pb:M:0.0292}, karaṇe cīvarassa ca;
::

::gathalast
Tathā kiliṭṭhakāle ca, dhovanatthaṃ tu vaṭṭati.
::

::hangnum
3042\.
::

::gatha1
Rajane pana gandhaṃ vā, telaṃ vā lākhameva vā;
::

::gathalast
Kiñci pakkhipituṃ tattha, bhikkhuno na ca vaṭṭati.
::

::hangnum
3043\.
::

::gatha1
Saṅkhena maṇinā vāpi, aññenapi ca kenaci;
::

::gathalast
Cīvaraṃ na ca ghaṭṭeyya, ghaṃsitabbaṃ na doṇiyā.
::

::hangnum
3044\.
::

::gatha1
Cīvaraṃ doṇiyaṃ katvā, nāpi ghaṭṭeyya muṭṭhinā;
::

::gathalast
Rattaṃ paharituṃ kiñci, hattheheva ca vaṭṭati.
::

::hangnum
3045\.
::

::gatha1
Gaṇṭhike pana lekhā vā, piḷakā vā na vaṭṭati;
::

::gathalast
Kappabinduvikāro vā, pāḷikaṇṇikabhedato.
::

::hangnum
3046\.
::

::gatha1
Thālakassa ca pattassa, bahi antopi vā pana;
::

::gathalast
Āraggena katā lekhā, na ca vaṭṭati kācipi.
::

::hangnum
3047\.
::

::gatha1
Āropetvā bhamaṃ pattaṃ, majjitvā ce pacanti ca;
::

::gathalast
‘‘Maṇivaṇṇaṃ karissāma’’, iti kātuṃ na vaṭṭati.
::

::hangnum
3048\.
::

::gatha1
Pattamaṇḍalake {pb:V:0.0258} kiñci, bhittikammaṃ na vaṭṭati;
::

::gathalast
Na doso koci tatthassa, kātuṃ makaradantakaṃ.
::

::hangnum
3049\.
::

::gatha1
Na dhammakaraṇacchatte, lekhā kācipi vaṭṭati;
::

::gathalast
Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.
::

::hangnum
3050\.
::

::gatha1
Suttaṃ vā diguṇaṃ katvā, koṭṭenti ca tahiṃ tahiṃ;
::

::gathalast
Kāyabandhanasobhatthaṃ, taṃ na vaṭṭati bhikkhuno.
::

::hangnum
3051\.
::

::gatha1
Dasāmukhe daḷhatthāya, dvīsu antesu vaṭṭati;
::

::gathalast
Mālākammalatākamma-cittikampi na vaṭṭati.
::

::hangnum
3052\.
::

::gatha1
Akkhīni tattha dassetvā, koṭṭite pana kā kathā;
::

::gathalast
Kakkaṭakkhīni vā tattha, uṭṭhāpetuṃ na vaṭṭati.
::

::hangnum
3053\.
::

::gatha1
Ghaṭaṃ {pb:M:0.0293} deḍḍubhasīsaṃ vā, makarassa mukhampi vā;
::

::gathalast
Vikārarūpaṃ yaṃ kiñci, na vaṭṭati dasāmukhe.
::

::hangnum
3054\.
::

::gatha1
Ujukaṃ macchakaṇṭaṃ vā, maṭṭhaṃ vā pana paṭṭikaṃ;
::

::gathalast
Khajjūripattakākāraṃ, katvā vaṭṭati koṭṭitaṃ.
::

::hangnum
3055\.
::

::gatha1
Paṭṭikā sūkarantanti, duvidhaṃ kāyabandhanaṃ;
::

::gathalast
Rajjukā dussapaṭṭādi, sabbaṃ tassānulomikaṃ.
::

::hangnum
3056\.
::

::gatha1
Murajaṃ maddavīṇañca, deḍḍubhañca kalābukaṃ;
::

::gathalast
Rajjuyo na ca vaṭṭanti, purimā dvedasā siyuṃ.
::

::hangnum
3057\.
::

::gatha1
Dasā pāmaṅgasaṇṭhānā, niddiṭṭhā kāyabandhane;
::

::gathalast
Ekā dviticatasso vā, vaṭṭanti na tato paraṃ.
::

::hangnum
3058\.
::

::gatha1
Ekarajjumayaṃ vuttaṃ, muninā kāyabandhanaṃ;
::

::gathalast
Tañca pāmaṅgasaṇṭhānaṃ, ekampi ca na vaṭṭati.
::

::hangnum
3059\.
::

::gatha1
Rajjuke ekato katvā, bahū ekāya rajjuyā;
::

::gathalast
Nirantarañhi veṭhetvā, kataṃ vaṭṭati bandhituṃ.
::

::hangnum
3060\.
::

::gatha1
Dantakaṭṭhavisāṇaṭṭhi-lohaveḷunaḷabbhavā;
::

::gathalast
Jatusaṅkhamayāsutta-phalajā vidhakā matā.
::

::hangnum
3061\.
::

::gatha1
Kāyabandhanavidhepi, vikāro na ca vaṭṭati;
::

::gathalast
Tattha tattha pariccheda-lekhāmattaṃ tu vaṭṭati.
::

::hangnum
3062\.
::

::gatha1
Mālākammalatākamma-nānārūpavicittitā{pb:V:0.0259};
::

::gathalast
Na ca vaṭṭati bhikkhūnaṃ, añjanī janarañjanī.
::

::hangnum
3063\.
::

::gatha1
Tādisaṃ pana ghaṃsitvā, veṭhetvā suttakena vā;
::

::gathalast
Vaḷañjantassa bhikkhussa, na doso koci vijjati.
::

::hangnum
3064\.
::

::gatha1
Vaṭṭā vā caturassā vā, aṭṭhaṃsā vāpi añjanī;
::

::gathalast
Vaṭṭatevāti niddiṭṭhā, vaṇṇamaṭṭhā na vaṭṭati.
::

::hangnum
3065\.
::

::gatha1
Tathāñjanisalākāpi{pb:M:0.0294}, añjanithavikāya ca;
::

::gathalast
Nānāvaṇṇehi suttehi, cittakammaṃ na vaṭṭati.
::

::hangnum
3066\.
::

::gatha1
Ekavaṇṇena suttena, sipāṭiṃ yena kenaci;
::

::gathalast
Yaṃ kiñci pana sibbetvā, vaḷañjantassa vaṭṭati.
::

::hangnum
3067\.
::

::gatha1
Maṇikaṃ piḷakaṃ vāpi, pipphale ārakaṇṭake;
::

::gathalast
Ṭhapetuṃ pana yaṃ kiñci, na ca vaṭṭati bhikkhuno.
::

::hangnum
3068\.
::

::gatha1
Daṇḍakepi pariccheda-lekhāmattaṃ tu vaṭṭati;
::

::gathalast
Valitvā ca nakhacchedaṃ, karontīti hi vaṭṭati.
::

::hangnum
3069\.
::

::gatha1
Uttarāraṇiyaṃ vāpi, dhanuke pelladaṇḍake;
::

::gathalast
Mālākammādi yaṃ kiñci, vaṇṇamaṭṭhaṃ na vaṭṭati.
::

::hangnum
3070\.
::

::gatha1
Saṇḍāse dantakaṭṭhānaṃ, tathā chedanavāsiyā;
::

::gathalast
Dvīsu passesu lohena, bandhituṃ pana vaṭṭati.
::

::hangnum
3071\.
::

::gatha1
Tathā kattaradaṇḍepi, cittakammaṃ na vaṭṭati;
::

::gathalast
Vaṭṭalekhāva vaṭṭanti, ekā vā dvepi heṭṭhato.
::

::hangnum
3072\.
::

::gatha1
Visāṇe nāḷiyaṃ vāpi, tathevāmaṇḍasārake;
::

::gathalast
Telabhājanake sabbaṃ, vaṇṇamaṭṭhaṃ tu vaṭṭati.
::

::hangnum
3073\.
::

::gatha1
Pānīyassa uḷuṅkepi, doṇiyaṃ rajanassapi;
::

::gathalast
Ghaṭe phalakapīṭhepi, valayādhārakādike.
::

::hangnum
3074\.
::

::gatha1
Tathā pattapidhāne ca, tālavaṇṭe ca bījane;
::

::gathalast
Pādapuñchaniyaṃ vāpi, sammuñjaniyameva ca.
::

::hangnum
3075\.
::

::gatha1
Mañce bhūmatthare pīṭhe, bhisibimbohanesu ca;
::

::gathalast
Mālākammādikaṃ cittaṃ, sabbameva ca vaṭṭati.
::

::hangnum
3076\.
::

::gatha1
Nānāmaṇimayatthambha-kavāṭadvārabhittikaṃ{pb:V:0.0260};
::

::gathalast
Senāsanamanuññātaṃ, kā kathā vaṇṇamaṭṭhake.
::

::hangnum
3077\.
::

::gatha1
Sovaṇṇiyaṃ {pb:M:0.0295} dvārakavāṭabaddhaṃ;
::

::gatha2
Suvaṇṇanānāmaṇibhittibhūmiṃ;
::

::gatha3
Na kiñci ekampi nisedhanīyaṃ;
::

::gathalast
Senāsanaṃ vaṭṭati sabbameva.
::

::hangnum
3078\.
::

::gatha1
Buddhaṃ dhammañca saṅghañca, na uddissa davaṃ kare;
::

::gathalast
Mūgabbatādikaṃ neva, gaṇheyya titthiyabbataṃ.
::

::hangnum
3079\.
::

::gatha1
Kāyaṃ vā aṅgajātaṃ vā, ūruṃ vā na tu dassaye;
::

::gathalast
Bhikkhunīnaṃ tu tā vāpi, na siñce udakādinā.
::

::hangnum
3080\.
::

::gatha1
Vassamaññattha vuṭṭho ce, bhāgamaññattha gaṇhati;
::

::gathalast
Dukkaṭaṃ puna dātabbaṃ, gīvā naṭṭhepi jajjare.
::

::hangnum
3081\.
::

::gatha1
Codito so sace tehi, bhikkhūhi na dadeyyataṃ;
::

::gathalast
Dhuranikkhepane tesaṃ, bhaṇḍaggheneva kāraye.
::

::hangnum
3082\.
::

::gatha1
Akappiyasamādānaṃ, karoto hoti dukkaṭaṃ;
::

::gathalast
Davā silaṃ pavijjhanto, dukkaṭā na ca muccati.
::

::hangnum
3083\.
::

::gatha1
Gihīgopakadānasmiṃ, na doso koci gaṇhato;
::

::gathalast
Paricchedanayo vutto, saṅghacetiyasantake.
::

::hangnum
3084\.
::

::gatha1
Yānaṃ purisasaṃyuttaṃ, hatthavaṭṭakameva vā;
::

::gathalast
Pāṭaṅkiñca gilānassa, vaṭṭatevābhirūhituṃ.
::

::hangnum
3085\.
::

::gatha1
Na ca bhikkhuniyā saddhiṃ, sampayojeyya kiñcipi;
::

::gathalast
Dukkaṭaṃ bhikkhuniṃ rāgā, obhāsentassa bhikkhuno.
::

::hangnum
3086\.
::

::gatha1
Bhikkhunīnaṃ have bhikkhu, pātimokkhaṃ na uddise;
::

::gathalast
Āpattiṃ vā sace tāsaṃ, paṭiggaṇheyya dukkaṭaṃ.
::

::hangnum
3087\.
::

::gatha1
Attano paribhogatthaṃ, dinnamaññassa kassaci;
::

::gathalast
Paribhogamakatvāva, dadato pana dukkaṭaṃ.
::

::hangnum
3088\.
::

::gatha1
Asappāyaṃ {pb:M:0.0296} sace sabbaṃ, apanetumpi vaṭṭati;
::

::gathalast
Aggaṃ gahetvā dātuṃ vā, pattādīsupyayaṃ nayo.
::

::hangnum
3089\.
::

::gatha1
Pañcavaggūpasampadā{pb:V:0.0261}, guṇaṅguṇaupāhanā;
::

::gathalast
Cammatthāro dhuvanhānaṃ, majjhadese na vaṭṭati.
::

::hangnum
3090\.
::

::gatha1
Sambādhassa ca sāmantā, satthakammaṃ duvaṅgulā;
::

::gathalast
Vāritaṃ, vatthikammampi, sambādheyeva satthunā.
::

::hangnum
3091\.
::

::gatha1
Paṇṇāni ajjukādīnaṃ, loṇaṃ vā uṇhayāguyā;
::

::gathalast
Pakkhipitvāna pākatthaṃ, cāletuṃ na ca vaṭṭati.
::

::hangnum
3092\.
::

::gatha1
Sace parisamaññassa, upaḷāleti dukkaṭaṃ;
::

::gathalast
Tattha cādīnavaṃ tassa, vattuṃ pana ca vaṭṭati.
::

::hangnum
3093\.
::

::gatha1
‘‘Makkhanaṃ gūthamuttehi, gatena nhāyituṃ viya;
::

::gathalast
Kataṃ nissāya dussīlaṃ, tayā viharatā’’ti ca.
::

::hangnum
3094\.
::

::gatha1
Bhattagge yāgupāne ca, antogāme ca vīthiyaṃ;
::

::gathalast
Andhakāre anāvajjo, ekāvatto ca byāvaṭo.
::

::hangnum
3095\.
::

::gatha1
Sutto khādañca bhuñjanto, vaccaṃ muttampi vā karaṃ;
::

::gathalast
Vandanā terasannaṃ tu, ayuttatthena vāritā.
::

::hangnum
3096\.
::

::gatha1
Naggo anupasampanno, nānāsaṃvāsakopi ca;
::

::gathalast
Yo pacchā upasampanno, ukkhitto mātugāmako.
::

::hangnum
3097\.
::

::gatha1
Ekādasa abhabbā ca, garukaṭṭhā ca pañcime;
::

::gathalast
Vandato dukkaṭaṃ vuttaṃ, bāvīsati ca puggale.
::

::hangnum
3098\.
::

::gatha1
Yo pure upasampanno, nānāsaṃvāsavuḍḍhako;
::

::gathalast
Dhammavādī ca sambuddho, vandanīyā tayo ime.
::

::hangnum
3099\.
::

::gatha1
Tajjanādikate ettha, caturo pana puggale;
::

::gathalast
Vandatopi anāpatti, tehi kammañca kubbato.
::

::hangnum
3100\.
::

::gatha1
Adhiṭṭhānaṃ {pb:M:0.0297} panekassa, dvinnaṃ vā tiṇṇameva vā;
::

::gathalast
Diṭṭhāvikammamuddiṭṭhaṃ, tato uddhaṃ nivāraṇaṃ.
::

::hangnum
3101\.
::

::gatha1
Sandiṭṭho hoti sambhatto, jīvatālapitopi ca;
::

::gathalast
Gahitattamano hoti, vissāso pañcadhā siyā.
::

::hangnum
3102\.
::

::gatha1
Sīladiṭṭhivipatti ca, ācārājīvasambhavā;
::

::gathalast
Vipattiyo catassova, vuttā ādiccabandhunā.
::

::hangnum
3103\.
::

::gatha1
Tattha {pb:V:0.0262} appaṭikammā ca, yā ca vuṭṭhānagāminī;
::

::gathalast
Āpattiyo duve **sīla-vipattī**ti pakāsitā.
::

::hangnum
3104\.
::

::gatha1
Antaggāhikadiṭṭhi ca, yā diṭṭhi dasavatthukā;
::

::gathalast
Ayaṃ **diṭṭhivipattī**ti, duvidhā diṭṭhi dīpitā.
::

::hangnum
3105\.
::

::gatha1
Desanāgāminikā yā ca, pañca thullaccayādikā;
::

::gathalast
Vuttā**cāravipattī**ti, ācārakusalena sā.
::

::hangnum
3106\.
::

::gatha1
Kuhanādippavatto hi, **micchājīvo**ti dīpito;
::

::gathalast
Ājīvapaccayāpatti, chabbidhāti pakāsitā.
::

::hangnum
3107\.
::

::gatha1
Kammunā laddhisīmāhi, nānāsaṃvāsakā tayo;
::

::gathalast
Ukkhitto tividho kamma-nānāsaṃvāsako mato.
::

::hangnum
3108\.
::

::gatha1
Adhammavādipakkhasmiṃ, nisinnova vicintiyaṃ;
::

::gathalast
‘‘Dhammavādī panete’’ti, uppanne pana mānase.
::

::hangnum
3109\.
::

::gatha1
Nānāsaṃvāsako nāma, laddhiyāyaṃ pakāsito;
::

::gathalast
Tatraṭṭho pana so dvinnaṃ, kammaṃ kopeti saṅghikaṃ.
::

::hangnum
3110\.
::

::gatha1
Bahisīmāgato sīmā-nānāsaṃvāsako mato;
::

::gathalast
Nānāsaṃvāsakā evaṃ, tayo vuttā mahesinā.
::

::hangnum
3111\.
::

::gatha1
Cuto anupasampanno, nānāsaṃvāsakā tayo;
::

::gathalast
Bhikkhūnekādasābhabbā, asaṃvāsā ime siyuṃ.
::

::hangnum
3112\.
::

::gatha1
Asaṃvāsassa {pb:M:0.0298} sabbassa, tathā kammārahassa ca;
::

::gathalast
Saṅghe ummattakādīnaṃ, paṭikkhepo na rūhati.
::

::hangnum
3113\.
::

::gatha1
Sasaṃvāsekasīmaṭṭha-pakatattassa bhikkhuno;
::

::gathalast
Vacanena paṭikkhepo, rūhatānantarassapi.
::

::hangnum
3114\.
::

::gatha1
Bhikkhu āpajjatāpattiṃ, ākārehi panacchahi;
::

::gathalast
Vuttā samaṇakappā ca, pañca, pañca visuddhiyo.
::

::hangnum
3115\.
::

::gatha1
Nidānaṃ puggalaṃ vatthuṃ, vidhiṃ paññattiyā pana;
::

::gathalast
Vipattāpattanāpatti, samuṭṭhānanayampi ca.
::

::hangnum
3116\.
::

::gatha1
Vajjakammakriyāsaññā, cittāṇattividhiṃ pana;
::

::gathalast
Tathevaṅgavidhānañca, vedanā kusalattikaṃ.
::

::hangnum
3117\.
::

::gatha1
Sattarasavidhaṃ {pb:V:0.0263} etaṃ, dassetvā lakkhaṇaṃ budho;
::

::gathalast
Sikkhāpadesu yojeyya, tattha tattha yathārahaṃ.
::

::hangnum
3118\.
::

::gatha1
**Nidānaṃ** tattha vesālī, tathā rājagahaṃ puraṃ;
::

::gathalast
Sāvatthāḷavi kosambī, sakkabhaggā pakāsitā.
::

::hangnum
3119\.
::

::gatha1
Dasa vesāliyā vuttā, ekavīsaṃ giribbaje;
::

::gathalast
Satāni hi cha ūnāni, tīṇi sāvatthiyā siyuṃ.
::

::hangnum
3120\.
::

::gatha1
Cha panāḷaviyaṃ vuttā, aṭṭha kosambiyaṃ katā;
::

::gathalast
Aṭṭha sakkesu paññattā, tayo bhagge pakāsitā.
::

::hangnum
3121\.
::

::gatha1
Tevīsatividhā vuttā, sudinnadhaniyādayo;
::

::gathalast
Bhikkhūnaṃ pātimokkhasmiṃ, ādikammikapuggalā.
::

::hangnum
3122\.
::

::gatha1
Bhikkhunīnaṃ tathā pāti-mokkhasmiṃ ādikammikā;
::

::gathalast
Thullanandādayo satta, sabbe tiṃsa bhavanti te.
::

::hangnum
3123\.
::

::gatha1
Taruṃ {pb:M:0.0299} timūlaṃ navapattamenaṃ;
::

::gatha2
Dvayaṅkuraṃ sattaphalaṃ chapupphaṃ;
::

::gatha3
Jānāti yo dvippabhavaṃ dvisākhaṃ;
::

::gathalast
Jānāti paññattimasesato so.
::

::hangnum
3124\.
::

::gatha1
Iti paramamimaṃ vinicchayaṃ;
::

::gatha2
Madhurapadatthamanākulaṃ tu yo;
::

::gatha3
Paṭhati suṇati pucchate ca so;
::

::gathalast
Bhavatupālisamo vinicchaye.
::

::centre
Iti vinayavinicchaye pakiṇṇakavinicchayakathā samattā.
::

#### Kammaṭṭhānabhāvanāvidhānakathā

::hangnum
3125\.
::

::gatha1
Pāmokkhe pātimokkhasmiṃ, mukhe mokkhappavesane;
::

::gathalast
Sabbadukkhakkhaye vutte, vuttamevitarattayaṃ.
::

::hangnum
3126\.
::

::gatha1
Idaṃ {pb:V:0.0264} catubbidhaṃ sīlaṃ, ñatvā tattha patiṭṭhito;
::

::gathalast
Samādhiṃ puna bhāvetvā, paññāya parimuccati.
::

::hangnum
3127\.
::

::gatha1
Dasānussatiyo vuttā, kasiṇā ca dasāsubhā;
::

::gathalast
Catasso appamaññāyo, tathāruppā paradvayaṃ.
::

::hangnum
3128\.
::

::gatha1
Iccevaṃ pana sabbampi, cattālīsavidhaṃ siyā;
::

::gathalast
Kammaṭṭhānaṃ samuddiṭṭhaṃ, mammaṭṭhānaṃ manobhuno.
::

::hangnum
3129\.
::

::gatha1
Upacārappanāto ca, jhānabhedā atikkamā;
::

::gathalast
Vaḍḍhanāvaḍḍhanā cāpi, tathārammaṇabhūmito.
::

::hangnum
3130\.
::

::gatha1
Gahaṇā paccayā bhiyyo, tathā cariyānukūlato;
::

::gathalast
Viseso ayametesu, viññātabbo vibhāvinā.
::

::hangnum
3131\.
::

::gatha1
Aṭṭhānussatiyo {pb:M:0.0300} saññā-vavatthānañca tatthime;
::

::gathalast
Upacāravahā, sesā, tiṃsa jhānavahā matā.
::

::hangnum
3132\.
::

::gatha1
Paṭhamajjhānikā tattha, asubhā kāyagatāsati;
::

::gathalast
Ānāpānañca kasiṇā, catukkajjhānikā ime.
::

::hangnum
3133\.
::

::gatha1
Tikajjhānāni tissova, appamaññātha pacchimā;
::

::gathalast
Cattāropi ca āruppā, catutthajjhānikā matā.
::

::hangnum
3134\.
::

::gatha1
Atikkamo dvidhā vutto, aṅgārammaṇatopi ca;
::

::gathalast
Catukkatikajhānesu, aṅgātikkamatā matā.
::

::hangnum
3135\.
::

::gatha1
Catutthā appamaññāpi, aṅgātikkamato siyā;
::

::gathalast
Ārammaṇamatikkamma, āruppā pana jāyare.
::

::hangnum
3136\.
::

::gatha1
Kasiṇāni dasevettha, vaḍḍhetabbāni yoginā;
::

::gathalast
Sesaṃ pana ca sabbampi, na vaḍḍhetabbameva taṃ.
::

::hangnum
3137\.
::

::gatha1
Nimittārammaṇā tattha, kasiṇā ca dasāsubhā;
::

::gathalast
Kāye satānāpānañca, bāvīsati bhavantime.
::

::hangnum
3138\.
::

::gatha1
Sesānussatiyo aṭṭha, saññā dhātuvavatthanaṃ;
::

::gathalast
Viññāṇaṃ nevasaññā ca, dasa dve bhāvagocarā.
::

::hangnum
3139\.
::

::gatha1
Catasso appamaññāyo, dve ca āruppamānasā;
::

::gathalast
Ime dhammā viniddiṭṭhā, cha navattabbagocarā.
::

::hangnum
3140\.
::

::gatha1
Dasāsubhā {pb:V:0.0265} paṭikkūla-saññā kāyagatāsati;
::

::gathalast
Devesu na pavattanti, dvādasevāti bhūmito.
::

::hangnum
3141\.
::

::gatha1
Tāni dvādasa bhiyyo ca, ānāpānasatīpi ca;
::

::gathalast
Sabbaso terasa vāpi, brahmaloke na jāyare.
::

::hangnum
3142\.
::

::gatha1
Ṭhapetvā caturāruppe, arūpāvacare kira;
::

::gathalast
Aññe pana na jāyanti, sabbe jāyanti mānuse.
::

::hangnum
3143\.
::

::gatha1
Catutthaṃ kasiṇaṃ hitvā, kasiṇā ca dasāsubhā;
::

::gathalast
Diṭṭheneva gahetabbā, pubbabhāge bhavanti te.
::

::hangnum
3144\.
::

::gatha1
Ānāpānañca {pb:M:0.0301} phuṭṭhena, diṭṭhena tacapañcakaṃ;
::

::gathalast
Māluto diṭṭhaphuṭṭhena, sutena cettha sesakaṃ.
::

::hangnum
3145\.
::

::gatha1
Ākāsakasiṇañcettha, ṭhapetvā kasiṇā nava;
::

::gathalast
Paṭhamāruppacittassa, paccayā pana jāyare.
::

::hangnum
3146\.
::

::gatha1
Bhavanti hi abhiññāṇaṃ, kasiṇāni dasāpi ca;
::

::gathalast
Tissopi appamaññāyo, catutthassa tu paccayā.
::

::hangnum
3147\.
::

::gatha1
Heṭṭhimaheṭṭhimāruppaṃ, parassa ca parassa ca;
::

::gathalast
Nevasaññā nirodhassa, paccayoti pakāsitā.
::

::hangnum
3148\.
::

::gatha1
Sabbe sukhavihārassa, bhavanissaraṇassa ca;
::

::gathalast
Tathā bhavasukhānañca, paccayāti ca dīpitā.
::

::hangnum
3149\.
::

::gatha1
Asubhā dasa viññeyyā, tathā kāyagatāsati;
::

::gathalast
Anukūlā ime rāga-caritassa visesato.
::

::hangnum
3150\.
::

::gatha1
Catasso appamaññāyo, savaṇṇakasiṇā tathā;
::

::gathalast
Anukūlā ime dosa-caritassa pakāsitā.
::

::hangnum
3151\.
::

::gatha1
Vitakkacaritassāpi, mohappakatinopi ca;
::

::gathalast
Ānāpānasatekāva, sappāyāti vibhāvitā.
::

::hangnum
3152\.
::

::gatha1
Saññā ceva vavatthānaṃ, maraṇūpasame sati;
::

::gathalast
Paññāpakatino ete, anukūlāti dīpitā.
::

::hangnum
3153\.
::

::gatha1
Ādianussaticchakkaṃ, saddhācaritavaṇṇitaṃ;
::

::gathalast
Āruppā kasiṇā sesā, dasa sabbānurūpakā.
::

::hangnum
3154\.
::

::gatha1
Evaṃ {pb:V:0.0266} pabhedato ñatvā, kammaṭṭhānāni paṇḍito;
::

::gathalast
Cariyāyānukūlaṃ tu, tesu yaṃ attano pana.
::

::hangnum
3155\.
::

::gatha1
Taṃ gahetvāna medhāvī, daḷhaṃ kalyāṇamittako;
::

::gathalast
Ucchedaṃ palibodhānaṃ, katvā paṭhamameva ca.
::

::hangnum
3156\.
::

::gatha1
Anurūpe vasantena, vihāre dosavajjite;
::

::gathalast
Bhāvetvā paṭhamādīni, jhānāni pana sabbaso.
::

::hangnum
3157\.
::

::gatha1
Tato {pb:M:0.0302} vuṭṭhāya sappañño, jhānamhā paṭhamādito;
::

::gathalast
Nāmarūpavavatthānaṃ, katvā kaṅkhaṃ vitīriya.
::

::hangnum
3158\.
::

::gatha1
Upaklese amaggoti, dasobhāsādayo pana;
::

::gathalast
Maggo vipassanāñāṇaṃ, iti jānāti paṇḍito.
::

::hangnum
3159\.
::

::gatha1
Tiṇṇaṃ tesaṃ vavatthāne, kate ettāvatā pana;
::

::gathalast
Tiṇṇaṃ pana ca saccānaṃ, vavatthānaṃ kataṃ siyā.
::

::hangnum
3160\.
::

::gatha1
Udayabbayabhaṅgā ca, bhayādīnavanibbidā;
::

::gathalast
Muñcitukamyatāñāṇaṃ, paṭisaṅkhānupassanā.
::

::hangnum
3161\.
::

::gatha1
Saṅkhārupekkhāñāṇañca, navamaṃ saccānulomikaṃ;
::

::gathalast
Ayaṃ ‘‘paṭipadāñāṇa-dassana’’nti pakāsitā.
::

::hangnum
3162\.
::

::gatha1
Tato gotrabhucittassa, samanantarameva ca;
::

::gathalast
Santimārammaṇaṃ katvā, jāyate ñāṇadassanaṃ.
::

::hangnum
3163\.
::

::gatha1
‘‘Ñāṇadassanasuddhī’’ti, idaṃ ñāṇaṃ pakāsitaṃ;
::

::gathalast
Paccavekkhaṇapariyantaṃ, phalaṃ tassānujāyate.
::

::hangnum
3164\.
::

::gatha1
Teneva ca upāyena, bhāvento so punappunaṃ;
::

::gathalast
Pāpuṇāti yathā bhikkhu, sesamaggaphalāni ca.
::

::hangnum
3165\.
::

::gatha1
Iccevamaccantamavecca dhammaṃ;
::

::gatha2
Viddhaṃsayitvākusalaṃ asesaṃ;
::

::gatha3
Visosayitvāna tayo bhave so;
::

::gathalast
Upeti santiṃ nirupādisesaṃ.
::

::hangnum
3166\.
::

::gatha1
Viññāsakkamato vāpi, pubbāparavasena vā;
::

::gathalast
Yadi akkharabandhe vā, ayuttaṃ viya dissati.
::

::hangnum
3167\.
::

::gatha1
Taṃ {pb:V:0.0267} tathā na gahetabbaṃ, gahetabbamadosato;
::

::gathalast
Mayā upaparikkhitvā, katattā pana sabbaso.
::

::hangnum
3168\.
::

::gatha1
Seṭṭhassa {pb:M:0.0303} coḷaraṭṭhassa, nābhibhūte nirākule;
::

::gathalast
Sabbassa pana lokassa, gāme sampiṇḍite viya.
::

::hangnum
3169\.
::

::gatha1
Kadalīsālatālucchu-nāḷikeravanākule;
::

::gathalast
Kamaluppalasañchanna-salilāsayasobhite.
::

::hangnum
3170\.
::

::gatha1
Kāverijalasampāta-paribhūtamahītale;
::

::gathalast
Iddhe sabbaṅgasampanne, maṅgale bhūtamaṅgale.
::

::hangnum
3171\.
::

::gatha1
Pavarākārapākāra-parikhāparivārite;
::

::gathalast
Vihāre veṇhudāsassa, dassanīye manorame.
::

::hangnum
3172\.
::

::gatha1
Tīrantaruhavātira-tarurājavirājite;
::

::gathalast
Nānādijagaṇārāme, nānārāmamanorame.
::

::hangnum
3173\.
::

::gatha1
Cārupaṅkajasaṃkiṇṇa-taḷākasamalaṅkate;
::

::gathalast
Surasodakasampuṇṇa-varakūpopasobhite.
::

::hangnum
3174\.
::

::gatha1
Vicitravipulaccugga-varamaṇḍapamaṇḍite;
::

::gathalast
Āvāsehi canekehi, accantamupasobhite.
::

::hangnum
3175\.
::

::gatha1
Uppatena ca thūpena, bhetvāva dharaṇītalaṃ;
::

::gathalast
Jitvāvāvahasantena, kelāsasikharaṃ kharaṃ.
::

::hangnum
3176\.
::

::gatha1
Saradambudasaṅkāse, dassanīye samussite;
::

::gathalast
Pasādajanane ramme, pāsāde vasatā mayā.
::

::hangnum
3177\.
::

::gatha1
Vuttassa buddhasīhena, vinayassa vinicchayo;
::

::gathalast
Buddhasīhaṃ samuddissa, mama saddhivihārikaṃ.
::

::hangnum
3178\.
::

::gatha1
Katoyaṃ pana bhikkhūnaṃ, hitatthāya samāsato;
::

::gathalast
Vinayassāvabodhatthaṃ, sukhenevācirena ca.
::

::hangnum
3179\.
::

::gatha1
Accutaccutavikkante, kalambakulanandane;
::

::gathalast
Mahiṃ samanusāsante, āraddho ca samāpito.
::

::hangnum
3180\.
::

::gatha1
Yathā siddhimayaṃ patto, antarāyaṃ vinā tathā;
::

::gathalast
Sabbe sijjhantu saṅkappā, sattānaṃ dhammasaṃyutā.
::

::hangnum
3181\.
::

::gatha1
Yāva {pb:M:0.0304}{pb:V:0.0268} tiṭṭhati lokasmiṃ, mandāro cārukandaro;
::

::gathalast
Tāva tiṭṭhatu buddhassa, sāsanaṃ kalisāsanaṃ.
::

::hangnum
3182\.
::

::gatha1
Kāle sammā pavassantu, vassaṃ vassavalāhakā;
::

::gathalast
Pālayantu mahīpālā, dhammato sakalaṃ mahiṃ.
::

::hangnum
3183\.
::

::gatha1
Imaṃ sārabhūtaṃ hitaṃ atthayuttaṃ;
::

::gatha2
Karontena pattaṃ mayā yaṃ tu puññaṃ;
::

::gatha3
Ayaṃ tena loko munindappayātaṃ;
::

::gathalast
Sivaṃ vītasokaṃ puraṃ pāpuṇātu.
::

::centre
Iti vinayavinicchaye kammaṭṭhānabhāvanāvidhānakathā
::

Samattā.

Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena **buddhadattena** racitoyaṃ vinayavinicchayo.

::centre
Vinayavinicchayo samatto.
::

::centre
Namo tassa bhagavato arahato sammāsambuddhassa
::

### Uttaravinicchayo

#### Ganthārambhakathā

::hangnum
1\.
::

::gatha1
Sabbasattuttamaṃ {pb:M:0.0305}{pb:V:0.0269} dhīraṃ, vanditvā sirasā jinaṃ;
::

::gathalast
Dhammañcādhammaviddhaṃsaṃ, gaṇamaṅgaṇanāsanaṃ.
::

::hangnum
2\.
::

::gatha1
Yo mayā racito sāro, vinayassa vinicchayo;
::

::gathalast
Tassa dāni karissāmi, sabbānuttaramuttaraṃ.
::

::hangnum
3\.
::

::gatha1
Bhaṇato paṭhato payuñjato;
::

::gatha2
Suṇato cintayato panuttaraṃ;
::

::gatha3
Paramaṃ abuddha buddhivaḍḍhanaṃ;
::

::gathalast
Vadato me niratā nibodhatha.
::

### Mahāvibhaṅgasaṅgahakathā

::hangnum
4\.
::

::gatha1
Methunaṃ {pb:V:0.0270} paṭisevanto, kati āpattiyo phuse;
::

::gathalast
Methunaṃ paṭisevanto, tisso āpattiyo phuse.
::

::hangnum
5\.
::

::gatha1
Bhave pārājikaṃ khette, yebhuyyakkhāyite pana;
::

::gathalast
Thullaccayaṃ mukhe vaṭṭa-kate vuttaṃ tu dukkaṭaṃ.
::

::hangnum
6\.
::

::gatha1
Adinnaṃ ādiyanto yo;
::

::gatha2
Kati āpattiyo phuse;
::

::gatha3
Adinnaṃ ādiyanto so;
::

::gathalast
Tisso āpattiyo phuse.
::

::hangnum
7\.
::

::gatha1
Pañcamāsagghane {pb:M:0.0306} vāpi, adhike vā parājayo;
::

::gathalast
Māse vā dukkaṭaṃ ūne, majjhe thullaccayaṃ tato.
::

::hangnum
8\.
::

::gatha1
Manussajātiṃ mārento;
::

::gatha2
Kati āpattiyo phuse;
::

::gatha3
Manussajātiṃ mārento;
::

::gathalast
Tisso āpattiyo phuse.
::

::hangnum
9\.
::

::gatha1
Manussamuddissopātaṃ, khaṇane dukkaṭaṃ siyā;
::

::gathalast
Dukkhe thullaccayaṃ jāte, mate pārājikaṃ siyā.
::

::hangnum
10\.
::

::gatha1
Asantaṃ uttariṃ dhammaṃ, vadamattūpanāyikaṃ;
::

::gathalast
Kati āpajjatāpattī? Tisso āpattiyo phuse.
::

::hangnum
11\.
::

::gatha1
Asantaṃ uttariṃ dhammaṃ, bhaṇantassa parājayo;
::

::gathalast
Thullaccayaṃ pariyāye, ñāte, no ce tu dukkaṭaṃ.
::

::centre
Pārājikakathā.
::

::hangnum
12\.
::

::gatha1
Bhaṇa sukkaṃ vimocento;
::

::gatha2
Kati āpattiyo phuse;
::

::gatha3
Suṇa {pb:V:0.0271} sukkaṃ vimocento;
::

::gathalast
Tisso āpattiyo phuse.
::

::hangnum
13\.
::

::gatha1
Garukaṃ yadi ceteti, upakkamati muccati;
::

::gathalast
Dvaṅge thullaccayaṃ vuttaṃ, payoge dukkaṭaṃ siyā.
::

::hangnum
14\.
::

::gatha1
Ito paṭṭhāya muñcitvā, pañhāpucchanamattakaṃ;
::

::gathalast
Vissajjanavaseneva, hoti atthavinicchayo.
::

::hangnum
15\.
::

::gatha1
Itthiyā kāyasaṃsagge, tisso āpattiyo phuse;
::

::gathalast
Āmasantassa kāyena, kāyaṃ tu garukaṃ siyā.
::

::hangnum
16\.
::

::gatha1
Kāyena kāyabaddhaṃ tu, phusaṃ thullaccayaṃ phuse;
::

::gathalast
Paṭibaddhena kāyena, paṭibaddhe tu dukkaṭaṃ.
::

::hangnum
17\.
::

::gatha1
Itthiṃ {pb:M:0.0307} duṭṭhullavācāhi, tisso obhāsato siyuṃ;
::

::gathalast
Vaṇṇāvaṇṇaṃ vadaṃ dvinnaṃ, maggānaṃ garukaṃ phuse.
::

::hangnum
18\.
::

::gatha1
Vaṇṇādibhaññe ādissa, ubbhajāṇumadhakkhakaṃ;
::

::gathalast
Hoti thullaccayaṃ, kāya-paṭibaddhe tu dukkaṭaṃ.
::

::hangnum
19\.
::

::gatha1
Attakāmacariyāya, vadato vaṇṇamitthiyā;
::

::gathalast
Santike garukaṃ hoti, sace jānāti sā pana.
::

::hangnum
20\.
::

::gatha1
Santike paṇḍakassāpi, tassa thullaccayaṃ siyā;
::

::gathalast
Tiracchānagatassāpi, santike dukkaṭaṃ mataṃ.
::

::hangnum
21\.
::

::gatha1
Paṭiggaṇhanavīmaṃsā, paccāharaṇakattike;
::

::gathalast
Sañcarittaṃ samāpanne, garukaṃ niddise budho.
::

::hangnum
22\.
::

::gatha1
Tassa dvaṅgasamāyoge, hoti thullaccayaṃ tathā;
::

::gathalast
Aṅge sati panekasmiṃ, hoti āpatti dukkaṭaṃ.
::

::hangnum
23\.
::

::gatha1
Saṃyācikāya ca kuṭiṃ;
::

::gatha2
Vihārañca mahallakaṃ;
::

::gatha3
Kārāpeti sace bhikkhu;
::

::gathalast
Tisso āpattiyo phuse.
::

::hangnum
24\.
::

::gatha1
Payoge dukkaṭaṃ vuttaṃ, ekapiṇḍe anāgate;
::

::gathalast
Hoti thullaccayaṃ, tasmiṃ, piṇḍe garukamāgate.
::

::hangnum
25\.
::

::gatha1
Pārājikena {pb:V:0.0272} dhammena, bhikkhuṃ amūlakenidha;
::

::gathalast
Anuddhaṃseti yo tassa, tisso āpattiyo siyuṃ.
::

::hangnum
26\.
::

::gatha1
Okāsaṃ na ca kāretvā, hutvā cāvanacetano;
::

::gathalast
Sace codeti saṅghādi-sesena saha dukkaṭaṃ.
::

::hangnum
27\.
::

::gatha1
Okāsaṃ pana kāretvā, hutvā akkosacetano;
::

::gathalast
Codeti omasavāde, pācittiṃ paridīpaye.
::

::hangnum
28\.
::

::gatha1
Anantarasamānova{pb:M:0.0308}, navame aññabhāgiye;
::

::gathalast
Sabbo āpattibhedo hi, natthi kāci visesatā.
::

::hangnum
29\.
::

::gatha1
Saṅghassa bhedako bhikkhu, yāvatatiyakaṃ pana;
::

::gathalast
Samanubhāsanāyeva, gāhaṃ na paṭinissajaṃ.
::

::hangnum
30\.
::

::gatha1
Ñattiyā dukkaṭaṃ, dvīhi, kammavācāhi thullataṃ;
::

::gathalast
Kammavācāya osāne, āpatti garukaṃ siyā.
::

::hangnum
31\.
::

::gatha1
Bhedānuvattake ceva, dubbace kuladūsake;
::

::gathalast
Saṅghabhedakatulyova, hoti āpattinicchayo.
::

::centre
Saṅghādisesakathā.
::

::hangnum
32\.
::

::gatha1
Atikkamanto atirekacīvaraṃ;
::

::gatha2
Dasāhamāpajjati ekameva;
::

::gatha3
Nissaggipācittiyamekarattiṃ;
::

::gathalast
Ticīvarenāpi vinā vasanto.
::

::hangnum
33\.
::

::gatha1
Māsaṃ atikkamanto hi, gahetvā kālacīvaraṃ;
::

::gathalast
Ekaṃ āpajjatāpattiṃ, nissaggiyamudīritaṃ.
::

::hangnum
34\.
::

::gatha1
Aññātikāya yaṃ kiñci;
::

::gatha2
Purāṇacīvaraṃ pana;
::

::gatha3
Dhovāpeti sace tassa;
::

::gathalast
Honti āpattiyo duve.
::

::hangnum
35\.
::

::gatha1
Dhovāpeti payogasmiṃ, dukkaṭaṃ samudāhaṭaṃ;
::

::gathalast
Nissaggiyāva pācitti, hoti dhovāpite pana.
::

::hangnum
36\.
::

::gatha1
Aññātikāya {pb:V:0.0273} hatthamhā, cīvaraṃ paṭigaṇhato;
::

::gathalast
Gahaṇe dukkaṭaṃ vuttaṃ, pācitti gahite siyā.
::

::hangnum
37\.
::

::gatha1
Aññātakaṃ gahapatiṃ, gahapatānimeva vā;
::

::gathalast
Cīvaraṃ viññāpento dve, bhikkhu āpattiyo phuse.
::

::hangnum
38\.
::

::gatha1
Viññāpeti {pb:M:0.0309} payogasmiṃ, dukkaṭaṃ parikittitaṃ;
::

::gathalast
Viññāpite ca nissaggi, pācitti pariyāputā.
::

::hangnum
39\.
::

::gatha1
Bhikkhu cīvaramaññātiṃ, viññāpento taduttariṃ;
::

::gathalast
Payoge dukkaṭaṃ, viññā-pite nissaggiyaṃ phuse.
::

::hangnum
40\.
::

::gatha1
Aññātakaṃ kañci upāsakaṃ vā;
::

::gatha2
Upāsikaṃ vā upasaṅkamitvā;
::

::gatha3
Pubbeva hutvā pana appavārito;
::

::gathalast
Vatthe vikappaṃ paṭipajjamāno.
::

::hangnum
41\.
::

::gatha1
Duve āpajjatāpattī, payoge dukkaṭaṃ siyā;
::

::gathalast
Vikappaṃ pana āpanne, nissaggiyamudīritaṃ.
::

::hangnum
42\.
::

::gatha1
Aññātiṃ upasaṅkamma, pubbeyevappavārito;
::

::gathalast
Vikappaṃ cīvare bhikkhu, āpajjanto duve phuse.
::

::hangnum
43\.
::

::gatha1
Tathātirekatikkhattuṃ, codanāya ca bhikkhu ce;
::

::gathalast
Gantvātirekachakkhattuṃ, ṭhānenapi ca cīvaraṃ.
::

::hangnum
44\.
::

::gatha1
Nipphādeti sace tassa, honti āpattiyo duve;
::

::gathalast
Payoge dukkaṭaṃ, tassa, lābhe nissaggiyaṃ siyā.
::

::centre
Kathinavaggo paṭhamo.
::

::hangnum
45\.
::

::gatha1
Dosā kosiyavaggassa, dvedveādīsu pañcasu;
::

::gathalast
Payoge dukkaṭaṃ vuttaṃ, lābhe nissaggiyaṃ siyā.
::

::hangnum
46\.
::

::gatha1
Gahetveḷakalomāni, tiyojanamatikkamaṃ;
::

::gathalast
Dukkaṭaṃ paṭhame pāde, nissaggiṃ dutiye phuse.
::

::hangnum
47\.
::

::gatha1
Bhikkhu bhikkhuniyaññāya, dhovāpeteḷalomakaṃ;
::

::gathalast
Payoge dukkaṭaṃ, tassa, dhote nissaggiyaṃ siyā.
::

::hangnum
48\.
::

::gatha1
Rūpiyaṃ {pb:M:0.0310}{pb:V:0.0274} paṭigaṇhanto, dve panāpattiyo phuse;
::

::gathalast
Payoge dukkaṭaṃ vuttaṃ, nissaggi gahite siyā.
::

::hangnum
49\.
::

::gatha1
Nānākāraṃ samāpajjaṃ, saṃvohārañca rūpiye;
::

::gathalast
Samāpanne ca nissaggiṃ, payoge dukkaṭaṃ phuse.
::

::hangnum
50\.
::

::gatha1
Nānappakārakaṃ bhikkhu, āpajje kayavikkayaṃ;
::

::gathalast
Payoge dukkaṭaṃ, tasmiṃ, kate nissaggiyaṃ phuse.
::

::centre
Kosiyavaggo dutiyo.
::

::hangnum
51\.
::

::gatha1
Pattaṃ atikkamentassa, dasāhamatirekakaṃ;
::

::gathalast
Tassa nissaggiyāpatti, hoti ekāva bhikkhuno.
::

::hangnum
52\.
::

::gatha1
Apañcabandhane patte, vijjamānepi bhikkhuno;
::

::gathalast
Aññaṃ pana navaṃ pattaṃ, cetāpeti sace pana.
::

::hangnum
53\.
::

::gatha1
Dve panāpattiyo bhikkhu, āpajjati, na saṃsayo;
::

::gathalast
Payoge dukkaṭaṃ, tassa, lābhe nissaggiyaṃ phuse.
::

::hangnum
54\.
::

::gatha1
Paṭiggahetvā bhesajjaṃ, sattāhaṃ yo atikkame;
::

::gathalast
Ekaṃ nissaggiyāpattiṃ, āpajjati hi so pana.
::

::hangnum
55\.
::

::gatha1
Akāle pariyesanto, vassasāṭikacīvaraṃ;
::

::gathalast
Payoge dukkaṭaṃ, tassa, lābhe nissaggiyaṃ phuse.
::

::hangnum
56\.
::

::gatha1
Bhikkhuno cīvaraṃ datvā, acchindanto duve phuse;
::

::gathalast
Payoge dukkaṭaṃ vuttaṃ, haṭe nissaggiyaṃ siyā.
::

::hangnum
57\.
::

::gatha1
Viññāpetvā sayaṃ suttaṃ, tantavāyehi cīvaraṃ;
::

::gathalast
Vāyāpeti sace bhikkhu, dve panāpattiyo phuse.
::

::hangnum
58\.
::

::gatha1
Yo panaññātakasseva, tantavāye samecca ce;
::

::gathalast
Vikappaṃ cīvare bhikkhu, āpajjaṃ appavārito.
::

::hangnum
59\.
::

::gatha1
Dve {pb:M:0.0311} panāpattiyo so hi, āpajjati, na saṃsayo;
::

::gathalast
Payoge dukkaṭaṃ, tassa, lābhe nissaggiyaṃ siyā.
::

::hangnum
60\.
::

::gatha1
Paṭiggahetvā acceka-saññitaṃ pana cīvaraṃ;
::

::gathalast
Kālaṃ atikkamento taṃ, ekaṃ nissaggiyaṃ phuse.
::

::hangnum
61\.
::

::gatha1
Tiṇṇamaññataraṃ {pb:V:0.0275} vatthaṃ, nidahitvā gharedhikaṃ;
::

::gathalast
Chārattato vinā tena, vasaṃ nissaggiyaṃ phuse.
::

::hangnum
62\.
::

::gatha1
Jānaṃ pariṇataṃ lābhaṃ, saṅghikaṃ attano pana;
::

::gathalast
Pariṇāmeti ce bhikkhu, dve panāpattiyo phuse.
::

::hangnum
63\.
::

::gatha1
Payoge dukkaṭaṃ hoti, nissaggi pariṇāmite;
::

::gathalast
Sabbattha appanāvāra-parihāni katā mayā.
::

::centre
Pattavaggo tatiyo.
::

::centre
Tiṃsanissaggiyakathā.
::

::hangnum
64\.
::

::gatha1
Vadantassa musāvādaṃ, pañca āpattiyo siyuṃ;
::

::gathalast
Manussuttaridhamme tu, abhūtasmiṃ parājayo.
::

::hangnum
65\.
::

::gatha1
Codanāya garuṃ bhikkhuṃ, amūlantimavatthunā;
::

::gathalast
Pariyāyavacane ñāte, thullaccayamudīritaṃ.
::

::hangnum
66\.
::

::gatha1
No ce paṭivijānāti, dukkaṭaṃ samudāhaṭaṃ;
::

::gathalast
Sampajānamusāvāde, pācitti paridīpitā.
::

::hangnum
67\.
::

::gatha1
Āpattiyo duve vuttā, bhikkhussomasato pana;
::

::gathalast
Pācitti upasampannaṃ, dukkaṭaṃ itaraṃ siyā.
::

::hangnum
68\.
::

::gatha1
Pesuññaharaṇe dvepi, honti, pācittiyaṃ pana;
::

::gathalast
Upasampannapesuññe, sese āpatti dukkaṭaṃ.
::

::hangnum
69\.
::

::gatha1
Padasonupasampannaṃ{pb:M:0.0312}, dhammaṃ vāceti ce duve;
::

::gathalast
Payoge dukkaṭaṃ, pāde, pāde pācittiyaṃ siyā.
::

::hangnum
70\.
::

::gatha1
Tirattānupasampanna-sahaseyyāya uttariṃ;
::

::gathalast
Payoge dukkaṭaṃ vuttaṃ, panne pācittiyaṃ siyā.
::

::hangnum
71\.
::

::gatha1
Kappeti mātugāmena, sahaseyyaṃ sace pana;
::

::gathalast
Dve so āpajjatāpattī, rattiyaṃ dukkaṭādayo.
::

::hangnum
72\.
::

::gatha1
Uddhaṃ chappañcavācāhi, dhammaṃ deseti itthiyā;
::

::gathalast
Payoge dukkaṭaṃ, pāde, pāde pācittiyaṃ siyā.
::

::hangnum
73\.
::

::gatha1
Bhūtaṃ {pb:V:0.0276} anupasampanne, manussuttaridhammakaṃ;
::

::gathalast
Āroceti sace tassa, honti dve dukkaṭādayo.
::

::hangnum
74\.
::

::gatha1
Vadaṃ anupasampanne, duṭṭhullāpattimaññato;
::

::gathalast
Payoge dukkaṭaṃ tassa, pācittārocite siyā.
::

::hangnum
75\.
::

::gatha1
Pathaviṃ khaṇato tassa, payoge dukkaṭaṃ mataṃ;
::

::gathalast
Pahāre ca pahāre ca, pācitti pariyāputā.
::

::centre
Musāvādavaggo paṭhamo.
::

::hangnum
76\.
::

::gatha1
Bhūtagāmaṃ tu pātento, dve panāpattiyo phuse;
::

::gathalast
Payoge dukkaṭaṃ, tassa, pāte pācitti dīpitā.
::

::hangnum
77\.
::

::gatha1
Aññenaññaṃ vadantassa, dve siyuṃ aññavādake;
::

::gathalast
Aropite dukkaṭaṃ tu, hoti pācitti ropite.
::

::hangnum
78\.
::

::gatha1
Ujjhāpento paraṃ bhikkhuṃ, dve panāpattiyo phuse;
::

::gathalast
Payoge dukkaṭaṃ, ujjhā-pite pācittiyaṃ siyā.
::

::hangnum
79\.
::

::gatha1
Ajjhokāse tu mañcādiṃ, santharitvāna saṅghikaṃ;
::

::gathalast
Pakkamanto anāpucchā, āpattiṃ duvidhaṃ phuse.
::

::hangnum
80\.
::

::gatha1
Leḍḍupāte {pb:M:0.0313} atikkante, pādena paṭhamena tu;
::

::gathalast
Dukkaṭaṃ, dutiyenāpi, pācitti paridīpaye.
::

::hangnum
81\.
::

::gatha1
Vihāre saṅghike seyyaṃ, santharitvā anuddharaṃ;
::

::gathalast
Anāpucchā pakkamanto, duvidhāpattiyo phuse.
::

::hangnum
82\.
::

::gatha1
Parikkhepe atikkante, pādena paṭhamena tu;
::

::gathalast
Dukkaṭaṃ pana uddiṭṭhaṃ, pācitti dutiyena tu.
::

::hangnum
83\.
::

::gatha1
Vihāre saṅghike jānaṃ, pubbūpagatabhikkhukaṃ;
::

::gathalast
Seyyaṃ kappayato honti, payoge dukkaṭādayo.
::

::hangnum
84\.
::

::gatha1
Saṅghikā kupito bhikkhuṃ, nikkaḍḍhati vihārato;
::

::gathalast
Payoge dukkaṭaṃ vuttaṃ, sesaṃ nikkaḍḍhite siyā.
::

::hangnum
85\.
::

::gatha1
Vihāre saṅghike bhikkhu, vehāsakuṭiyūpari;
::

::gathalast
Āhaccapādake sīdaṃ, phuse dve dukkaṭādayo.
::

::hangnum
86\.
::

::gatha1
Adhiṭṭhitvā {pb:V:0.0277} dvattipariyāye, uttarimpi adhiṭṭhato;
::

::gathalast
Payoge dukkaṭaṃ hoti, pācitti panadhiṭṭhite.
::

::hangnum
87\.
::

::gatha1
Jānaṃ sappāṇakaṃ toyaṃ, tiṇaṃ vā siñcato pana;
::

::gathalast
Payoge dukkaṭaṃ hoti, sitte pācittiyaṃ siyā.
::

::centre
Bhūtagāmavaggo dutiyo.
::

::hangnum
88\.
::

::gatha1
Phuse bhikkhuniyo bhikkhu, ovadanto asammato;
::

::gathalast
Payoge dukkaṭaṃ, tassa, pācittovadite siyā.
::

::hangnum
89\.
::

::gatha1
Dutiye tatiye ceva, catutthepi ca sabbaso;
::

::gathalast
Paṭhamena samānāva, āpattīnaṃ vibhāgatā.
::

::hangnum
90\.
::

::gatha1
Cīvaraṃ bhikkhu aññāti-kāya dento duve phuse;
::

::gathalast
Payoge dukkaṭaṃ vuttaṃ, dinne pācittiyaṃ siyā.
::

::hangnum
91\.
::

::gatha1
Aññātikabhikkhuniyā{pb:M:0.0314}, bhikkhu sibbeyya cīvaraṃ;
::

::gathalast
Payoge dukkaṭaṃ tassa, pācitti pana sibbite.
::

::hangnum
92\.
::

::gatha1
Addhānaññatra samayā, bhikkhu bhikkhuniyā saha;
::

::gathalast
Saṃvidhāya tu gacchanto, phuse dve dukkaṭādayo.
::

::hangnum
93\.
::

::gatha1
Nāvekaṃ abhirūhanto, bhikkhu bhikkhuniyā saha;
::

::gathalast
Saṃvidhāya phuse dvepi, payoge dukkaṭādayo.
::

::hangnum
94\.
::

::gatha1
Jānaṃ bhikkhuniyā piṇḍa-pātaṃ tu paripācitaṃ;
::

::gathalast
Bhuñjanto duvidhāpatti-māpajjati, na saṃsayo.
::

::hangnum
95\.
::

::gatha1
‘‘Bhuñjissāmī’’ti ce bhattaṃ, paṭiggaṇhāti dukkaṭaṃ;
::

::gathalast
Ajjhohārapayogesu, pācitti paridīpitā.
::

::hangnum
96\.
::

::gatha1
Bhikkhu bhikkhuniyā saddhiṃ, nisajjaṃ tu raho pana;
::

::gathalast
Kappento hi phuse dvepi, payoge dukkaṭādayo.
::

::centre
Ovādavaggo tatiyo.
::

::hangnum
97\.
::

::gatha1
Taduttariṃ āvasatha-piṇḍaṃ tu paribhuñjato;
::

::gathalast
Anantarassa vaggassa, navamena samo nayo.
::

::hangnum
98\.
::

::gatha1
Dutiye {pb:V:0.0278} tatiye cāpi, viseso natthi kocipi;
::

::gathalast
Anantarasamānāva, āpattīnaṃ vibhāgatā.
::

::hangnum
99\.
::

::gatha1
Dvattipatte gahetvāna, gaṇhato hi taduttariṃ;
::

::gathalast
Payoge dukkaṭaṃ vuttaṃ, pācitti gahite siyā.
::

::hangnum
100\.
::

::gatha1
Pañcame paṭhameneva, samo āpattinicchayo;
::

::gathalast
Chaṭṭhe anatirittena, bhuttāviṃ tu pavāritaṃ.
::

::hangnum
101\.
::

::gatha1
Abhihaṭṭhuṃ pavārento, dve panāpattiyo phuse;
::

::gathalast
Vacanena ca tasseva, ‘‘bhuñjissāmī’’ti gaṇhati.
::

::hangnum
102\.
::

::gatha1
Gahaṇe {pb:M:0.0315} dukkaṭaṃ tassa, piṭake samudāhaṭaṃ;
::

::gathalast
Bhojanassa panosāne, pācitti pariyāputā.
::

::hangnum
103\.
::

::gatha1
Sattame aṭṭhame ceva, navame dasamepi ca;
::

::gathalast
Paṭhamena samānāva, āpattīnaṃ vibhāgatā.
::

::centre
Bhojanavaggo catuttho.
::

::hangnum
104\.
::

::gatha1
Acelakādino dento, sahatthā bhojanādikaṃ;
::

::gathalast
Payoge dukkaṭaṃ patto, dinne pācittiyaṃ phuse.
::

::hangnum
105\.
::

::gatha1
Dāpetvā vā adāpetvā, uyyojento duve phuse;
::

::gathalast
Payoge dukkaṭaṃ, tasmiṃ, pācittuyyojite siyā.
::

::hangnum
106\.
::

::gatha1
Nisajjaṃ bhikkhu kappento, kule pana sabhojane;
::

::gathalast
Āpattiyo phuse dvepi, payoge dukkaṭādayo.
::

::hangnum
107\.
::

::gatha1
Catutthe pañcame vāpi, viseso natthi kocipi;
::

::gathalast
Tatiyena samānāva, āpattigaṇanā siyā.
::

::hangnum
108\.
::

::gatha1
Santaṃ bhikkhuṃ anāpucchā, sabhatto ca nimantito;
::

::gathalast
Kulesu pana cārittaṃ, āpajjanto duve phuse.
::

::hangnum
109\.
::

::gatha1
Paṭhamena ca pādena, ummārātikkame pana;
::

::gathalast
Dukkaṭaṃ piṭake vuttaṃ, pācitti dutiyena tu.
::

::hangnum
110\.
::

::gatha1
Taduttariṃ tu bhesajjaṃ, viññāpento duve phuse;
::

::gathalast
Payoge dukkaṭaṃ, viññā-pite pācittiyaṃ siyā.
::

::hangnum
111\.
::

::gatha1
Uyyuttaṃ {pb:V:0.0279} dassanatthāya, gacchanto dve phuse balaṃ;
::

::gathalast
Gacchato dukkaṭaṃ vuttaṃ, hoti pācitti passato.
::

::hangnum
112\.
::

::gatha1
Atirekatirattaṃ tu, senāya vasato duve;
::

::gathalast
Payoge dukkaṭaṃ vuttaṃ, pācitti vasite siyā.
::

::hangnum
113\.
::

::gatha1
Uyyodhikaṃ {pb:M:0.0316} tu gacchanto, dve panāpattiyo phuse;
::

::gathalast
Gacchanto dukkaṭaṃ vuttaṃ, hoti pācitti passato.
::

::centre
Acelakavaggo pañcamo.
::

::hangnum
114\.
::

::gatha1
Suraṃ vā pana mereyyaṃ, pivanto dve phuse muni;
::

::gathalast
Gaṇhato dukkaṭaṃ pātuṃ, pīte pācittiyaṃ siyā.
::

::hangnum
115\.
::

::gatha1
Bhikkhaṅgulipatodena, hāsento dve phuse have;
::

::gathalast
Payoge dukkaṭaṃ tassa, pācitti hasite siyā.
::

::hangnum
116\.
::

::gatha1
Kīḷanto udake bhikkhu, dve panāpattiyo phuse;
::

::gathalast
Dukkaṭaṃ gopphakā heṭṭhā, pācittuparigopphake.
::

::hangnum
117\.
::

::gatha1
Yo panādariyaṃ bhikkhu, karonto dve phuse have;
::

::gathalast
Payoge dukkaṭaṃ vuttaṃ, kate pācittiyaṃ siyā.
::

::hangnum
118\.
::

::gatha1
Bhiṃsāpento have bhikkhu, dve panāpattiyo phuse;
::

::gathalast
Payoge dukkaṭaṃ, bhiṃsā-pite pācittiyaṃ siyā.
::

::hangnum
119\.
::

::gatha1
Jotiṃ samādahitvāna, visibbento duve phuse;
::

::gathalast
Payoge dukkaṭaṃ vuttaṃ, pācittiyaṃ visīvite.
::

::hangnum
120\.
::

::gatha1
Oraso addhamāsassa, nhāyanto dve phuse have;
::

::gathalast
Payoge dukkaṭaṃ, nhāna-ssosāne itaraṃ siyā.
::

::hangnum
121\.
::

::gatha1
Dubbaṇṇakaraṇānaṃ tu, tiṇṇamekamanādiya;
::

::gathalast
Cīvaraṃ paribhuñjanto, dve phuse dukkaṭādayo.
::

::hangnum
122\.
::

::gatha1
Cīvaraṃ bhikkhuādīnaṃ, vikappetvā anuddharaṃ;
::

::gathalast
Dve phuse paribhuñjanto, payoge dukkaṭādayo.
::

::hangnum
123\.
::

::gatha1
Bhikkhussāpanidhento {pb:M:0.0317} dve, phuse pattādikaṃ pana;
::

::gathalast
Payoge dukkaṭaṃ, tasmiṃ, sesāpanihite siyā.
::

::centre
Surāpānavaggo chaṭṭho.
::

::hangnum
124\.
::

::gatha1
Sañcicca {pb:V:0.0280} jīvitā pāṇaṃ, voropento tapodhano;
::

::gathalast
Āpattiyo catassova, āpajjati, na saṃsayo.
::

::hangnum
125\.
::

::gatha1
Anodissakamopātaṃ, khaṇato hoti dukkaṭaṃ;
::

::gathalast
Manusso marati tasmiṃ, patitvā ce parājayo.
::

::hangnum
126\.
::

::gatha1
Yakkho vāpi tiracchāna-gato manussaviggaho;
::

::gathalast
Patitvā maratī peto, tassa thullaccayaṃ siyā.
::

::hangnum
127\.
::

::gatha1
Tiracchānagate tasmiṃ, nipatitvā mate pana;
::

::gathalast
Tassa pācittiyāpatti, paññattā paṭubuddhinā.
::

::hangnum
128\.
::

::gatha1
Jānaṃ sappāṇakaṃ toyaṃ, paribhuñjaṃ duve phuse;
::

::gathalast
Payoge dukkaṭaṃ tassa, bhutte pācittiyaṃ siyā.
::

::hangnum
129\.
::

::gatha1
Nihatādhikaraṇaṃ jānaṃ, ukkoṭento duve phuse;
::

::gathalast
Payoge dukkaṭaṃ vuttaṃ, pācittukkoṭite siyā.
::

::hangnum
130\.
::

::gatha1
Jānaṃ bhikkhussa duṭṭhullaṃ, chādento pana vajjakaṃ;
::

::gathalast
Ekamāpajjatāpattiṃ, pācittimiti dīpitaṃ.
::

::hangnum
131\.
::

::gatha1
Ūnavīsativassaṃ tu, karonto upasampadaṃ;
::

::gathalast
Payoge dukkaṭaṃ patto, sesā sampādite siyā.
::

::hangnum
132\.
::

::gatha1
Jānaṃ tu theyyasatthena, saṃvidhāya saheva ca;
::

::gathalast
Tatheva mātugāmena, maggaṃ tu paṭipajjato.
::

::hangnum
133\.
::

::gatha1
Dve panāpattiyo honti, payoge dukkaṭaṃ mataṃ;
::

::gathalast
Paṭipanne panuddiṭṭhaṃ, pācittiyamanantaraṃ.
::

::hangnum
134\.
::

::gatha1
Accajaṃ {pb:M:0.0318} pāpikaṃ diṭṭhiṃ, ñattiyā dukkaṭaṃ phuse;
::

::gathalast
Kammavācāya osāne, hoti pācitti bhikkhuno.
::

::hangnum
135\.
::

::gatha1
Tathākaṭānudhammena, saṃbhuñjanto duve phuse;
::

::gathalast
Payoge dukkaṭaṃ tassa, bhutte pācittiyaṃ siyā.
::

::hangnum
136\.
::

::gatha1
Nāsitaṃ samaṇuddesaṃpalāpento duve phuse;
::

::gathalast
Payoge dukkaṭaṃ vuttaṃ, pācitti upalāpite.
::

::centre
Sappāṇakavaggo sattamo.
::

::hangnum
137\.
::

::gatha1
Vuccamānassa {pb:V:0.0281} bhikkhussa, bhikkhūhi sahadhammikaṃ;
::

::gathalast
‘‘Na sakkhissāmi’’iccevaṃ, bhaṇato dukkaṭādayo.
::

::hangnum
138\.
::

::gatha1
Vinayaṃ tu vivaṇṇento, dve panāpattiyo phuse;
::

::gathalast
Payoge dukkaṭaṃ tassa, pācitteva vivaṇṇite.
::

::hangnum
139\.
::

::gatha1
Mohento dve phuse, mohe, dukkaṭaṃ tu aropite;
::

::gathalast
Ropite pana mohasmiṃ, pācittiyamudīritaṃ.
::

::hangnum
140\.
::

::gatha1
Pahāraṃ kupito dento, bhikkhussa dve phuse have;
::

::gathalast
Payoge dukkaṭaṃ vuttaṃ, pācitti pahaṭe siyā.
::

::hangnum
141\.
::

::gatha1
Bhikkhussa kupito bhikkhu, uggiraṃ talasattikaṃ;
::

::gathalast
Dve phuse dukkaṭaṃ yoge, pācittuggirite siyā.
::

::hangnum
142\.
::

::gatha1
Bhikkhu saṅghādisesena, amūleneva codayaṃ;
::

::gathalast
Dve phuse dukkaṭaṃ yoge, pācittuddhaṃsite siyā.
::

::hangnum
143\.
::

::gatha1
Bhikkhu sañcicca kukkuccaṃ, janayanto hi bhikkhuno;
::

::gathalast
Dve phuse dukkaṭaṃ yoge, pācittuppādite siyā.
::

::hangnum
144\.
::

::gatha1
Tiṭṭhantupassutiṃ bhikkhu, dve panāpattiyo phuse;
::

::gathalast
Gacchato dukkaṭaṃ sotuṃ, pācitti suṇato siyā.
::

::hangnum
145\.
::

::gatha1
Dhammikānaṃ {pb:M:0.0319} tu kammānaṃ, chandaṃ datvā tato puna;
::

::gathalast
Khīyanadhammamāpajjaṃ, dve phuse dukkaṭādayo.
::

::hangnum
146\.
::

::gatha1
Saṅghe vinicchaye niṭṭhaṃ, agate chandamattano;
::

::gathalast
Adatvā gacchato tassa, dve panāpattiyo siyuṃ.
::

::hangnum
147\.
::

::gatha1
Hatthapāsaṃ tu saṅghassa, jahato hoti dukkaṭaṃ;
::

::gathalast
Jahite hatthapāsasmiṃ, hoti pācitti bhikkhuno.
::

::hangnum
148\.
::

::gatha1
Samaggena ca saṅghena, datvāna saha cīvaraṃ;
::

::gathalast
Khīyanto dve phuse pacchā, payoge dukkaṭādayo.
::

::hangnum
149\.
::

::gatha1
Lābhaṃ pariṇataṃ jānaṃ, saṅghikaṃ puggalassa hi;
::

::gathalast
Dve phuse pariṇāmento, payoge dukkaṭādayo.
::

::centre
Sahadhammikavaggo aṭṭhamo.
::

::hangnum
150\.
::

::gatha1
Pubbe {pb:V:0.0282} avidito hutvā, rañño antepuraṃ pana;
::

::gathalast
Pavisantassa bhikkhuno, dve panāpattiyo siyuṃ.
::

::hangnum
151\.
::

::gatha1
Paṭhamena ca pādena, ummārātikkame pana;
::

::gathalast
Dukkaṭaṃ pana uddiṭṭhaṃ, pācitti dutiyena tu.
::

::hangnum
152\.
::

::gatha1
Ratanaṃ pana gaṇhanto, dve panāpattiyo phuse;
::

::gathalast
Payoge dukkaṭaṃ tassa, pācitti gahite siyā.
::

::hangnum
153\.
::

::gatha1
Santaṃ bhikkhuṃ anāpucchā, vikāle gāmakaṃ pana;
::

::gathalast
Samaṇo pavisaṃ dose, āpajjati duve pana.
::

::hangnum
154\.
::

::gatha1
Paṭhamena ca pādena, parikkhepaṃ atikkame;
::

::gathalast
Dukkaṭaṃ tassa niddiṭṭhaṃ, pācitti dutiyena tu.
::

::hangnum
155\.
::

::gatha1
Aṭṭhidantavisāṇābhi-nibbattaṃ sūciyā gharaṃ;
::

::gathalast
Kārāpento phuse dvepi, payoge dukkaṭādayo.
::

::hangnum
156\.
::

::gatha1
Pamāṇātītamañcādiṃ{pb:M:0.0320}, kārāpento duve phuse;
::

::gathalast
Payoge dukkaṭaṃ vuttaṃ, sesā kārāpite siyā.
::

::hangnum
157\.
::

::gatha1
Tūlonaddhaṃ tu mañcādiṃ, kārāpento duve phuse;
::

::gathalast
Payoge dukkaṭaṃ, tasmiṃ, sesā kārāpite siyā.
::

::hangnum
158\.
::

::gatha1
Sattame aṭṭhame ceva, navame dasamepi ca;
::

::gathalast
Anantarasamoyeva, āpattīnaṃ vinicchayo.
::

::centre
Ratanavaggo navamo.
::

::centre
Pācittiyakathā.
::

::hangnum
159\.
::

::gatha1
Catūsu duvidhāpatti, pāṭidesaniyesupi;
::

::gathalast
Avisesena niddiṭṭhā, buddhenādiccabandhunā.
::

::hangnum
160\.
::

::gatha1
‘‘Bhuñjissāmī’’ti bhikkhussa, dukkaṭaṃ paṭigaṇhato;
::

::gathalast
Ajjhohāresu sabbattha, pāṭidesaniyaṃ siyā.
::

::centre
Pāṭidesanīyakathā.
::

::hangnum
161\.
::

::gatha1
Sekhiyesu {pb:V:0.0283} ca dhammesu, ekāvāpatti dīpitā;
::

::gathalast
Anādaravaseneva, dukkaṭaṃ samudāhaṭaṃ.
::

::centre
Sekhiyakathā.
::

::hangnum
162\.
::

::gatha1
Paññattā methunaṃ dhammaṃ, paṭisevanapaccayā;
::

::gathalast
Kati āpattiyo honti? Catassova bhavanti hi.
::

::hangnum
163\.
::

::gatha1
Methunaṃ paṭisevanto, allokāsappavesane;
::

::gathalast
Mate akkhāyite vāpi, bhikkhu pārājikaṃ phuse.
::

::hangnum
164\.
::

::gatha1
Thullaccayaṃ tu yebhuyya-kkhāyite, dukkaṭaṃ tathā;
::

::gathalast
Mukhe vaṭṭakate vuttaṃ, pācitti jatumaṭṭhake.
::

::hangnum
165\.
::

::gatha1
Paññattā {pb:M:0.0321} kāyasaṃsaggaṃ, samāpajjanapaccayā;
::

::gathalast
Kati āpattiyo honti? Pañca āpattiyo siyuṃ.
::

::hangnum
166\.
::

::gatha1
Avassutassa posassa, tathā bhikkhuniyāpi ca;
::

::gathalast
Pārājikamadhakkhādi-gahaṇaṃ sādiyantiyā.
::

::hangnum
167\.
::

::gatha1
Kāyena phusato kāyaṃ, bhikkhussa garukaṃ siyā;
::

::gathalast
Kāyena kāyabaddhaṃ tu, phusaṃ thullaccayaṃ siyā.
::

::hangnum
168\.
::

::gatha1
Paṭibaddhena kāyena, paṭibaddhaṃ tu dukkaṭaṃ;
::

::gathalast
Pācittiyaṃ panuddiṭṭhaṃ, tassaṅgulipatodake.
::

::hangnum
169\.
::

::gatha1
Sesesu sekhiyantesu, āpattīnaṃ vinicchayo;
::

::gathalast
Heṭṭhā vuttanayeneva, veditabbo vibhāvinā.
::

::centre
Mahāvibhaṅgasaṅgaho niṭṭhito.
::

### Bhikkhunīvibhaṅgo

::hangnum
170\.
::

::gatha1
Bhikkhūnaṃ pāṭavatthāya, vinayassa vinicchaye;
::

::gathalast
Bhikkhunīnaṃ vibhaṅgopi, kiñcimattaṃ bhaṇāmahaṃ.
::

::hangnum
171\.
::

::gatha1
Avassutassa {pb:V:0.0284} posassa, bhikkhunīpi avassutā;
::

::gathalast
Nandantī kāyasaṃsaggaṃ, kati āpattiyo phuse;
::

::hangnum
172\.
::

::gatha1
Tisso āpattiyo ubbha-jāṇussādhakkhakassa ca;
::

::gathalast
Hoti pārājikaṃ tassā, gahaṇaṃ sādiyantiyā.
::

::hangnum
173\.
::

::gatha1
Ubbhakkhakaṃ adhojāṇu-gahaṇaṃ sādiyantiyā;
::

::gathalast
Thullaccayaṃ siyā, kāya-paṭibaddhe tu dukkaṭaṃ.
::

::hangnum
174\.
::

::gatha1
Chādentī bhikkhunī vajjaṃ, tisso āpattiyo phuse;
::

::gathalast
Jānaṃ pārājikaṃ dhammaṃ, chādentī sā parājikā.
::

::hangnum
175\.
::

::gatha1
Thullaccayaṃ {pb:M:0.0322} vematikā, paṭicchādeti ce pana;
::

::gathalast
Athācāravipattiṃ ce, paṭicchādeti dukkaṭaṃ.
::

::hangnum
176\.
::

::gatha1
Nissajjantī na taṃ laddhiṃ, ukkhittassānuvattikā;
::

::gathalast
Samanubhāsanāyeva, tisso āpattiyo phuse.
::

::hangnum
177\.
::

::gatha1
Ñattiyā dukkaṭaṃ, dvīhi, kammavācāhi thullatā;
::

::gathalast
Kammavācāya osāne, pārājikamudīritaṃ.
::

::hangnum
178\.
::

::gatha1
Pūrentī aṭṭhamaṃ vatthuṃ, tisso āpattiyo phuse;
::

::gathalast
Purisenidhāgacchāti, vuttāgacchati dukkaṭaṃ.
::

::hangnum
179\.
::

::gatha1
Thullaccayaṃ tu posassa, hatthapāsappavesane;
::

::gathalast
Pūrentī aṭṭhamaṃ vatthuṃ, samaṇī sā parājitā.
::

::centre
Pārājikakathā.
::

::hangnum
180\.
::

::gatha1
Ussayavādikā aṭṭaṃ, karontī tividhaṃ phuse;
::

::gathalast
Ekassārocane tassā, hoti āpatti dukkaṭaṃ.
::

::hangnum
181\.
::

::gatha1
Dutiyārocane tassā, thullaccayamudīritaṃ;
::

::gathalast
Aṭṭassa pariyosāne, hoti saṅghādisesatā.
::

::hangnum
182\.
::

::gatha1
Corivuṭṭhāpikā vāpi, ñattiyā dukkaṭaṃ phuse;
::

::gathalast
Dvīhi thullaccayaṃ kamma-vācosāne garuṃ siyā.
::

::hangnum
183\.
::

::gatha1
Ekā gāmantaraṃ gacche, gamane dukkaṭaṃ siyā;
::

::gathalast
Parikkhepe atikkante, pādena paṭhamena tu.
::

::hangnum
184\.
::

::gatha1
Hoti {pb:V:0.0285} thullaccayāpatti, tassā samaṇiyā pana;
::

::gathalast
Dutiyena atikkante, garuke pana tiṭṭhati.
::

::hangnum
185\.
::

::gatha1
Catutthe dutiye vutta-sadisova vinicchayo;
::

::gathalast
Āpattīnaṃ pabhede tu, kāci natthi visesatā.
::

::hangnum
186\.
::

::gatha1
Avassutā {pb:M:0.0323} sayaṃ hutvā, tādisasseva hatthato;
::

::gathalast
Gahetvā pana bhuñjantī, bhojanādīsu kiñcipi.
::

::hangnum
187\.
::

::gatha1
Phuse āpattiyo tisso, bhojanādīsu kiñcipi;
::

::gathalast
Paṭiggaṇhantiyā tassā, hoti thullaccayaṃ pana.
::

::hangnum
188\.
::

::gatha1
Ajjhohāresu sabbesu, hoti saṅghādisesatā;
::

::gathalast
Udakaṃ dantaponaṃ vā, paṭiggaṇhāti dukkaṭaṃ.
::

::hangnum
189\.
::

::gatha1
‘‘Sahatthena gahetvā tvaṃ, khāda vā bhuñja vā’’tipi;
::

::gathalast
Uyyojentī panevaṃ tu, tisso āpattiyo phuse.
::

::hangnum
190\.
::

::gatha1
Dukkaṭaṃ vacane tassā, ‘‘bhuñjissāmī’’ti gaṇhati;
::

::gathalast
Ajjhohāresu sabbesu, tassā thullaccayaṃ siyā.
::

::hangnum
191\.
::

::gatha1
Bhojanassa panosāne, hoti saṅghādisesatā;
::

::gathalast
Uyyojeti ca yā tassā, imā tissoti dīpaye.
::

::hangnum
192\.
::

::gatha1
Sattame aṭṭhame cāpi, navame dasamepi ca;
::

::gathalast
Corivuṭṭhāpaneneva, samānova vinicchayo.
::

::centre
Saṅghādisesakathā.
::

::hangnum
193\.
::

::gatha1
Pattasannicayaṃ yiha, karontī bhikkhunī pana;
::

::gathalast
Ekaṃ nissaggiyaṃyeva, phuse pācittiyaṃ tu sā.
::

::hangnum
194\.
::

::gatha1
Akālacīvaraṃ kāla-cīvaraṃ bhājāpentiyā;
::

::gathalast
Payoge dukkaṭaṃ vuttaṃ, lābhe nissaggiyaṃ siyā.
::

::hangnum
195\.
::

::gatha1
Cīvaraṃ parivattetvā, acchindati sace pana;
::

::gathalast
Payoge dukkaṭaṃ, chinne, tassā nissaggiyaṃ siyā.
::

::hangnum
196\.
::

::gatha1
Viññāpetvāva aññaṃ ce, viññāpeti tato paraṃ;
::

::gathalast
Payoge dukkaṭaṃ, viññā-pite nissaggiyaṃ siyā.
::

::hangnum
197\.
::

::gatha1
Cetāpetvā {pb:V:0.0286}{pb:M:0.0324} hi aññaṃ ce, cetāpeti tato paraṃ;
::

::gathalast
Payoge dukkaṭaṃ, cetā-pite nissaggiyaṃ siyā.
::

::hangnum
198\.
::

::gatha1
Evameva ca sesesu, chaṭṭhādīsu ca sattasu;
::

::gathalast
Anantarasamānova, āpattīnaṃ vinicchayo.
::

::centre
Nissaggiyakathā.
::

::hangnum
199\.
::

::gatha1
Lasuṇaṃ khādati dve ce, dukkaṭaṃ gahaṇe siyā;
::

::gathalast
Ajjhohārapayogesu, pācitti pariyāputā.
::

::hangnum
200\.
::

::gatha1
Saṃharāpentiyā lomaṃ, sambādhe dveva honti hi;
::

::gathalast
Payoge dukkaṭaṃ vuttaṃ, hoti pācitti saṃhaṭe.
::

::hangnum
201\.
::

::gatha1
Karontī talaghātaṃ tu, dve panāpattiyo phuse;
::

::gathalast
Payoge dukkaṭaṃ hoti, kate pācittiyaṃ siyā.
::

::hangnum
202\.
::

::gatha1
Jatunā maṭṭhakaṃ kiñci, sādiyantī duve phuse;
::

::gathalast
Payoge dukkaṭādinne, tassā pācittiyaṃ siyā.
::

::hangnum
203\.
::

::gatha1
Pañcamaṃ tu catutthena, samānamiti dīpaye;
::

::gathalast
Āpattīnaṃ vibhāgasmiṃ, viseso natthi kocipi.
::

::hangnum
204\.
::

::gatha1
Bhikkhussa bhuñjamānassa, pānīyenupatiṭṭhati;
::

::gathalast
Hatthapāse tu pācitti, hitvā tiṭṭhati dukkaṭaṃ.
::

::hangnum
205\.
::

::gatha1
Viññāpetvāmakaṃ dhaññaṃ, ‘‘bhuñjissāmī’’ti gaṇhati;
::

::gathalast
Dukkaṭaṃ hoti pācitti, ajjhohāresu dīpaye.
::

::hangnum
206\.
::

::gatha1
Uccārādiṃ tirokuṭṭe, chaḍḍentī dve phuse have;
::

::gathalast
Payoge dukkaṭaṃ vuttaṃ, pācitti chaḍḍite siyā.
::

::hangnum
207\.
::

::gatha1
Uccārādicatukkaṃ tu, chaḍḍeti harite sace;
::

::gathalast
Payoge dukkaṭaṃ tassā, pācitti chaḍḍite siyā.
::

::hangnum
208\.
::

::gatha1
Naccādiṃ {pb:M:0.0325} dassanatthāya, sace gacchati dukkaṭaṃ;
::

::gathalast
Passantiyāpi pācitti, tatheva ca suṇantiyā.
::

::centre
Lasuṇavaggo paṭhamo.
::

::hangnum
209\.
::

::gatha1
Paṭhame {pb:V:0.0287} dutiye ceva, tatiye ca catutthake;
::

::gathalast
Tulyo lasuṇavaggassa, chaṭṭhenidha vinicchayo.
::

::hangnum
210\.
::

::gatha1
Kulāni upasaṅkamma, nisīditvā panāsane;
::

::gathalast
Sāmike tu anāpucchā, pakkamantī duve phuse.
::

::hangnum
211\.
::

::gatha1
Paṭhamena ca pādena, anovassamatikkame;
::

::gathalast
Dukkaṭaṃ hoti, pācitti, dutiyātikkame siyā.
::

::hangnum
212\.
::

::gatha1
Sāmike tu anāpucchā, āsane ce nisīdati;
::

::gathalast
Payoge dukkaṭaṃ hoti, pācitti ca nisīdite.
::

::hangnum
213\.
::

::gatha1
Chaṭṭhena sattamaṃ sabbaṃ, samānaṃ aṭṭhame pana;
::

::gathalast
Payoge dukkaṭaṃ, ujjhā-pite pācittiyaṃ siyā.
::

::hangnum
214\.
::

::gatha1
Attānaṃ cābhisappentī, dve phuse nirayādinā;
::

::gathalast
Payoge dukkaṭaṃ vuttaṃ, pācitti abhisappite.
::

::hangnum
215\.
::

::gatha1
Vadhitvā pana attānaṃ, rodantī tu duve phuse;
::

::gathalast
Vadhati rodati pācitti, karotekaṃ tu dukkaṭaṃ.
::

::centre
Rattandhakāravaggo dutiyo.
::

::hangnum
216\.
::

::gatha1
Naggā nhāyati dve ceva, payoge dukkaṭaṃ siyā;
::

::gathalast
Nhānassa pariyosāne, tassā pācittiyaṃ siyā.
::

::hangnum
217\.
::

::gatha1
Kārāpeti {pb:M:0.0326} pamāṇāti-kkantaṃ udakasāṭikaṃ;
::

::gathalast
Payoge dukkaṭaṃ, kārā-pite pācittiyaṃ siyā.
::

::hangnum
218\.
::

::gatha1
Cīvaraṃ tu visibbetvā, visibbāpetva vā pana;
::

::gathalast
Neva sibbantiyā vutta-mekaṃ pācittiyaṃ pana.
::

::hangnum
219\.
::

::gatha1
Pañcāhikaṃ tu saṅghāṭi-cāraṃ pana atikkame;
::

::gathalast
Ekāvassā panāpatti, pācitti paridīpitā.
::

::hangnum
220\.
::

::gatha1
Sace saṅkamanīyaṃ tu, dhāreti pana cīvaraṃ;
::

::gathalast
Payoge dukkaṭaṃ vuttaṃ, pācitti pana dhārite.
::

::hangnum
221\.
::

::gatha1
Gaṇacīvaralābhassa, antarāyaṃ karoti ce;
::

::gathalast
Payoge dukkaṭaṃ hoti, kate pācittiyaṃ siyā.
::

::hangnum
222\.
::

::gatha1
Vibhaṅgaṃ {pb:V:0.0288} paṭibāhantī, cīvarānaṃ tu dhammikaṃ;
::

::gathalast
Payoge dukkaṭaṃ vuttaṃ, pācitti paṭibāhite.
::

::hangnum
223\.
::

::gatha1
Agārikādino deti, sace samaṇacīvaraṃ;
::

::gathalast
Payoge dukkaṭaṃ, dinne, pācitti pariyāputā.
::

::hangnum
224\.
::

::gatha1
Cīvare dubbalāsāya, kālaṃ ce samatikkame;
::

::gathalast
Payoge dukkaṭaṃ vuttaṃ, pācitti samatikkame.
::

::hangnum
225\.
::

::gatha1
Dhammikaṃ kathinuddhāraṃ, paṭibāhantiyā duve;
::

::gathalast
Payoge dukkaṭaṃ hoti, pācitti paṭibāhite.
::

::centre
Nhānavaggo tatiyo.
::

::hangnum
226\.
::

::gatha1
Duve bhikkhuniyo eka-mañcasmiṃ ce tuvaṭṭeyyuṃ;
::

::gathalast
Payoge dukkaṭaṃ tāsaṃ, nipanne itaraṃ siyā.
::

::hangnum
227\.
::

::gatha1
Dutiyaṃ paṭhameneva, sadisaṃ tatiye pana;
::

::gathalast
Payoge dukkaṭaṃ hoti, kate pācittiyaṃ siyā.
::

::hangnum
228\.
::

::gatha1
Nupaṭṭhāpentiyā {pb:M:0.0327} vāpi, dukkhitaṃ sahajīviniṃ;
::

::gathalast
Ekāyeva panāpatti, pācitti paridīpitā.
::

::hangnum
229\.
::

::gatha1
Sace upassayaṃ datvā, nikkaḍḍhati ca bhikkhuniṃ;
::

::gathalast
Payoge dukkaṭaṃ tassā, hoti pācitti kaḍḍhite.
::

::hangnum
230\.
::

::gatha1
Chaṭṭhe pana ca saṃsaṭṭhā, ñattiyā dukkaṭaṃ phuse;
::

::gathalast
Kammavācāya osāne, pācitti paridīpitā.
::

::hangnum
231\.
::

::gatha1
Antoraṭṭhe tu sāsaṅke, cārikaṃ tu carantiyā;
::

::gathalast
Payoge dukkaṭaṃ vuttaṃ, paṭipannāya sesakaṃ.
::

::hangnum
232\.
::

::gatha1
Aṭṭhamaṃ navamañceva, sattamena samaṃ mataṃ;
::

::gathalast
Dasame pana ekāva, pācitti paridīpitā.
::

::centre
Tuvaṭṭavaggo catuttho.
::

::hangnum
233\.
::

::gatha1
Rājāgārādikaṃ sabbaṃ, dassanatthāya gacchati;
::

::gathalast
Payoge dukkaṭaṃ tassā, pācitti yadi passati.
::

::hangnum
234\.
::

::gatha1
Āsandiṃ {pb:V:0.0289} vāpi pallaṅkaṃ, paribhuñjantiyā duve;
::

::gathalast
Payoge dukkaṭaṃ vuttaṃ, bhutte pācittiyaṃ siyā.
::

::hangnum
235\.
::

::gatha1
Suttaṃ kantantiyā dveva, payoge dukkaṭaṃ mataṃ;
::

::gathalast
Ujjavujjavane tassā, pācitti samudāhare.
::

::hangnum
236\.
::

::gatha1
Veyyāvaccaṃ gihīnaṃ tu, dveva honti karontiyā;
::

::gathalast
Payoge dukkaṭaṃ vuttaṃ, kate pācittiyaṃ siyā.
::

::hangnum
237\.
::

::gatha1
Pañcame pana ekāva, pācitti paridīpitā;
::

::gathalast
Payoge dukkaṭaṃ chaṭṭhe, dinne pācittiyaṃ siyā.
::

::hangnum
238\.
::

::gatha1
Sattamaṃ dutiyeneva, samāpattipabhedato;
::

::gathalast
Aṭṭhamaṃ dutiye vagge, pañcamena samaṃ mataṃ.
::

::hangnum
239\.
::

::gatha1
Tiracchānagataṃ {pb:M:0.0328} vijjaṃ, dveva honti paṭhantiyā;
::

::gathalast
Payoge dukkaṭaṃ hoti, pācitti hi pade pade.
::

::hangnum
240\.
::

::gatha1
Dasamaṃ navameneva, samānaṃ sabbathā pana;
::

::gathalast
‘‘Pariyāpuṇāti, vāceti’’, padamattaṃ visesakaṃ.
::

::centre
Cittāgāravaggo pañcamo.
::

::hangnum
241\.
::

::gatha1
Sabhikkhukaṃ tamārāmaṃ, jānantī pana bhikkhunī;
::

::gathalast
Pavisantī anāpucchā, dve panāpattiyo phuse.
::

::hangnum
242\.
::

::gatha1
Paṭhamena ca pādena, parikkhepassatikkame;
::

::gathalast
Dukkaṭaṃ piṭake vuttaṃ, pācitti dutiyena tu.
::

::hangnum
243\.
::

::gatha1
Akkosati ca yā bhikkhuṃ, bhikkhunī paribhāsati;
::

::gathalast
Payoge dukkaṭaṃ tassā, pācittakkosite siyā.
::

::hangnum
244\.
::

::gatha1
Yā hi caṇḍikabhāvena, gaṇaṃ tu paribhāsati;
::

::gathalast
Payoge dukkaṭaṃ tassā, paribhaṭṭhe panetaraṃ.
::

::hangnum
245\.
::

::gatha1
Nimantitā pavāritā, khādanaṃ bhojanampi vā;
::

::gathalast
Bhuñjantī bhikkhunī sā hi, dve panāpattiyo phuse.
::

::hangnum
246\.
::

::gatha1
‘‘Bhuñjissāmī’’ti yaṃ kiñci, paṭiggaṇhāti dukkaṭaṃ;
::

::gathalast
Ajjhohārapayogesu, pācitti paridīpaye.
::

::hangnum
247\.
::

::gatha1
Kulaṃ {pb:V:0.0290} tu maccharāyantī, dve panāpattiyo phuse;
::

::gathalast
Payoge dukkaṭaṃ vuttaṃ, sesā maccharite siyā.
::

::hangnum
248\.
::

::gatha1
Abhikkhuke panāvāse, bhave vassaṃ vasantiyā;
::

::gathalast
Dukkaṭaṃ pubbakiccesu, pācitti aruṇuggame.
::

::hangnum
249\.
::

::gatha1
Bhikkhunī ubhatosaṅghe, vassaṃvuṭṭhā tu tīhipi;
::

::gathalast
Ṭhānehi appavārentī, ekaṃ pācittiyaṃ phuse.
::

::hangnum
250\.
::

::gatha1
Ovādatthāya {pb:M:0.0329} vā bhikkhuṃ, saṃvāsatthāya vā tathā;
::

::gathalast
Na gacchati sace tassā, ekaṃ pācittiyaṃ siyā.
::

::hangnum
251\.
::

::gatha1
Ovādampi na yācantī, na gacchantī uposathaṃ;
::

::gathalast
Ekaṃ pācittiyāpatti-māpajjati, na saṃsayo.
::

::hangnum
252\.
::

::gatha1
Apucchitvāva saṅghaṃ vā, bhedāpeti pasākhajaṃ;
::

::gathalast
Payoge dukkaṭaṃ, bhinne, pācitti pariyāputā.
::

::centre
Ārāmavaggo chaṭṭho.
::

::hangnum
253\.
::

::gatha1
Gabbhiniṃ vuṭṭhapentī hi, dve panāpattiyo phuse;
::

::gathalast
Payoge dukkaṭaṃ, vuṭṭhā-pite pācittiyaṃ siyā.
::

::hangnum
254\.
::

::gatha1
Dutiyaṃ tatiyañceva, catutthaṃ pañcamampi ca;
::

::gathalast
Chaṭṭhañca sattamañceva, paṭhamena samaṃ mataṃ.
::

::hangnum
255\.
::

::gatha1
Bhikkhunī vuṭṭhapetvāna, bhikkhuniṃ sahajīviniṃ;
::

::gathalast
Dvevassaṃ nānuggaṇhantī, ekaṃ pācittiyaṃ phuse.
::

::hangnum
256\.
::

::gatha1
Navamaṃ dasamañceva, aṭṭhamena samaṃ mataṃ;
::

::gathalast
Dvīsu āpattibhedasmiṃ, nānattaṃ natthi kiñcipi.
::

::centre
Gabbhinīvaggo sattamo.
::

::hangnum
257\.
::

::gatha1
Kumārībhūtavaggassa, ādito pana pañcapi;
::

::gathalast
Samānā gabbhinīvagge, paṭhameneva sabbaso.
::

::hangnum
258\.
::

::gatha1
‘‘Alaṃ vuṭṭhāpitenā’’ti, vuccamānā hi khīyati;
::

::gathalast
Payoge dukkaṭaṃ, pacchā, hoti pācitti khīyite.
::

::hangnum
259\.
::

::gatha1
Sattame {pb:M:0.0330}{pb:V:0.0291} aṭṭhame ceva, ekaṃ pācittiyaṃ mataṃ;
::

::gathalast
Ādināva samānāni, navamādīni pañcapi.
::

::centre
Kumārībhūtavaggo aṭṭhamo.
::

::hangnum
260\.
::

::gatha1
Āpattiyo phuse dvepi, dhārentī chattupāhanaṃ;
::

::gathalast
Payoge dukkaṭaṃ vuttaṃ, hoti pācitti dhārite.
::

::hangnum
261\.
::

::gatha1
Yānena pana yāyantī, dve kirāpattiyo phuse;
::

::gathalast
Payoge dukkaṭaṃ hoti, pācitti yadi yāyite.
::

::hangnum
262\.
::

::gatha1
Dhārentiyā tu saṅghāṇiṃ, payoge dukkaṭaṃ siyā;
::

::gathalast
Dhārite pana pācitti, catutthepi ayaṃ nayo.
::

::hangnum
263\.
::

::gatha1
Nhāyantī gandhavaṇṇena, payoge dukkaṭaṃ phuse;
::

::gathalast
Nhānassa pariyosāne, tassā pācittiyaṃ siyā.
::

::hangnum
264\.
::

::gatha1
Chaṭṭhampi pañcameneva, samānaṃ sabbathā pana;
::

::gathalast
Sattame aṭṭhame ceva, navame dasamepi ca.
::

::hangnum
265\.
::

::gatha1
Payoge dukkaṭaṃ vuttaṃ, pācittummaddite siyā;
::

::gathalast
Āpattīnaṃ vibhāgasmiṃ, natthi kāci visesatā.
::

::hangnum
266\.
::

::gatha1
Anāpucchā tu bhikkhussa, purato yā nisīdati;
::

::gathalast
Payoge dukkaṭaṃ tassā, pācitti tu nisīdite.
::

::hangnum
267\.
::

::gatha1
Anokāsakataṃ bhikkhuṃ, pañhaṃ pucchantiyā pana;
::

::gathalast
Payoge dukkaṭaṃ hoti, vuttā pācitti pucchite.
::

::hangnum
268\.
::

::gatha1
Saṃkaccikaṃ vinā gāmaṃ, padasā pavisantiyā;
::

::gathalast
Paṭhameneva ārāma-vaggassa sadisaṃ vade.
::

::centre
Chattupāhanavaggo navamo.
::

::centre
Pācittiyakathā.
::

::hangnum
269\.
::

::gatha1
Aṭṭhasu {pb:M:0.0331} duvidhāpatti, pāṭidesaniyesupi;
::

::gathalast
Viññāpetvā sace sappiṃ, ‘‘bhuñjissāmī’’ti gaṇhati.
::

::hangnum
270\.
::

::gatha1
Tato {pb:V:0.0292} bhikkhuniyā tassā, hoti āpatti dukkaṭaṃ;
::

::gathalast
Ajjhohāresu sabbesu, pāṭidesaniyaṃ siyā.
::

::centre
Pāṭidesanīyakathā.
::

::hangnum
271\.
::

::gatha1
Imaṃ viditvā paramaṃ panuttaraṃ;
::

::gatha2
Niruttaraṃ atthavasena bhikkhu;
::

::gatha3
Sukhena paññattamahāsamuddaṃ;
::

::gathalast
Duruttaraṃ uttarateva dhīro.
::

::hangnum
272\.
::

::gatha1
Yasmā tasmā asmiṃ yogaṃ;
::

::gatha2
Usmāyutto yutto kātuṃ;
::

::gatha3
Satto satto kaṅkhacchede;
::

::gathalast
Satthe satthe niccaṃ niccaṃ.
::

::centre
Bhikkhunīvibhaṅgo niṭṭhito.
::

#### Catuvipattikathā

::hangnum
273\.
::

::gatha1
Kati āpattiyo sīla-vipattipaccayā pana;
::

::gathalast
Catassova siyuṃ sīla-vipattipaccayā pana.
::

::hangnum
274\.
::

::gatha1
Jānaṃ pārājikaṃ dhammaṃ, sace chādeti bhikkhunī;
::

::gathalast
Cutā, thullaccayaṃ hoti, sace vematikā siyā.
::

::hangnum
275\.
::

::gatha1
Pācitti bhikkhu saṅghādi-sesaṃ chādeti ce pana;
::

::gathalast
Attano pana duṭṭhullaṃ, chādento dukkaṭaṃ phuse.
::

::hangnum
276\.
::

::gatha1
Āpattiyo {pb:M:0.0332} katācāra-vipattipaccayā pana;
::

::gathalast
Ekāyeva siyācāra-vipattipaccayā pana.
::

::hangnum
277\.
::

::gatha1
Paṭicchādeti ācāra-vipattiṃ pana bhikkhu ce;
::

::gathalast
Ekamevassa bhikkhussa, hoti āpatti dukkaṭaṃ.
::

::hangnum
278\.
::

::gatha1
Kati āpattiyo diṭṭhi-vipattipaccayā pana?
::

::gathalast
Dve panāpattiyo diṭṭhi-vipattipaccayā siyuṃ.
::

::hangnum
279\.
::

::gatha1
Accajaṃ {pb:V:0.0293} pāpikaṃ diṭṭhiṃ, ñattiyā dukkaṭaṃ phuse;
::

::gathalast
Kammavācāya osāne, pācitti pariyāputā.
::

::hangnum
280\.
::

::gatha1
Āpattiyo katājīva-vipattipaccayā pana?
::

::gathalast
Chaḷevāpajjatājīva-vipattipaccayā pana.
::

::hangnum
281\.
::

::gatha1
Ājīvahetu pāpiccho, asantaṃ pana attani;
::

::gathalast
Manussuttaridhammaṃ tu, vadaṃ pārājikaṃ phuse.
::

::hangnum
282\.
::

::gatha1
Sañcarittaṃ samāpanno, hoti saṅghādisesatā;
::

::gathalast
Pariyāyavacane ñāte, tassa thullaccayaṃ siyā.
::

::hangnum
283\.
::

::gatha1
Paṇītabhojanaṃ vatvā, pācitti paribhuñjato;
::

::gathalast
Bhikkhunī tu sace hoti, pāṭidesaniyaṃ siyā.
::

::hangnum
284\.
::

::gatha1
Ājīvahetu sūpaṃ vā, odanaṃ vā panattano;
::

::gathalast
Atthāya viññāpetvāna, dukkaṭaṃ paribhuñjato.
::

::centre
Catuvipattikathā.
::

#### Adhikaraṇapaccayakathā

::hangnum
285\.
::

::gatha1
Vivādādhikaraṇamhā, kati āpattiyo siyuṃ?
::

::gathalast
Vivādādhikaraṇamhā, dve panāpattiyo siyuṃ.
::

::hangnum
286\.
::

::gatha1
Pācitti {pb:M:0.0333} upasampannaṃ, hoti omasato pana;
::

::gathalast
Bhikkhussānupasampannaṃ, omasantassa dukkaṭaṃ.
::

::hangnum
287\.
::

::gatha1
Anuvādādhikaraṇa-paccayāpattiyo kati?
::

::gathalast
Anuvādādhikaraṇa-paccayā tividhā siyuṃ.
::

::hangnum
288\.
::

::gatha1
Anuddhaṃseti ce bhikkhuṃ, amūlantimavatthunā;
::

::gathalast
Saṅghādisesamāpatti-māpajjati, na saṃsayo.
::

::hangnum
289\.
::

::gatha1
Tathā saṅghādisesena, anuddhaṃseti ce pana;
::

::gathalast
Pācitti, dukkaṭaṃ vuttaṃ, tathācāravipattiyā.
::

::hangnum
290\.
::

::gatha1
Āpattipaccayā {pb:V:0.0294} vuttā, kati āpattiyo pana?
::

::gathalast
Āpattipaccayā vuttā, catassova mahesinā.
::

::hangnum
291\.
::

::gatha1
Jānaṃ pārājikaṃ dhammaṃ, sace chādeti bhikkhunī;
::

::gathalast
Cutā, thullaccayaṃ hoti, sace vematikā siyā.
::

::hangnum
292\.
::

::gatha1
Pācitti bhikkhu saṅghādi-sesaṃ chādeti ce pana;
::

::gathalast
Tathācāravipattiṃ tu, sace chādeti dukkaṭaṃ.
::

::hangnum
293\.
::

::gatha1
Āpattiyo hi kiccādhi-karaṇapaccayā kati?
::

::gathalast
Pañceva honti kiccādhi-karaṇapaccayā pana.
::

::hangnum
294\.
::

::gatha1
Samanubhāsanāyeva, ñattiyā dukkaṭaṃ phuse;
::

::gathalast
Samaṇī accajantīva, ukkhittassānuvattikā.
::

::hangnum
295\.
::

::gatha1
Thullaccayaṃ dvayaṃ dvīhi, kammavācāhi sā phuse;
::

::gathalast
Kammavācāya osāne, tassā pārājikaṃ siyā.
::

::hangnum
296\.
::

::gatha1
Samanubhāsanāyeva, bhedakassānuvattikā;
::

::gathalast
Na pariccajati taṃ laddhiṃ, hoti saṅghādisesatā.
::

::hangnum
297\.
::

::gatha1
Samanubhāsanāyeva, pāpikāya ca diṭṭhiyā;
::

::gathalast
Yāvatatiyakaṃ tassā, pācittaccajatopi ca.
::

::centre
Adhikaraṇapaccayakathā.
::

#### Khandhakapucchākathā

::hangnum
298\.
::

::gatha1
Khandhakesupi {pb:M:0.0334} āpatti-pabhedaṃ āgataṃ pana;
::

::gathalast
Pāṭavatthāya bhikkhūnaṃ, pavakkhāmi nibodhatha.
::

::hangnum
299\.
::

::gatha1
Khandhake paṭhame tāva, kati āpattiyo siyuṃ?
::

::gathalast
Khandhake paṭhame tāva, dve panāpattiyo siyuṃ.
::

::hangnum
300\.
::

::gatha1
Ūnavīsativassaṃ tu, karoto upasampadaṃ;
::

::gathalast
Hoti pācittiyaṃ tassa, sesesu pana dukkaṭaṃ.
::

::hangnum
301\.
::

::gatha1
Kati {pb:V:0.0295} āpattiyo honti;
::

::gatha2
Khandhake tu uposathe?
::

::gatha3
Tisso āpattiyo honti;
::

::gathalast
Khandhake tu uposathe.
::

::hangnum
302\.
::

::gatha1
‘‘Nassantete vinassantu’’, iti bhedapurakkhakā;
::

::gathalast
Uposathassa karaṇe, thullaccayamudīritaṃ.
::

::hangnum
303\.
::

::gatha1
Ukkhittakena saddhiṃ tu, karontassa uposathaṃ;
::

::gathalast
Hoti pācittiyaṃ tassa, sesesu pana dukkaṭaṃ.
::

::hangnum
304\.
::

::gatha1
Kati āpattiyo vuttā, vada vassūpanāyike?
::

::gathalast
Ekāva dukkaṭāpatti, vuttā vassūpanāyike.
::

::hangnum
305\.
::

::gatha1
Kati āpattiyo vuttā, khandhake tu pavāraṇe?
::

::gathalast
Tisso āpattiyo vuttā, uposathasamā matā.
::

::hangnum
306\.
::

::gatha1
Kati āpattiyo vuttā, camme? Tissova dīpitā;
::

::gathalast
Mārentānaṃ tu pācitti, gahetvā vacchatariṃ pana.
::

::hangnum
307\.
::

::gatha1
Aṅgajātaṃ chupantassa, rattena pana cetasā;
::

::gathalast
Tassa thullaccayaṃ vuttaṃ, sesesu pana dukkaṭaṃ.
::

::hangnum
308\.
::

::gatha1
Kati āpattiyo vuttā, bhesajjakkhandhake pana?
::

::gathalast
Tisso āpattiyo vuttā, bhesajjakkhandhake pana.
::

::hangnum
309\.
::

::gatha1
Samantā {pb:M:0.0335} dvaṅgule tattha, thullaccayamudīritaṃ;
::

::gathalast
Bhojjayāgūsu pācitti, sesesu pana dukkaṭaṃ.
::

::hangnum
310\.
::

::gatha1
Kathine natthi āpatti, paññattaṃ kevalaṃ pana;
::

::gathalast
Kati cīvarasaṃyutte, vuttā āpattiyo pana?
::

::hangnum
311\.
::

::gatha1
Tisso cīvarasaṃyutte, vuttā āpattiyo pana;
::

::gathalast
Kusavākamaye cīre, thullaccayamudīritaṃ.
::

::hangnum
312\.
::

::gatha1
Sanissaggāva pācitti, atireke tu cīvare;
::

::gathalast
Sesesu dukkaṭaṃ vuttaṃ, buddhenādiccabandhunā.
::

::hangnum
313\.
::

::gatha1
Campeyyake ca kosambe, kammasmiṃ pārivāsike;
::

::gathalast
Tathā samuccaye ekā, dukkaṭāpatti dīpitā.
::

::hangnum
314\.
::

::gatha1
Kati {pb:V:0.0296} āpattiyo vuttā, samathakkhandhake pana?
::

::gathalast
Dveyevāpattiyo vuttā, samathakkhandhake pana.
::

::hangnum
315\.
::

::gatha1
Chandassa dāyako bhikkhu, pācitti yadi khīyati;
::

::gathalast
Sesesu pana sabbattha, dukkaṭaṃ samudāhaṭaṃ.
::

::hangnum
316\.
::

::gatha1
Kati khuddakavatthusmiṃ, vuttā āpattiyo pana?
::

::gathalast
Tisso khuddakavatthusmiṃ, vuttā āpattiyo pana.
::

::hangnum
317\.
::

::gatha1
Attano aṅgajātaṃ tu, chindaṃ thullaccayaṃ phuse;
::

::gathalast
Romanthe hoti pācitti, sese āpatti dukkaṭaṃ.
::

::hangnum
318\.
::

::gatha1
Tathā senāsanasmiṃ tu, tisso āpattiyo siyuṃ;
::

::gathalast
Vissajjane ca garuno, thullaccayamudīritaṃ.
::

::hangnum
319\.
::

::gatha1
Nikkaḍḍhane ca pācitti, saṅghikamhā vihārato;
::

::gathalast
Sesesu pana sabbattha, dukkaṭaṃ samudāhaṭaṃ.
::

::hangnum
320\.
::

::gatha1
Kati āpattiyo saṅgha-bhede vuttā mahesinā?
::

::gathalast
Dve panāpattiyo saṅgha-bhede vuttā mahesinā.
::

::hangnum
321\.
::

::gatha1
Bhedānuvattakānaṃ {pb:M:0.0336} tu, thullaccayamudīritaṃ;
::

::gathalast
Gaṇabhoge tu bhikkhūnaṃ, pācitti paridīpitā.
::

::hangnum
322\.
::

::gatha1
Khandhake vattasaṃyutte, kati āpattiyo matā?
::

::gathalast
Khandhake vattasaṃyutte, dukkaṭāpattiyeva sā.
::

::hangnum
323\.
::

::gatha1
Ṭhapane pātimokkhassa, tathā ekāva dīpitā;
::

::gathalast
Bhikkhunikkhandhake cāpi, kati āpattiyo matā?
::

::hangnum
324\.
::

::gatha1
Bhikkhunikkhandhake cāpi, dve panāpattiyo matā;
::

::gathalast
Apavāraṇāya pācitti, sesesu pana dukkaṭaṃ.
::

::centre
Khandhakapucchākathā niṭṭhitā.
::

#### Samuṭṭhānasīsakathā

::hangnum
325\.
::

::gatha1
Vibhaṅgesu {pb:V:0.0297} pana dvīsu, paññattāni mahesinā;
::

::gathalast
Yāni pārājikādīni, uddisanti uposathe.
::

::hangnum
326\.
::

::gatha1
Tesaṃ dāni pavakkhāmi, samuṭṭhānamito paraṃ;
::

::gathalast
Pāṭavatthāya bhikkhūnaṃ, taṃ suṇātha samāhitā.
::

::hangnum
327\.
::

::gatha1
Kāyo ca vācāpi ca kāyavācā;
::

::gatha2
Tāneva cittena yutāni tīṇi;
::

::gatha3
Ekaṅgikaṃ dvaṅgitivaṅgikanti;
::

::gathalast
Chadhā samuṭṭhānavidhiṃ vadanti.
::

::hangnum
328\.
::

::gatha1
Tesu ekena vā dvīhi, tīhi vātha catūhi vā;
::

::gathalast
Chahi vāpattiyo nānā-samuṭṭhānehi jāyare.
::

::hangnum
329\.
::

::gatha1
Tattha pañcasamuṭṭhānā, kā cāpatti na vijjati;
::

::gathalast
Hoti ekasamuṭṭhānā, pacchimeheva tīhipi.
::

::hangnum
330\.
::

::gatha1
Tatheva {pb:M:0.0337} dvisamuṭṭhānā, kāyato kāyacittato;
::

::gathalast
Vācato vācacittamhā, tatiyacchaṭṭhatopi ca.
::

::hangnum
331\.
::

::gatha1
Catutthacchaṭṭhato ceva, pañcamacchaṭṭhatopi ca;
::

::gathalast
Jāyate pañcadhāvesā, samuṭṭhāti na aññato.
::

::hangnum
332\.
::

::gatha1
Tisamuṭṭhānikā nāma, paṭhamehi ca tīhipi;
::

::gathalast
Pacchimehi ca tīheva, samuṭṭhāti na aññato.
::

::hangnum
333\.
::

::gatha1
Paṭhamā tatiyā ceva, catutthacchaṭṭhatopi ca;
::

::gathalast
Dutiyā tatiyā ceva, pañcamacchaṭṭhatopi ca.
::

::hangnum
334\.
::

::gatha1
Dvidhā catusamuṭṭhānā, jāyate na panaññato;
::

::gathalast
Ekadhā chasamuṭṭhānā, samuṭṭhāti chaheva hi.
::

Āha ca –

::hangnum
335\.
::

::gatha1
‘‘Tidhā ekasamuṭṭhānā, pañcadhā dvisamuṭṭhitā;
::

::gathalast
Dvidhā ticaturo ṭhānā, ekadhā chasamuṭṭhitā’’.
::

::hangnum
336\.
::

::gatha1
Teraseva {pb:V:0.0298} ca nāmāni, samuṭṭhānavisesato;
::

::gathalast
Labhantāpattiyo sabbā, tāni vakkhāmito paraṃ.
::

::hangnum
337\.
::

::gatha1
Paṭhamantimavatthuñca, dutiyaṃ sañcarittakaṃ;
::

::gathalast
Samanubhāsanañceva, kathineḷakalomakaṃ.
::

::hangnum
338\.
::

::gatha1
Padasodhammamaddhānaṃ, theyyasatthañca desanā;
::

::gathalast
Bhūtārocanakañceva, corivuṭṭhāpanampi ca.
::

::hangnum
339\.
::

::gatha1
Ananuññātakañcāti, sīsānetāni terasa;
::

::gathalast
Terasete samuṭṭhāna-nayā viññūhi cintitā.
::

::hangnum
340\.
::

::gatha1
Tattha yā tu catutthena, samuṭṭhānena jāyate;
::

::gathalast
**Ādipārājikuṭṭhānā,** ayanti paridīpitā.
::

::hangnum
341\.
::

::gatha1
Sacittakehi {pb:M:0.0338} tīheva, samuṭṭhānehi yā pana;
::

::gathalast
Jāyate sā panuddiṭṭhā, **adinnādānapubbakā**.
::

::hangnum
342\.
::

::gatha1
Samuṭṭhānehi yāpatti, jātucchahipi jāyate;
::

::gathalast
**Sañcarittasamuṭṭhānā,** nāmāti paridīpitā.
::

::hangnum
343\.
::

::gatha1
Chaṭṭheneva samuṭṭhāti, samuṭṭhānena yā pana;
::

::gathalast
Samuṭṭhānavasenāyaṃ, vuttā **samanubhāsanā**.
::

::hangnum
344\.
::

::gatha1
Tatiyacchaṭṭhatoyeva, samuṭṭhāti hi yā pana;
::

::gathalast
Samuṭṭhānavasenāyaṃ, **kathinu**papadā matā.
::

::hangnum
345\.
::

::gatha1
Jāyate yā panāpatti, kāyato kāyacittato;
::

::gathalast
Aya**meḷakalomā**di-samuṭṭhānāti dīpitā.
::

::hangnum
346\.
::

::gatha1
Jāyate yā panāpatti, vācato vācacittato;
::

::gathalast
Ayaṃ tu **padasodhamma-samuṭṭhānā**ti vuccati.
::

::hangnum
347\.
::

::gatha1
Kāyato kāyavācamhā, catutthacchaṭṭhatopi ca;
::

::gathalast
Jāyate sā pana**ddhāna-samuṭṭhānā**ti sūcitā.
::

::hangnum
348\.
::

::gatha1
Catutthacchaṭṭhatoyeva, samuṭṭhāti hi yā pana;
::

::gathalast
**Theyyasatthasamuṭṭhānā,** ayanti paridīpitā.
::

::hangnum
349\.
::

::gatha1
Pañcameneva yā cettha, samuṭṭhānena jāyate;
::

::gathalast
Samuṭṭhānavasenāyaṃ, **dhammadesanasaññitā**.
::

::hangnum
350\.
::

::gatha1
Acittakehi {pb:V:0.0299} tīheva, samuṭṭhānehi yā siyā;
::

::gathalast
Samuṭṭhānavasenāyaṃ, **bhūtārocanapubbakā**.
::

::hangnum
351\.
::

::gatha1
Pañcamacchaṭṭhatoyeva, yā samuṭṭhānato siyā;
::

::gathalast
Ayaṃ tu paṭhitā **cori-vuṭṭhāpana**samuṭṭhitā.
::

::hangnum
352\.
::

::gatha1
Dutiyā tatiyamhā ca, pañcamacchaṭṭhatopi yā;
::

::gathalast
Jāyate **ananuññāta-samuṭṭhānā** ayaṃ siyā.
::

::hangnum
353\.
::

::gatha1
Paṭhamaṃ dutiyaṃ tattha, catutthaṃ navamampi ca;
::

::gathalast
Dasamaṃ dvādasamañcāti, samuṭṭhānaṃ sacittakaṃ.
::

::hangnum
354\.
::

::gatha1
Ekekasmiṃ {pb:M:0.0339} samuṭṭhāne, sadisā idha dissare;
::

::gathalast
Sukkañca kāyasaṃsaggo, paṭhamāniyatopi ca.
::

::hangnum
355\.
::

::gatha1
Pubbupaparipāko ca, raho bhikkhuniyā saha;
::

::gathalast
Sabhojane, raho dve ca, aṅgulī, udake hasaṃ.
::

::hangnum
356\.
::

::gatha1
Pahāre, uggire ceva, tepaññāsā ca sekhiyā;
::

::gathalast
Adhakkhakubbhajāṇuñca, gāmantaramavassutā.
::

::hangnum
357\.
::

::gatha1
Talamaṭṭhudasuddhi ca, vassaṃvuṭṭhā tatheva ca;
::

::gathalast
Ovādāya na gacchantī, nānubandhe pavattiniṃ.
::

::hangnum
358\.
::

::gatha1
Pañcasattati niddiṭṭhā, kāyacittasamuṭṭhitā;
::

::gathalast
Ime ekasamuṭṭhānā, methunena samā matā.
::

::centre
Paṭhamapārājikasamuṭṭhānaṃ.
::

::hangnum
359\.
::

::gatha1
Viggahaṃ, uttariñceva, duṭṭhullaṃ, attakāmatā;
::

::gathalast
Duṭṭhadosā duve ceva, dutiyāniyatopi ca.
::

::hangnum
360\.
::

::gatha1
Acchindanañca pariṇāmo, musā, omasapesuṇā;
::

::gathalast
Duṭṭhullārocanañceva, pathavīkhaṇanampi ca.
::

::hangnum
361\.
::

::gatha1
Bhūtagāmaññavādo ca, ujjhāpanakameva ca;
::

::gathalast
Nikkaḍḍho, siñcanañceva, tathā āmisahetu ca.
::

::hangnum
362\.
::

::gatha1
Bhuttāviṃ, ehanādariṃ, bhiṃsāpanakameva ca;
::

::gathalast
Apanidheyya, sañcicca, pāṇaṃ, sappāṇakampi ca.
::

::hangnum
363\.
::

::gatha1
Ukkoṭanaṃ =00 tathā ūno, saṃvāso, nāsanena ca;
::

::gathalast
Sahadhammikaṃ, vilekhāya, mohanāmūlakena ca.
::

::hangnum
364\.
::

::gatha1
Kukkuccaṃ, khīyanaṃ datvā, pariṇāmeyya puggale;
::

::gathalast
Kiṃ te, akālaṃ, acchinde, duggahā, nirayena vā.
::

::hangnum
365\.
::

::gatha1
Gaṇassa {pb:M:0.0340} ca vibhaṅgañca, dubbalāsā tatheva ca;
::

::gathalast
Dhammikaṃ kathinuddhāraṃ, sañciccāphāsumeva ca.
::

::hangnum
366\.
::

::gatha1
Sayaṃ upassayaṃ datvā, akkoseyya ca caṇḍikā;
::

::gathalast
Kulamaccharinī assa, gabbhiniṃ vuṭṭhapeyya ca.
::

::hangnum
367\.
::

::gatha1
Pāyantiṃ, dve ca vassāni, saṅghenāsammatampi ca;
::

::gathalast
Tisso gihigatā vuttā, tissoyeva kumārikā.
::

::hangnum
368\.
::

::gatha1
Ūnadvādasavassā dve, tathālaṃ tāva teti ca;
::

::gathalast
Sokāvassā tathā pāri-vāsikacchandadānato.
::

::hangnum
369\.
::

::gatha1
Anuvassaṃ duve cāti, sikkhā ekūnasattati;
::

::gathalast
Adinnādānatulyattā, tisamuṭṭhānikā katā.
::

::centre
Dutiyapārājikasamuṭṭhānaṃ.
::

::hangnum
370\.
::

::gatha1
Sañcarikuṭimahallakaṃ, dhovāpanañca paṭiggaho;
::

::gathalast
Cīvarassa ca viññatti, gahaṇañca taduttariṃ.
::

::hangnum
371\.
::

::gatha1
Upakkhaṭadvayañceva, tathā dūtena cīvaraṃ;
::

::gathalast
Kosiyaṃ, suddhakāḷānaṃ, dvebhāgādānameva ca.
::

::hangnum
372\.
::

::gatha1
Chabbassāni, purāṇassa, lomadhovāpanampi ca;
::

::gathalast
Rūpiyassa paṭiggāho, ubho nānappakārakā.
::

::hangnum
373\.
::

::gatha1
Ūnabandhanapatto ca, vassasāṭikasuttakaṃ;
::

::gathalast
Vikappāpajjanaṃ, yāva, dvāra, dānañca sibbanaṃ.
::

::hangnum
374\.
::

::gatha1
Pūvehi, paccayo jotiṃ, ratanaṃ, sūci, mañcakaṃ;
::

::gathalast
Tūlaṃ, nisīdanaṃ, kaṇḍu, vassikā, sugatassa ca.
::

::hangnum
375\.
::

::gatha1
Aññaviññattisikkhā ca, aññacetāpanampi ca;
::

::gathalast
Saṅghikena duve vuttā, dve mahājanikena ca.
::

::hangnum
376\.
::

::gatha1
Tathā {pb:M:0.0341} =01 puggalikenekaṃ, garupāvuraṇaṃ lahuṃ;
::

::gathalast
Dve vighāsodasāṭī ca, tathā samaṇacīvaraṃ.
::

::hangnum
377\.
::

::gatha1
Iti ekūnapaṇṇāsa, dhammā dukkhantadassinā;
::

::gathalast
Chasamuṭṭhānikā ete, sañcarittasamā katā.
::

::centre
Sañcarittasamuṭṭhānaṃ.
::

::hangnum
378\.
::

::gatha1
Saṅghabhedo ca bhedānu-vattadubbacadūsakā;
::

::gathalast
Duṭṭhullacchādanaṃ, diṭṭhi, chanda, ujjagghikā duve.
::

::hangnum
379\.
::

::gatha1
Appasaddā duve vuttā, tathā na byāhareti ca;
::

::gathalast
Chamā, nīcāsane, ṭhānaṃ, pacchato, uppathena ca.
::

::hangnum
380\.
::

::gatha1
Vajjacchādānuvattā ca, gahaṇaṃ, osāreyya ca;
::

::gathalast
Paccakkhāmīti sikkhā ca, tathā kismiñcideva ca.
::

::hangnum
381\.
::

::gatha1
Saṃsaṭṭhā dve, vadhitvā ca, visibbetvā ca dukkhitaṃ;
::

::gathalast
Punadeva ca saṃsaṭṭhā, neva vūpasameyya ca.
::

::hangnum
382\.
::

::gatha1
Jānaṃ sabhikkhukārāmaṃ, tatheva na pavāraye;
::

::gathalast
Tathā anvaddhamāsañca, sahajīviniyo duve.
::

::hangnum
383\.
::

::gatha1
Sace me cīvaraṃ ayye, anubandhissasīti ca;
::

::gathalast
Sattatiṃsa ime dhammā, sambuddhena pakāsitā.
::

::hangnum
384\.
::

::gatha1
Sabbe ete samuṭṭhānā, kāyavācādito siyuṃ;
::

::gathalast
Samāsamasameneva, katā samanubhāsanā.
::

::centre
Samanubhāsanasamuṭṭhānaṃ.
::

::hangnum
385\.
::

::gatha1
Kathināni ca tīṇādi, patto, bhesajjameva ca;
::

::gathalast
Accekampi ca sāsaṅkaṃ, pakkamantadvayampi ca.
::

::hangnum
386\.
::

::gatha1
Tathā {pb:M:0.0342} upassayaṃ gantvā, bhojanañca paramparaṃ;
::

::gathalast
Anatirittaṃ sabhatto, vikappetvā tatheva ca.
::

::hangnum
387\.
::

::gatha1
Rañño, vikāle, vosāsā-raññakussayavādikā;
::

::gathalast
Pattasannicayañceva, pure, pacchā, vikālake.
::

::hangnum
388\.
::

::gatha1
Pañcāhikaṃ =02, saṅkamaniṃ, tathā āvasathadvayaṃ;
::

::gathalast
Pasākhe, āsane cāti, ekūnatiṃsime pana.
::

::hangnum
389\.
::

::gatha1
Dvisamuṭṭhānikā dhammā, niddiṭṭhā kāyavācato;
::

::gathalast
Kāyavācādito ceva, sabbe kathinasambhavā.
::

::centre
Kathinasamuṭṭhānaṃ.
::

::hangnum
390\.
::

::gatha1
Dve seyyāhaccapādo ca, piṇḍañca gaṇabhojanaṃ;
::

::gathalast
Vikāle, sannidhiñceva, dantaponamacelakaṃ.
::

::hangnum
391\.
::

::gatha1
Uyyuttañca vasuyyodhiṃ, surā, orena nhāyanaṃ;
::

::gathalast
Dubbaṇṇakaraṇañceva, pāṭidesaniyadvayaṃ.
::

::hangnum
392\.
::

::gatha1
Lasuṇaṃ, upatiṭṭheyya, naccadassanameva ca;
::

::gathalast
Naggaṃ, attharaṇaṃ, mañce, antoraṭṭhe, tathā bahi.
::

::hangnum
393\.
::

::gatha1
Antovassamagārañca, āsandiṃ, suttakantanaṃ;
::

::gathalast
Veyyāvaccaṃ, sahatthā ca, āvāse ca abhikkhuke.
::

::hangnum
394\.
::

::gatha1
Chattaṃ, yānañca saṅghāṇiṃ, alaṅkāraṃ, gandhavāsitaṃ;
::

::gathalast
Bhikkhunī, sikkhamānā ca, sāmaṇerī, gihīniyā.
::

::hangnum
395\.
::

::gatha1
Tathā saṃkaccikā cāti, tecattālīsime pana;
::

::gathalast
Sabbe eḷakalomena, dvisamuṭṭhānikā samā.
::

::centre
Eḷakalomasamuṭṭhānaṃ.
::

::hangnum
396\.
::

::gatha1
Aññatrāsammato {pb:M:0.0343} ceva, tathā atthaṅgatena ca;
::

::gathalast
Tiracchānavijjā dve vuttā, anokāsakatampi ca.
::

::hangnum
397\.
::

::gatha1
Sabbe cha panime dhammā, vācato vācacittato;
::

::gathalast
Dvisamuṭṭhānikā honti, padasodhammatulyatā.
::

::centre
Padasodhammasamuṭṭhānaṃ.
::

::hangnum
398\.
::

::gatha1
Ekaṃ nāvaṃ, paṇītañca, saṃvidhānañca saṃhare;
::

::gathalast
Dhaññaṃ, nimantitā ceva, pāṭidesaniyaṭṭhakaṃ.
::

::hangnum
399\.
::

::gatha1
Etā =03 catusamuṭṭhānā, sikkhā cuddasa honti hi;
::

::gathalast
Paññattā buddhaseṭṭhena, addhānena samā matā.
::

::centre
Addhānasamuṭṭhānaṃ.
::

::hangnum
400\.
::

::gatha1
Sutiṃ, sūpādiviññattiṃ, andhakāre tatheva ca;
::

::gathalast
Paṭicchanne ca okāse, byūhe cāti ime chapi.
::

::hangnum
401\.
::

::gatha1
Sabbe tu dvisamuṭṭhānā, catutthacchaṭṭhato siyuṃ;
::

::gathalast
Theyyasatthasamuṭṭhānā, desitādiccabandhunā.
::

::centre
Theyyasatthasamuṭṭhānaṃ.
::

::hangnum
402\.
::

::gatha1
Chatta, daṇḍakarassāpi, satthāvudhakarassapi;
::

::gathalast
Pādukūpāhanā, yānaṃ, seyyā, pallatthikāya ca.
::

::hangnum
403\.
::

::gatha1
Veṭhitoguṇṭhito cāti, ekādasa nidassitā;
::

::gathalast
Sabbe ekasamuṭṭhānā, dhammadesanasaññitā.
::

::centre
Dhammadesanasamuṭṭhānaṃ.
::

::hangnum
404\.
::

::gatha1
Bhūtārocanakañceva{pb:M:0.0344}, corivuṭṭhāpanampi ca;
::

::gathalast
Ananuññātamattañhi, asambhinnamidaṃ tayaṃ.
::

::centre
Samuṭṭhānasīsakathā niṭṭhitā.
::

#### Ekuttaranayakathā

::hangnum
405\.
::

::gatha1
Kati āpattiyo honti, samuṭṭhānena ādinā?
::

::gathalast
Pañca āpattiyo honti, kuṭiṃ saṃyācikāya tu.
::

::hangnum
406\.
::

::gatha1
Karoto pana tissova, payoge dukkaṭādayo;
::

::gathalast
Vikāle pana pācitti, tathā aññātihatthato.
::

::hangnum
407\.
::

::gatha1
Gahetvā bhuñjato vuttaṃ, pāṭidesaniyampi ca;
::

::gathalast
Pañcimāpattiyo honti, samuṭṭhānena ādinā.
::

::hangnum
408\.
::

::gatha1
Kati =04 āpattiyo honti, dutiyena tuvaṃ bhaṇa?
::

::gathalast
Āpattiyo catassova, hontīti paridīpaye.
::

::hangnum
409\.
::

::gatha1
‘‘Kuṭiṃ mama karothā’’ti, samādisati bhikkhu ce;
::

::gathalast
Karonti ce kuṭiṃ tassa, vipannaṃ sabbathā pana.
::

::hangnum
410\.
::

::gatha1
Tisso purimaniddiṭṭhā, payoge dukkaṭādayo;
::

::gathalast
Padasodhammamūlena, catassova bhavantimā.
::

::hangnum
411\.
::

::gatha1
Tatiyena kati jāyanti, samuṭṭhānena me bhaṇa?
::

::gathalast
Tatiyena tuvaṃ brūmi, pañcadhāpattiyo siyuṃ.
::

::hangnum
412\.
::

::gatha1
Bhikkhu saṃvidahitvāna;
::

::gatha2
Karoti ca kuṭiṃ sace;
::

::gatha3
Tisso āpattiyo honti;
::

::gathalast
Payoge dukkaṭādayo.
::

::hangnum
413\.
::

::gatha1
Paṇītabhojanaṃ {pb:M:0.0345} vatvā, hoti pācitti bhuñjato;
::

::gathalast
Bhikkhuniṃ na nivāretvā, pāṭidesaniyaṃ siyā.
::

::hangnum
414\.
::

::gatha1
Siyuṃ kati catutthena, samuṭṭhānena me bhaṇa?
::

::gathalast
Chaḷevāpattiyo honti, methunaṃ yadi sevati.
::

::hangnum
415\.
::

::gatha1
Hoti pārājikaṃ tassa, kuṭiṃ saṃyācikāya tu;
::

::gathalast
Karoto pana tissova, payoge dukkaṭādayo.
::

::hangnum
416\.
::

::gatha1
Vikāle pana pācitti, tathā aññātihatthato;
::

::gathalast
Gahetvā bhuñjato vuttaṃ, pāṭidesaniyampi ca.
::

::hangnum
417\.
::

::gatha1
Kati āpattiyo honti, pañcamena? Cha honti hi;
::

::gathalast
Manussuttaridhammaṃ tu, vadaṃ pārājikaṃ phuse.
::

::hangnum
418\.
::

::gatha1
‘‘Kuṭiṃ mama karothā’’ti;
::

::gatha2
Samādisati bhikkhu ce;
::

::gatha3
Karonti ce kuṭiṃ tisso;
::

::gathalast
Honti tā dukkaṭādayo.
::

::hangnum
419\.
::

::gatha1
Vāceti padaso dhammaṃ, hoti pācitti bhikkhuno;
::

::gathalast
Davakamyatā vadantassa, tassa dubbhāsitaṃ siyā.
::

::hangnum
420\.
::

::gatha1
Samuṭṭhānena =05 chaṭṭhena, kati āpattiyo siyuṃ?
::

::gathalast
Cha ca saṃvidahitvāna, bhaṇḍaṃ harati ce cuto.
::

::hangnum
421\.
::

::gatha1
‘‘Kuṭiṃ mama karothā’’ti;
::

::gatha2
Samādisati bhikkhu ce;
::

::gatha3
Karonti ce kuṭiṃ tisso;
::

::gathalast
Honti tā dukkaṭādayo.
::

::hangnum
422\.
::

::gatha1
Paṇītabhojanaṃ vatvā, hoti pācitti bhuñjato;
::

::gathalast
Bhikkhuniṃ na nivāretvā, pāṭidesaniyaṃ siyā.
::

::hangnum
423\.
::

::gatha1
Idha {pb:M:0.0346} yo vimatūparamaṃ paramaṃ;
::

::gatha2
Imamuttaramuttarati;
::

::gatha3
Vinayaṃ sunayaṃ sunayena yuto;
::

::gathalast
Sa ca duttaramuttaramuttarati.
::

::centre
Āpattisamuṭṭhānakathā.
::

::hangnum
424\.
::

::gatha1
Ito paraṃ pavakkhāmi, paramekuttaraṃ nayaṃ;
::

::gathalast
Avikkhittena cittena, taṃ suṇātha samāhitā.
::

::hangnum
425\.
::

::gatha1
Ke āpattikarā dhammā, anāpattikarāpi ke?
::

::gathalast
Kā panāpattiyo nāma, lahukā garukāpi kā?
::

::hangnum
426\.
::

::gatha1
Sāvasesā ca kāpatti, kā nāmānavasesakā?
::

::gathalast
Duṭṭhullā nāma kāpatti, aduṭṭhullāpi nāma kā?
::

::hangnum
427\.
::

::gatha1
Niyatā nāma kāpatti, kā panāniyatāpi ca?
::

::gathalast
Desanāgāminī kā ca, kā cādesanagāminī?
::

::hangnum
428\.
::

::gatha1
Samuṭṭhānāni āpatti-karā dhammāti dīpitā;
::

::gathalast
Anāpattikarā dhammā, samathā satta dassitā.
::

::hangnum
429\.
::

::gatha1
Pārājikādayo satta-vidhā āpattiyo siyuṃ;
::

::gathalast
Lahukā tattha pañceva, honti thullaccayādayo.
::

::hangnum
430\.
::

::gatha1
Pārājikaṃ ṭhapetvāna, sāvasesāvasesakā;
::

::gathalast
Ekā pārājikāpatti, matā anavasesakā.
::

::hangnum
431\.
::

::gatha1
‘‘Duṭṭhullā’’ti =06 ca niddiṭṭhā, duvidhāpattiādito;
::

::gathalast
Sesā pañcavidhāpatti, ‘‘aduṭṭhullā’’ti dīpitā.
::

::hangnum
432\.
::

::gatha1
Pañcānantariyasaṃyuttā, niyatāniyatetarā;
::

::gathalast
Desanāgāminī pañca, dve panādesagāmikā.
::

::centre
Ekakakathā.
::

::hangnum
433\.
::

::gatha1
Abhabbāpattiko {pb:M:0.0347} ko ca, bhabbāpattikapuggalo?
::

::gathalast
Upasampadakammaṃ tu, satthunā kassa vāritaṃ?
::

::hangnum
434\.
::

::gatha1
Āpattimāpajjituṃ dveva loke;
::

::gatha2
Buddhā ca paccekabuddhā abhabbā;
::

::gatha3
Āpattimāpajjituṃ dveva loke;
::

::gathalast
Bhikkhū ca bhabbā atha bhikkhunī ca.
::

::hangnum
435\.
::

::gatha1
Addhavihīno aṅgavihīno;
::

::gatha2
Vatthuvipanno dukkaṭakārī;
::

::gatha3
No paripuṇṇo yācati yo no;
::

::gathalast
Tassupasampadā paṭisiddhā.
::

::hangnum
436\.
::

::gatha1
Atthāpatti have laddha-samāpattissa bhikkhuno;
::

::gathalast
Atthāpatti hi no laddha-samāpattissa dīpitā.
::

::hangnum
437\.
::

::gatha1
Bhūtassārocanaṃ laddha-samāpattissa niddise;
::

::gathalast
Abhūtārocanāpatti, asamāpattilābhino.
::

::hangnum
438\.
::

::gatha1
Atthi saddhammasaṃyuttā, asaddhammayutāpi ca;
::

::gathalast
Saparikkhārasaṃyuttā, parasantakasaṃyutā.
::

::hangnum
439\.
::

::gatha1
Padasodhammamūlādī, saddhammapaṭisaṃyutā;
::

::gathalast
Duṭṭhullavācasaṃyuttā, asaddhammayutā siyā.
::

::hangnum
440\.
::

::gatha1
Atirekadasāhaṃ tu, ṭhapane cīvarādino;
::

::gathalast
Anissajjitvā bhoge ca, saparikkhārasaṃyutā.
::

::hangnum
441\.
::

::gatha1
Saṅghassa mañcapīṭhādiṃ, ajjhokāsattharepi ca;
::

::gathalast
Anāpucchāva gamane, parasantakasaṃyutā.
::

::hangnum
442\.
::

::gatha1
Kathañhi =07 bhaṇato saccaṃ, garukaṃ hoti bhikkhuno?
::

::gathalast
Kathaṃ musā bhaṇantassa, lahukāpatti jāyate?
::

::hangnum
443\.
::

::gatha1
‘‘Sikharaṇī’’ti {pb:M:0.0348} saccaṃ tu, bhaṇato garukaṃ siyā;
::

::gathalast
Sampajānamusāvāde, pācitti lahukā bhave.
::

::hangnum
444\.
::

::gatha1
Kathaṃ musā bhaṇantassa, garukaṃ hoti bhikkhuno?
::

::gathalast
Kathañca bhaṇato saccaṃ, āpatti lahukā siyā?
::

::hangnum
445\.
::

::gatha1
Abhūtārocane tassa, garukāpatti dīpitā;
::

::gathalast
Bhūtassārocane saccaṃ, vadato lahukā siyā.
::

::hangnum
446\.
::

::gatha1
Kathaṃ bhūmigato dosaṃ, na vehāsagato phuse?
::

::gathalast
Kathaṃ vehāsago dosaṃ, na ca bhūmigato phuse?
::

::hangnum
447\.
::

::gatha1
Saṅghakammaṃ vikopetuṃ, hatthapāsaṃ jahaṃ phuse;
::

::gathalast
Kesamattampi ākāse, tiṭṭhato natthi vajjatā.
::

::hangnum
448\.
::

::gatha1
Āhaccapādakaṃ mañcaṃ, vehāsakuṭiyūpari;
::

::gathalast
Pīṭhaṃ vābhinisīdanto, āpajjati na bhūmito.
::

::hangnum
449\.
::

::gatha1
Pavisanto kathaṃ bhikkhu, āpajjati, na nikkhamaṃ?
::

::gathalast
Pavisanto kathaṃ bhikkhu, pavisanto na ceva taṃ?
::

::hangnum
450\.
::

::gatha1
Sachattupāhano vatta-mapūretvāna kevalaṃ;
::

::gathalast
Pavisanto panāpattiṃ, āpajjati, na nikkhamaṃ.
::

::hangnum
451\.
::

::gatha1
Gamiko gamikavattāni, apūretvāna nikkhamaṃ;
::

::gathalast
Nikkhamantova āpattiṃ, phuseyya, pavisaṃ na ca.
::

::hangnum
452\.
::

::gatha1
Ādiyanto panāpattiṃ, āpajjati kathaṃ vada?
::

::gathalast
Tathevānādiyantopi, āpajjati kathaṃ vada?
::

::hangnum
453\.
::

::gatha1
Bhikkhunī atigambhīraṃ, yā kācudakasuddhikaṃ;
::

::gathalast
Ādiyantī panāpattiṃ, āpajjati, na saṃsayo.
::

::hangnum
454\.
::

::gatha1
Anādiyitvā dubbaṇṇa-karaṇaṃ pana cīvaraṃ;
::

::gathalast
Yevaṃ anādiyantova, āpajjati hi nāma so.
::

::hangnum
455\.
::

::gatha1
Samādiyanto āpattiṃ, āpajjati kathaṃ pana?
::

::gathalast
Tathāsamādiyantopi, āpajjati kathaṃ pana?
::

::hangnum
456\.
::

::gatha1
Yo {pb:M:0.0349} =08 hi mūgabbatādīni, vatānidha samādiyaṃ;
::

::gathalast
Samādiyanto āpattiṃ, āpajjati hi nāma so.
::

::hangnum
457\.
::

::gatha1
Yo hi kammakato bhikkhu, vuttaṃ vattaṃ panattano;
::

::gathalast
Tañcāsamādiyantova, āpajjati hi nāma so.
::

::hangnum
458\.
::

::gatha1
Karontova panāpattiṃ, kathamāpajjate naro?
::

::gathalast
Na karonto kathaṃ nāma, samaṇo dosavā siyā?
::

::hangnum
459\.
::

::gatha1
Bhaṇḍāgārikakammañca, vejjakammañca cīvaraṃ;
::

::gathalast
Aññātikāya sibbanto, karaṃ āpajjate naro.
::

::hangnum
460\.
::

::gatha1
Upajjhāyassa vattāni, vattāni itarassa vā;
::

::gathalast
Akaronto panāpattiṃ, āpajjati hi nāma so.
::

::hangnum
461\.
::

::gatha1
Dento āpajjatāpattiṃ, na dentopi kathaṃ bhaṇa?
::

::gathalast
Aññātikāya yaṃ kiñci, bhikkhu bhikkhuniyā pana.
::

::hangnum
462\.
::

::gatha1
Cīvaraṃ dadamāno hi, dento āpajjate pana;
::

::gathalast
Tathantevāsikādīnaṃ, adento cīvarādikaṃ.
::

::hangnum
463\.
::

::gatha1
Attasannissitā atthi, tatheva paranissitā;
::

::gathalast
Mudulambādino attā, sesā hi paranissitā.
::

::hangnum
464\.
::

::gatha1
Kathañca paṭigaṇhanto, āpajjati hi vajjataṃ?
::

::gathalast
Kathamappaṭigaṇhanto, āpajjati hi vajjataṃ?
::

::hangnum
465\.
::

::gatha1
Cīvaraṃ paṭigaṇhanto, bhikkhu aññātihatthato;
::

::gathalast
Ovādañca na gaṇhanto, āpajjati hi vajjataṃ.
::

::hangnum
466\.
::

::gatha1
Kathañca paribhogena, āpajjati tapodhano?
::

::gathalast
Kathaṃ na paribhogena, āpajjati tapodhano?
::

::hangnum
467\.
::

::gatha1
Yo hi nissaggiyaṃ vatthuṃ, accajitvā nisevati;
::

::gathalast
Ayaṃ tu paribhogena, āpajjati, na saṃsayo.
::

::hangnum
468\.
::

::gatha1
Atikkamentī saṅghāṭi-cāraṃ pañcāhikaṃ pana;
::

::gathalast
Ayaṃ tu paribhogena, āpajjati hi bhikkhunī.
::

::hangnum
469\.
::

::gatha1
Divāpajjati {pb:M:0.0350} no rattiṃ, rattimeva ca no divā;
::

::gathalast
Dvāraṃ asaṃvaritvāna, sento āpajjate divā.
::

::hangnum
470\.
::

::gatha1
Sagāraseyyakaṃ =09 rattiṃ, āpajjati hi no divā;
::

::gathalast
Aruṇugge panāpatti, kathaṃ na aruṇuggame?
::

::hangnum
471\.
::

::gatha1
Ekachārattasattāha-dasāhādiatikkame;
::

::gathalast
Phusanto vuttamāpattiṃ, āpajjatyaruṇuggame.
::

::hangnum
472\.
::

::gatha1
Pavāretvāna bhuñjanto, phuse na aruṇuggame;
::

::gathalast
Chindantassa siyāpatti, kathamacchindato siyā?
::

::hangnum
473\.
::

::gatha1
Chindanto bhūtagāmañca, aṅgajātañca attano;
::

::gathalast
Pārājikañca pācittiṃ, phuse thullaccayampi ca.
::

::hangnum
474\.
::

::gatha1
Na chindanto nakhe kese, āpajjati hi nāma so;
::

::gathalast
Chādentopajjatāpattiṃ, nacchādento kathaṃ pana?
::

::hangnum
475\.
::

::gatha1
Chādento pana āpattiṃ, chādentopajjate naro;
::

::gathalast
Āpajjati panacchinno, nacchādento tiṇādinā.
::

::hangnum
476\.
::

::gatha1
Āpajjati hi dhārento, na dhārento kathaṃ pana?
::

::gathalast
Dhārento kusacīrādiṃ, dhārentopajjate pana.
::

::hangnum
477\.
::

::gatha1
Dinnaṃ nissaṭṭhapattaṃ taṃ, adhārentova dosavā;
::

::gathalast
Sacittakadukaṃ saññā-vimokkhakadukaṃ bhave.
::

::centre
Dukakathā.
::

::hangnum
478\.
::

::gatha1
Atthāpatti hi tiṭṭhante, nāthe, no parinibbute;
::

::gathalast
Nibbute na tu tiṭṭhante, atthāpattubhayatthapi.
::

::hangnum
479\.
::

::gatha1
Ruhiruppādanāpatti, ṭhite, no parinibbute;
::

::gathalast
Theramāvusavādena, vadato parinibbute.
::

::hangnum
480\.
::

::gatha1
Āpattiyo {pb:M:0.0351} imā dvepi, ṭhapetvā sugate pana;
::

::gathalast
Avasesā dharantepi, bhavanti parinibbute.
::

::hangnum
481\.
::

::gatha1
Kāleyeva siyāpatti, vikāle na siyā kathaṃ?
::

::gathalast
Vikāle tu siyāpatti, na kāle, ubhayatthapi?
::

::hangnum
482\.
::

::gatha1
Bhuñjatonatirittaṃ tu, kālasmiṃ, no vikālake;
::

::gathalast
Vikālabhojanāpatti, vikāle, tu na kālake.
::

::hangnum
483\.
::

::gatha1
Avasesaṃ =10 panāpattiṃ, āpajjati hi sabbadā;
::

::gathalast
Sabbaṃ kāle vikāle ca, natthi tattha ca saṃsayo.
::

::hangnum
484\.
::

::gatha1
Rattimeva panāpattiṃ, āpajjati ca no divā;
::

::gathalast
Divāpajjati no rattiṃ, āpajjatubhayatthapi.
::

::hangnum
485\.
::

::gatha1
Sahaseyyā siyā rattiṃ, dvārāsaṃvaramūlakā;
::

::gathalast
Divā, sesā panāpatti, siyā rattiṃ divāpi ca.
::

::hangnum
486\.
::

::gatha1
Dasavasso tu no ūna-dasavasso siyā kathaṃ?
::

::gathalast
Hotūnadasavasso, no, dasavassūbhayatthapi?
::

::hangnum
487\.
::

::gatha1
Upaṭṭhāpeti ce bālo, parisaṃ dasavassiko;
::

::gathalast
Āpattiṃ pana abyatto, āpajjati, na saṃsayo.
::

::hangnum
488\.
::

::gatha1
Tathūnadasavasso ca, ‘‘paṇḍitoha’’nti gaṇhati;
::

::gathalast
Parisaṃ, dasavasso no, sesamāpajjate ubho.
::

::hangnum
489\.
::

::gatha1
Kāḷe āpajjatāpattiṃ, na juṇhe juṇhake kathaṃ;
::

::gathalast
Āpajjati, na kāḷasmiṃ, āpajjatūbhayatthapi?
::

::hangnum
490\.
::

::gatha1
Vassaṃ anupagacchanto, kāḷe, no juṇhake pana;
::

::gathalast
Āpajjatāpavārento, juṇhe, na pana kāḷake.
::

::hangnum
491\.
::

::gatha1
Avasesaṃ tu paññatta-māpattimavipattinā;
::

::gathalast
Kāḷe ceva ca juṇhe ca, āpajjati, na saṃsayo.
::

::hangnum
492\.
::

::gatha1
Vassūpagamanaṃ kāḷe, no juṇhe, tu pavāraṇā;
::

::gathalast
Juṇhe kappati, no kāḷe, sesaṃ panubhayatthapi.
::

::hangnum
493\.
::

::gatha1
Atthāpatti {pb:M:0.0352} tu hemante, na hotītarutudvaye;
::

::gathalast
Gimheyeva na sesesu, vasse no itaradvaye.
::

::hangnum
494\.
::

::gatha1
Dine pāḷipadakkhāte, kattike puṇṇamāsiyā;
::

::gathalast
Ṭhapitaṃ tu vikappetvā, vassasāṭikacīvaraṃ.
::

::hangnum
495\.
::

::gatha1
Āpajjati ca hemante, nivāseti ca taṃ sace;
::

::gathalast
Puṇṇamādivasasmiñhi, kattikassa tu pacchime.
::

::hangnum
496\.
::

::gatha1
Taṃ apaccuddharitvāva, hemanteyeva, netare;
::

::gathalast
Āpajjatīti niddiṭṭhaṃ, **kurundaṭṭhakathāya** tu.
::

::hangnum
497\.
::

::gatha1
‘‘Atirekamāso =11 seso’’ti;
::

::gatha2
Pariyesanto ca gimhike;
::

::gatha3
Gimhe āpajjatāpattiṃ;
::

::gathalast
Na tvevitarutudvaye.
::

::hangnum
498\.
::

::gatha1
Vijjamāne sace naggo, vassasāṭikacīvare;
::

::gathalast
Ovassāpeti yo kāyaṃ, vasse āpajjatīdha so.
::

::hangnum
499\.
::

::gatha1
Āpajjati hi saṅghova, na gaṇo na ca puggalo;
::

::gathalast
Gaṇova na ca sesā hi, puggalova na cāpare.
::

::hangnum
500\.
::

::gatha1
Adhiṭṭhānaṃ karonto vā, pārisuddhiuposathaṃ;
::

::gathalast
Saṅgho vāpajjatāpattiṃ, na gaṇo na ca puggalo.
::

::hangnum
501\.
::

::gatha1
Suttuddesamadhiṭṭhānaṃ, karonto vā uposathaṃ;
::

::gathalast
Gaṇo vāpajjatāpattiṃ, na saṅgho na ca puggalo.
::

::hangnum
502\.
::

::gatha1
Suttuddesaṃ karonto vā, eko pana uposathaṃ;
::

::gathalast
Puggalopajjatāpattiṃ, na ca saṅgho gaṇo na ca.
::

::hangnum
503\.
::

::gatha1
Āpajjati gilānova, nāgilāno kathaṃ pana;
::

::gathalast
Āpajjatāgilānova, no gilāno ubhopi ca?
::

::hangnum
504\.
::

::gatha1
Bhesajjena {pb:M:0.0353} panaññena, atthe sati ca yo pana;
::

::gathalast
Viññāpeti tadaññaṃ so, āpajjati akallako.
::

::hangnum
505\.
::

::gatha1
Na bhesajjena atthepi, bhesajjaṃ viññāpeti ce;
::

::gathalast
Āpajjatāgilānova, sesaṃ pana ubhopi ca.
::

::hangnum
506\.
::

::gatha1
Atthāpatti hi antova, na bahiddhā, tathā bahi;
::

::gathalast
Āpajjati, na cevanto, atthāpattubhayatthapi.
::

::hangnum
507\.
::

::gatha1
Anupakhajja seyyaṃ tu, kappento pana kevalaṃ;
::

::gathalast
Āpajjati panāpattiṃ, antoyeva ca, no bahi.
::

::hangnum
508\.
::

::gatha1
Ajjhokāse tu mañcādiṃ, santharitvāna pakkamaṃ;
::

::gathalast
Bahiyeva ca, no anto, sesaṃ panubhayatthapi.
::

::hangnum
509\.
::

::gatha1
Antosīmāyevāpattiṃ, bahisīmāya neva ca;
::

::gathalast
Bahisīmāya, no anto-sīmāya, ubhayatthapi.
::

::hangnum
510\.
::

::gatha1
Sachattupāhano =12 bhikkhu, pavisanto tapodhano;
::

::gathalast
Upacārasīmokkante, anto āpajjate pana.
::

::hangnum
511\.
::

::gatha1
Gamiko dārubhaṇḍādiṃ, paṭisāmanavattakaṃ;
::

::gathalast
Apūretvāna gacchanto, upacārassatikkame.
::

::hangnum
512\.
::

::gatha1
Āpajjati panāpattiṃ, bahisīmāyayeva so;
::

::gathalast
Sesamāpajjate anto-bahisīmāya sabbaso.
::

::centre
Tikakathā.
::

::hangnum
513\.
::

::gatha1
Sakavācāya āpanno, paravācāya sujjhati;
::

::gathalast
Paravācāya āpanno, sakavācāya sujjhati.
::

::hangnum
514\.
::

::gatha1
Sakavācāya āpanno, sakavācāya sujjhati;
::

::gathalast
Paravācāya āpanno, paravācāya sujjhati.
::

::hangnum
515\.
::

::gatha1
Vacīdvārikamāpattiṃ{pb:M:0.0354}, āpanno sakavācato;
::

::gathalast
Tiṇavatthārakaṃ gantvā, paravācāya sujjhati.
::

::hangnum
516\.
::

::gatha1
Tathā appaṭinissagge, pāpikāya hi diṭṭhiyā;
::

::gathalast
Parassa kammavācāya, āpajjitvāna vajjataṃ.
::

::hangnum
517\.
::

::gatha1
Desento bhikkhuno mūle, sakavācāya sujjhati;
::

::gathalast
Vacīdvārikamāpattiṃ, āpanno bhikkhusantike.
::

::hangnum
518\.
::

::gatha1
Desetvā taṃ visujjhanto, sakavācāya sujjhati;
::

::gathalast
Saṅghādisesamāpattiṃ, yāvatatiyakaṃ pana.
::

::hangnum
519\.
::

::gatha1
Parassa kammavācāya, āpajjitvā tathā puna;
::

::gathalast
Parassa parivāsādi-kammavācāya sujjhati.
::

::hangnum
520\.
::

::gatha1
Kāyenāpajjatāpattiṃ, vācāya ca visujjhati;
::

::gathalast
Vācāyāpajjatāpattiṃ, kāyena ca visujjhati.
::

::hangnum
521\.
::

::gatha1
Kāyenāpajjatāpattiṃ, kāyeneva visujjhati;
::

::gathalast
Vācāyāpajjatāpattiṃ, vācāyeva visujjhati.
::

::hangnum
522\.
::

::gatha1
Kāyadvārikamāpattiṃ, kāyenāpajjate, puna;
::

::gathalast
Desento taṃ panāpattiṃ, vācāyeva visujjhati.
::

::hangnum
523\.
::

::gatha1
Vacīdvārikamāpattiṃ =13, āpajjitvāna vācato;
::

::gathalast
Tiṇavatthārakaṃ gantvā, kāyeneva visujjhati.
::

::hangnum
524\.
::

::gatha1
Kāyadvārikamāpattiṃ, āpajjitvāna kāyato;
::

::gathalast
Tiṇavatthārakaṃ gantvā, kāyeneva visujjhati.
::

::hangnum
525\.
::

::gatha1
Vacīdvārikamāpattiṃ, āpajjitvā tapodhano;
::

::gathalast
Tameva pana desento, vācāyeva visujjhati.
::

::hangnum
526\.
::

::gatha1
Sutto āpajjatāpattiṃ, paṭibuddho visujjhati;
::

::gathalast
Āpanno paṭibuddhova, sutto sujjhati so kathaṃ?
::

::hangnum
527\.
::

::gatha1
Sutto āpajjatāpattiṃ, suttoyeva visujjhati;
::

::gathalast
Paṭibuddhova āpanno, paṭibuddho visujjhati?
::

::hangnum
528\.
::

::gatha1
Sagāraseyyakādiṃ {pb:M:0.0355} tu, sutto āpajjate naro;
::

::gathalast
Desento pana taṃ ñatvā, paṭibuddho visujjhati.
::

::hangnum
529\.
::

::gatha1
Āpajjitvāna jagganto, tiṇavatthārake pana;
::

::gathalast
Samathe tu sayantova, sutto vuṭṭhāti nāma so.
::

::hangnum
530\.
::

::gatha1
Sagāraseyyakādiṃ tu, sutto āpajjate naro;
::

::gathalast
Sayanto tiṇavatthāre, suttoyeva visujjhati.
::

::hangnum
531\.
::

::gatha1
Āpajjitvā panāpattiṃ, jagganto pana kevalaṃ;
::

::gathalast
Desento pana taṃ pacchā, paṭibuddho visujjhati.
::

::hangnum
532\.
::

::gatha1
Āpajjitvā acittova, sacittova visujjhati;
::

::gathalast
Āpajjitvā sacittova, acittova visujjhati.
::

::hangnum
533\.
::

::gatha1
Āpajjitvā acittova, acittova visujjhati;
::

::gathalast
Āpajjitvā sacittova, sacittova visujjhati.
::

::hangnum
534\.
::

::gatha1
Acitto, cittakāpattiṃ, āpajjitvā tapodhano;
::

::gathalast
Pacchā taṃ pana desento, sacittova visujjhati.
::

::hangnum
535\.
::

::gatha1
Tathā sacittakāpattiṃ, āpajjitvā sacittako;
::

::gathalast
Sayanto tiṇavatthāre, acittova visujjhati.
::

::hangnum
536\.
::

::gatha1
Evamevaṃ amissetvā, pacchimaṃ tu padadvayaṃ;
::

::gathalast
Ettha vuttānusārena, veditabbaṃ vibhāvinā.
::

::hangnum
537\.
::

::gatha1
Āpajjati =14 ca kammena, akammena visujjhati;
::

::gathalast
Āpajjati akammena, kammeneva visujjhati.
::

::hangnum
538\.
::

::gatha1
Kammenāpajjatāpattiṃ, kammeneva visujjhati;
::

::gathalast
Āpajjati akammena, akammena visujjhati.
::

::hangnum
539\.
::

::gatha1
Accajaṃ pāpikaṃ diṭṭhiṃ, āpajjitvāna kammato;
::

::gathalast
Desento pana taṃ pacchā, akammena visujjhati.
::

::hangnum
540\.
::

::gatha1
Visaṭṭhiādikāpattiṃ{pb:M:0.0356}, āpajjitvā akammato;
::

::gathalast
Parisujjhati kammena, parivāsādinā pana.
::

::hangnum
541\.
::

::gatha1
Samanubhāsanaṃ bhikkhu, āpajjati ca kammato;
::

::gathalast
Parivāsādinā pacchā, kammeneva visujjhati.
::

::hangnum
542\.
::

::gatha1
Avasesaṃ panāpattiṃ, āpajjati akammato;
::

::gathalast
Desento pana taṃ pacchā, akammeneva sujjhati.
::

::hangnum
543\.
::

::gatha1
Sammukhāpattimāpanno, visujjhati asammukhā;
::

::gathalast
Asammukhāpi āpanno, sammukhāva visujjhati.
::

::hangnum
544\.
::

::gatha1
Sammukhāpattimāpanno, sammukhāva visujjhati;
::

::gathalast
Asammukhāva āpanno, visujjhati asammukhā.
::

::hangnum
545\.
::

::gatha1
Accajaṃ pāpakaṃ diṭṭhiṃ, āpanno saṅghasammukhe;
::

::gathalast
Vuṭṭhānakāle saṅghena, kiñci kammaṃ na vijjati.
::

::hangnum
546\.
::

::gatha1
Visaṭṭhiādikāpattiṃ, āpajjitvā asammukhā;
::

::gathalast
Saṅghasammukhatoyeva, visujjhati na caññathā.
::

::hangnum
547\.
::

::gatha1
Samanubhāsanaṃ saṅgha-sammukhāpajjate, puna;
::

::gathalast
Saṅghassa sammukhāyeva, visujjhati, na caññathā.
::

::hangnum
548\.
::

::gatha1
Musāvādādikaṃ sesaṃ, āpajjati asammukhā;
::

::gathalast
Taṃ pacchā pana desento, visujjhati asammukhā.
::

::hangnum
549\.
::

::gatha1
Ajānantova āpanno, jānantova visujjhati;
::

::gathalast
Jānanto pana āpanno, ajānanto visujjhati.
::

::hangnum
550\.
::

::gatha1
Ajānantova āpanno, ajānanto visujjhati;
::

::gathalast
Jānanto pana āpanno, jānantova visujjhati.
::

::hangnum
551\.
::

::gatha1
Acittakacatukkena =15, sadisaṃ sabbathā idaṃ;
::

::gathalast
Ajānantacatukkanti, veditabbaṃ vibhāvinā.
::

::hangnum
552\.
::

::gatha1
Āgantukova āpattiṃ, āpajjati, na cetaro;
::

::gathalast
Āvāsikova āpattiṃ, āpajjati, na cetaro.
::

::hangnum
553\.
::

::gatha1
Āgantuko {pb:M:0.0357} tathāvāsi-kopi āpajjare ubho;
::

::gathalast
Atthāpatti ca sesaṃ tu, ubho nāpajjare pana.
::

::hangnum
554\.
::

::gatha1
Sachattupāhano ceva, sasīsaṃ pārutopi ca;
::

::gathalast
Vihāraṃ pavisanto ca, vicarantopi tattha ca.
::

::hangnum
555\.
::

::gatha1
Āgantukova āpattiṃ, āpajjati, na cetaro;
::

::gathalast
Āvāsavattamāvāsī, akarontova dosavā.
::

::hangnum
556\.
::

::gatha1
Na cevāgantuko, sesa-māpajjanti ubhopi ca;
::

::gathalast
Asādhāraṇamāpattiṃ, nāpajjanti ubhopi ca.
::

::hangnum
557\.
::

::gatha1
Vatthunānattatā atthi, natthi āpattinānatā;
::

::gathalast
Atthi āpattinānattaṃ, natthi vatthussa nānatā.
::

::hangnum
558\.
::

::gatha1
Vatthunānattatā ceva, atthi āpattinānatā;
::

::gathalast
Nevatthi vatthunānattaṃ, no ca āpattinānatā.
::

::hangnum
559\.
::

::gatha1
Pārājikacatukkassa, vatthunānattatā matā;
::

::gathalast
Āpattinānatā natthi, sesāpattīsvayaṃ nayo.
::

::hangnum
560\.
::

::gatha1
Samaṇo samaṇī kāya-saṃsaggaṃ tu karonti ce;
::

::gathalast
Saṅghādiseso bhikkhussa, bhikkhuniyā parājayo.
::

::hangnum
561\.
::

::gatha1
Evaṃ āpattinānattaṃ, natthi vatthussa nānatā;
::

::gathalast
Kāyassa pana saṃsaggo, ubhinnaṃ vatthu hoti hi.
::

::hangnum
562\.
::

::gatha1
Tatheva lasuṇassāpi, khādane bhikkhunī pana;
::

::gathalast
Āpajjati hi pācittiṃ, bhikkhuno hoti dukkaṭaṃ.
::

::hangnum
563\.
::

::gatha1
Pārājikānaṃ pana ce catunnaṃ;
::

::gatha2
Saṅghādisesehi ca terasehi;
::

::gatha3
Hoteva vatthussa ca nānabhāvo;
::

::gathalast
Āpattiyā ceva hi nānabhāvo.
::

::hangnum
564\.
::

::gatha1
Pārājikāni =16 {pb:M:0.0358} cattāri, āpajjantānamekato;
::

::gathalast
Bhikkhunīsamaṇānaṃ tu, ubhinnaṃ pana sabbaso.
::

::hangnum
565\.
::

::gatha1
Vatthussa natthi nānattaṃ, natthi āpattinānatā;
::

::gathalast
Visuṃ panāpajjantesu, ayameva vinicchayo.
::

::hangnum
566\.
::

::gatha1
Atthi vatthusabhāgattaṃ, natthāpattisabhāgatā;
::

::gathalast
Atthāpattisabhāgatā, natthi vatthusabhāgatā.
::

::hangnum
567\.
::

::gatha1
Atthi vatthusabhāgattaṃ, atthāpattisabhāgatā;
::

::gathalast
Natthi vatthusabhāgattaṃ, natthāpattisabhāgatā.
::

::hangnum
568\.
::

::gatha1
Bhikkhūnaṃ bhikkhunīnañca, kāyasaṃsaggake sati;
::

::gathalast
Atthi vatthusabhāgattaṃ, natthāpattisabhāgatā.
::

::hangnum
569\.
::

::gatha1
Ādito pana bhikkhussa, catūsvantimavatthusu;
::

::gathalast
Siyāpattisabhāgattaṃ, na ca vatthusabhāgatā.
::

::hangnum
570\.
::

::gatha1
Bhikkhūnaṃ bhikkhunīnañca, catūsvanti mavatthusu;
::

::gathalast
Atthi vatthusabhāgattaṃ, atthāpattisabhāgatā.
::

::hangnum
571\.
::

::gatha1
Sādhāraṇāsu sabbāsu, āpattīsvapyayaṃ nayo;
::

::gathalast
Asādhāraṇāsu nevatthi, vatthāpattisabhāgatā.
::

::hangnum
572\.
::

::gatha1
Atthāpatti upajjhāye, neva saddhivihārike;
::

::gathalast
Atthi saddhivihārasmiṃ, upajjhāye na vijjati.
::

::hangnum
573\.
::

::gatha1
Atthāpatti upajjhāye, tathā saddhivihārike;
::

::gathalast
Nevāpatti upajjhāye, neva saddhivihārike.
::

::hangnum
574\.
::

::gatha1
Upajjhāyena kattabba-vattassākaraṇe pana;
::

::gathalast
Upajjhāyo phuse vajjaṃ, na ca saddhivihāriko.
::

::hangnum
575\.
::

::gatha1
Upajjhāyassa kattabba-vattassākaraṇe pana;
::

::gathalast
Natthāpatti upajjhāye, atthi saddhivihārike.
::

::hangnum
576\.
::

::gatha1
Sesaṃ panidha āpattiṃ, āpajjanti ubhopi ca;
::

::gathalast
Asādhāraṇamāpattiṃ, nāpajjanti ubhopi ca.
::

::hangnum
577\.
::

::gatha1
Ādiyanto {pb:M:0.0359} garuṃ dosaṃ, payojento lahuṃ phuse;
::

::gathalast
Ādiyanto lahuṃ dosaṃ, payojento garuṃ phuse.
::

::hangnum
578\.
::

::gatha1
Ādiyanto =17 payojento, garukeyeva tiṭṭhati;
::

::gathalast
Ādiyanto payojento, lahukeyeva tiṭṭhati.
::

::hangnum
579\.
::

::gatha1
Pādaṃ vāpi tato uddhaṃ, ādiyanto garuṃ phuse;
::

::gathalast
‘‘Gaṇhā’’ti ūnakaṃ pādaṃ, āṇāpento lahuṃ phuse.
::

::hangnum
580\.
::

::gatha1
Eteneva upāyena, sesakampi padattayaṃ;
::

::gathalast
Atthasambhavatoyeva, veditabbaṃ vibhāvinā.
::

::hangnum
581\.
::

::gatha1
Kāleyeva panāpatti, no vikāle kathaṃ siyā?
::

::gathalast
Vikāleyeva āpatti, na ca kāle kathaṃ siyā?
::

::hangnum
582\.
::

::gatha1
Atthāpatti hi kāle ca, vikāle ca pakāsitā?
::

::gathalast
Neva kāle vikāle ca, atthāpatti pakāsitā?
::

::hangnum
583\.
::

::gatha1
Pavāretvāna bhuñjanto, kāle anatirittakaṃ;
::

::gathalast
Kāle āpajjatāpattiṃ, na vikāleti dīpaye.
::

::hangnum
584\.
::

::gatha1
Vikālabhojanāpattiṃ, vikāle na ca kālake;
::

::gathalast
Sesaṃ kāle vikāle ca, āpajjati, na saṃsayo.
::

::hangnum
585\.
::

::gatha1
Asādhāraṇamāpattiṃ, bhikkhunīnaṃ vasā pana;
::

::gathalast
Nevāpajjati kālepi, no vikālepi sabbadā.
::

::hangnum
586\.
::

::gatha1
Kiṃ paṭiggahitaṃ kāle, no vikāle tu kappati?
::

::gathalast
Vikāle kiñca no kāle, gahitaṃ pana kappati?
::

::hangnum
587\.
::

::gatha1
Kāle ceva vikāle ca, kiṃ nāma vada kappati?
::

::gathalast
Neva kāle ca kiṃ nāma, no vikāle ca kappati?
::

::hangnum
588\.
::

::gatha1
Āmisaṃ tu purebhattaṃ, paṭiggahitakaṃ pana;
::

::gathalast
Kāleyeva tu bhikkhūnaṃ, no vikāle tu kappati.
::

::hangnum
589\.
::

::gatha1
Pānakaṃ tu vikālasmiṃ, paṭiggahitakaṃ pana;
::

::gathalast
Vikāleyeva kāle ca, aparajju na kappati.
::

::hangnum
590\.
::

::gatha1
Sattāhakālikañceva{pb:M:0.0360}, catutthaṃ yāvajīvikaṃ;
::

::gathalast
Kāle ceva vikāle ca, kappatīti viniddise.
::

::hangnum
591\.
::

::gatha1
Attano attano kāla-matītaṃ kālikattayaṃ;
::

::gathalast
Maṃsaṃ akappiyañceva, tathā uggahitampi ca.
::

::hangnum
592\.
::

::gatha1
Kuladūsanakammādiṃ =18, katvā uppannabhojanaṃ;
::

::gathalast
Kāle ceva vikāle ca, na ca kappati bhikkhuno.
::

::hangnum
593\.
::

::gatha1
Paccantimesu desesu, āpajjati na majjhime;
::

::gathalast
Majjhime pana desasmiṃ, na ca paccantimesu hi.
::

::hangnum
594\.
::

::gatha1
Paccantimesu desesu, āpajjati ca majjhime;
::

::gathalast
Paccantimesu desesu, nāpajjati na majjhime.
::

::hangnum
595\.
::

::gatha1
Sīmaṃ samudde bandhanto, bhikkhu paccantimesu hi;
::

::gathalast
Āpajjati panāpattiṃ, na cāpajjati majjhime.
::

::hangnum
596\.
::

::gatha1
Gaṇena pañcavaggena, karonto upasampadaṃ;
::

::gathalast
Cammattharaṇaṃ dhuvanhānaṃ, saguṇaṅguṇupāhanaṃ.
::

::hangnum
597\.
::

::gatha1
Dhārento majjhime vajjaṃ, phuse paccantimesu no;
::

::gathalast
Avasesaṃ panāpattiṃ, āpajjatūbhayatthapi.
::

::hangnum
598\.
::

::gatha1
Asādhāraṇaāpattiṃ, bhikkhunīnaṃ vasā pana;
::

::gathalast
Paccantimesu vā bhikkhu, nāpajjati na majjhime.
::

::hangnum
599\.
::

::gatha1
Paccantimesu desesu, kappate na ca majjhime;
::

::gathalast
Kappate, majjhime dese, no ca paccantimesu hi.
::

::hangnum
600\.
::

::gatha1
Paccantimesu desesu, kappate, majjhimepi kiṃ?
::

::gathalast
Paccantimesu cevāpi, kiṃ na kappati majjhime?
::

::hangnum
601\.
::

::gatha1
Paccantimesu desesu, vuttaṃ vatthu catubbidhaṃ;
::

::gathalast
Niddise kappatī ceva, na ca kappati majjhime.
::

::hangnum
602\.
::

::gatha1
‘‘Idaṃ {pb:M:0.0361} catubbidhaṃ vatthu, desasmiṃ pana majjhime;
::

::gathalast
Na kappatī’’ti vuttañhi, ‘‘majjhimeyeva kappati’’.
::

::hangnum
603\.
::

::gatha1
Paccantimesu desesu, evaṃ vuttaṃ na kappati;
::

::gathalast
Pañcaloṇādikaṃ sesaṃ, ubhayatthapi kappati.
::

::hangnum
604\.
::

::gatha1
Akappiyanti yaṃ nāma, paṭikkhittaṃ mahesinā;
::

::gathalast
Ubhayatthapi taṃ sabbaṃ, na ca kappati bhikkhuno.
::

::hangnum
605\.
::

::gatha1
Anto āpajjatāpattiṃ, āpajjati ca, no bahi;
::

::gathalast
Bahi āpajjatāpattiṃ, na ca anto kudācanaṃ.
::

::hangnum
606\.
::

::gatha1
Āpajjati =19 pananto ca, bahi cevubhayatthapi;
::

::gathalast
Neva anto ca āpattiṃ, āpajjati ca, no bahi.
::

::hangnum
607\.
::

::gatha1
Anupakhajjaseyyādiṃ, antoyeva ca, no bahi;
::

::gathalast
Saṅghikaṃ pana mañcādiṃ, ajjhokāse tu kiñcipi.
::

::hangnum
608\.
::

::gatha1
Nikkhipitvāna gacchanto, no anto, bahiyeva ca;
::

::gathalast
Sesamāpajjatāpattiṃ, anto ceva tathā bahi.
::

::hangnum
609\.
::

::gatha1
Asādhāraṇamāpattiṃ, bhikkhunīnaṃ vasā pana;
::

::gathalast
Nevāpajjati antopi, na bahiddhāpi sabbathā.
::

::hangnum
610\.
::

::gatha1
Gāme āpajjatāpattiṃ, no araññe kathaṃ vada?
::

::gathalast
Āpajjati araññasmiṃ, na ca gāme kathaṃ vada?
::

::hangnum
611\.
::

::gatha1
Āpajjati ca gāmepi, araññepi kathaṃ vada?
::

::gathalast
Nevāpajjati gāmepi, no araññe kathaṃ vada?
::

::hangnum
612\.
::

::gatha1
Antaragharasaṃyuttā, sekkhapaññattiyo pana;
::

::gathalast
Āpajjati hi taṃ bhikkhu, gāmasmiṃ, no araññake.
::

::hangnum
613\.
::

::gatha1
Agaṇā aruṇaṃ nāma, uṭṭhāpentī ca bhikkhunī;
::

::gathalast
Āpajjati panāpattiṃ, araññe, no ca gāmake.
::

::hangnum
614\.
::

::gatha1
Musāvādādimāpattiṃ{pb:M:0.0362}, āpajjatūbhayatthapi;
::

::gathalast
Asādhāraṇamāpattiṃ, āpajjati na katthaci.
::

::hangnum
615\.
::

::gatha1
Āpajjati gilānova, nāgilāno kudācanaṃ;
::

::gathalast
Agilānova āpattiṃ, phuse, no ca gilānako.
::

::hangnum
616\.
::

::gatha1
Agilāno gilāno ca, āpajjanti ubhopi ca;
::

::gathalast
Nāpajjanti gilāno ca, agilāno ubhopi ca.
::

::hangnum
617\.
::

::gatha1
Bhesajjena panaññena, atthe sati ca yo pana;
::

::gathalast
Viññāpeti tadaññaṃ so, āpajjati akallako.
::

::hangnum
618\.
::

::gatha1
Na bhesajjena atthepi, bhesajjaṃ viññāpeti ce;
::

::gathalast
Āpajjatāgilānova, āpattiṃ lolamānaso.
::

::hangnum
619\.
::

::gatha1
Musāvādādikaṃ sesaṃ, āpajjanti ubhopi ca;
::

::gathalast
Asādhāraṇamāpattiṃ, nāpajjanti ubhopi ca.
::

::centre
Catukkakathā.
::

::hangnum
620\.
::

::gatha1
Pañca =20 āpattiyo honti, musāvādassa kāraṇā;
::

::gathalast
Pārājikaṃ garuṃthulla-ccayaṃ pācitti dukkaṭaṃ.
::

::hangnum
621\.
::

::gatha1
Ānisaṃsā panuddiṭṭhā, pañceva kathinatthare;
::

::gathalast
Anāmantāsamādāna-caraṇaṃ gaṇabhojanaṃ.
::

::hangnum
622\.
::

::gatha1
Yo tattha cīvaruppādo, so ca nesaṃ bhavissati;
::

::gathalast
Cīvaraṃ yāvadatthañca, gahetumpi ca vaṭṭati.
::

::hangnum
623\.
::

::gatha1
Telaṃ pañcavidhaṃ vuttaṃ, nippapañcena satthunā;
::

::gathalast
Vasā madhukaeraṇḍa-tilasāsapasambhavaṃ.
::

::hangnum
624\.
::

::gatha1
Acchamacchavasā ceva, susukā sūkarassa ca;
::

::gathalast
Gadrabhassa vasā ceti, vasā pañcavidhā matā.
::

::hangnum
625\.
::

::gatha1
Mūlakhandhaggabījāni{pb:M:0.0363}, phaḷubījañca paṇḍito;
::

::gathalast
Pañcamaṃ bījabījanti, pañca bījāni dīpaye.
::

::hangnum
626\.
::

::gatha1
Phalaṃ samaṇakappehi, paribhuñjeyya pañcahi;
::

::gathalast
Aggisatthanakhakkantaṃ, abījubbaṭṭabījakaṃ.
::

::hangnum
627\.
::

::gatha1
Paṇṇuṇṇatiṇacoḷānaṃ, vākassa ca vasenidha;
::

::gathalast
Bhisiyo bhāsitā pañca, muninā mohanāsinā.
::

::hangnum
628\.
::

::gatha1
Pavāraṇāpi pañceva, odanādīhi pañcahi;
::

::gathalast
Paṭiggāhāpi pañceva, kāyādigahaṇena ca.
::

::hangnum
629\.
::

::gatha1
Pañcānisaṃsā vinayaññukasmiṃ;
::

::gatha2
Mahesinā kāruṇikena vuttā;
::

::gatha3
Surakkhitaṃ hoti sakañca sīlaṃ;
::

::gathalast
Kukkuccamaññassa nirākaroti.
::

::hangnum
630\.
::

::gatha1
Visārado bhāsati saṅghamajjhe;
::

::gatha2
Sukhena niggaṇhati veribhikkhū;
::

::gatha3
Dhammassa ceva ṭhitiyā pavatto;
::

::gathalast
Tasmādaraṃ tattha kareyya dhīro.
::

::centre
Pañcakakathā.
::

::hangnum
631\.
::

::gatha1
Chavacchedanakā =21 vuttā, chaḷabhiññena tādinā;
::

::gathalast
Mañcapīṭhamatikkanta-pamāṇañca nisīdanaṃ.
::

::hangnum
632\.
::

::gatha1
Tathā kaṇḍupaṭicchādī, vassasāṭikacīvaraṃ;
::

::gathalast
Cīvaraṃ sugatassāpi, cīvarena pamāṇakaṃ.
::

::hangnum
633\.
::

::gatha1
Chahākārehi āpattiṃ, āpajjati na aññathā;
::

::gathalast
Alajjitāya aññāṇa-kukkuccehi tatheva ca.
::

::hangnum
634\.
::

::gatha1
Viparitāya saññāya, kappiyepi akappiye;
::

::gathalast
Satisammosato ceva, āpajjati, na saṃsayo.
::

::hangnum
635\.
::

::gatha1
Chahi {pb:M:0.0364} aṅgehi yuttena;
::

::gatha2
Upasampādanā pana;
::

::gatha3
Kātabbā, nissayo ceva;
::

::gathalast
Dātabbo, sāmaṇerako.
::

::hangnum
636\.
::

::gatha1
Bhikkhunāpaṭṭhapetabbo, satataṃ dhammacakkhunā;
::

::gathalast
Āpattiṃ pana jānāti, anāpattiṃ garuṃ lahuṃ.
::

::hangnum
637\.
::

::gatha1
Pātimokkhāni vitthārā, ubhayāni panassa hi;
::

::gathalast
Svāgatāni bhavanteva, suvibhattāni atthato.
::

::hangnum
638\.
::

::gatha1
Anubyañjanaso ceva, suttaso suvinicchitā;
::

::gathalast
Dasavassopi vā hotitirekadasavassiko.
::

::centre
Chakkakathā.
::

::hangnum
639\.
::

::gatha1
Satta sāmīciyo vuttā, satteva samathāpi ca;
::

::gathalast
Paññattāpattiyo satta, sattabojjhaṅgadassinā.
::

::centre
Sattakakathā.
::

::hangnum
640\.
::

::gatha1
Kulāni idha dūseti, ākārehi panaṭṭhahi;
::

::gathalast
Pupphena ca phalenāpi, cuṇṇenapi ca dūsako.
::

::hangnum
641\.
::

::gatha1
Mattikādantakaṭṭhehi, veḷuyā vejjikāyapi;
::

::gathalast
Jaṅghapesanikenāpi, ājīvasseva kāraṇā.
::

::hangnum
642\.
::

::gatha1
Aṭṭhevānatirittāpi{pb:V:0.0322}, atirittāpi aṭṭha ca;
::

::gathalast
Akappiyakataṃ cevāgahituccāritampi ca.
::

::hangnum
643\.
::

::gatha1
Kataṃ ahatthapāsepi, na ca bhuttāvinā kataṃ;
::

::gathalast
Pavāritena yañceva, kataṃ bhuttāvināpi ca.
::

::hangnum
644\.
::

::gatha1
Āsanā {pb:M:0.0365} vuṭṭhitenāpi, atirittakatampi ca;
::

::gathalast
Avuttamalametanti, na gilānātirittakaṃ.
::

::hangnum
645\.
::

::gatha1
Ime aṭṭheva niddiṭṭhā, ñeyyā anatirittakā;
::

::gathalast
Atirittā panetesaṃ, paṭikkhepena dīpitā.
::

::hangnum
646\.
::

::gatha1
Sahapubbapayogesu, dukkaṭaṃ ñātañattisu;
::

::gathalast
Durūpaciṇṇe āmāse, dukkaṭaṃ paṭisāvane.
::

::hangnum
647\.
::

::gatha1
Aṭṭhamaṃ pana niddiṭṭhaṃ, tathā vinayadukkaṭaṃ;
::

::gathalast
Iti aṭṭhavidhaṃ hoti, sabbameva ca dukkaṭaṃ.
::

::hangnum
648\.
::

::gatha1
Ehibhikkhūpasampadā, saraṇagamanena ca;
::

::gathalast
Pañhābyākaraṇovādā, garudhammapaṭiggaho.
::

::hangnum
649\.
::

::gatha1
Tathā ñatticatutthena, kammenevaṭṭhavācikā;
::

::gathalast
Dūtena bhikkhunīnanti, aṭṭheva upasampadā.
::

::hangnum
650\.
::

::gatha1
Asaddhammā panaṭṭheva, niddiṭṭhā suddhadiṭṭhinā;
::

::gathalast
Aṭṭhevuposathaṅgāni, veditabbāni viññunā.
::

::hangnum
651\.
::

::gatha1
Sakkāro ca asakkāro;
::

::gatha2
Lābhālābho yasāyaso;
::

::gatha3
Pāpicchā pāpamittattaṃ;
::

::gathalast
Asaddhammā panaṭṭhime.
::

::hangnum
652\.
::

::gatha1
Pāṇaṃ na hane, na cādinnamādiye;
::

::gatha2
Musā na bhāse, na ca majjapo siyā;
::

::gatha3
Abrahmacariyā virameyya methunā;
::

::gathalast
Rattiṃ na bhuñjeyya vikālabhojanaṃ.
::

::hangnum
653\.
::

::gatha1
Mālaṃ {pb:M:0.0366} na dhāre, na ca gandhamācare;
::

::gatha2
Mañce chamāyaṃva sayetha santhate;
::

::gatha3
Etañhi {pb:V:0.0323} aṭṭhaṅgikamāhuposathaṃ;
::

::gathalast
Buddhena dukkhantagunā pakāsitaṃ.
::

::hangnum
654\.
::

::gatha1
Aṭṭheva pana pānāni, niddiṭṭhāni mahesinā;
::

::gathalast
Bhikkhu aṭṭhaṅgasaṃyutto, bhikkhunovādamarahati.
::

::centre
Aṭṭhakakathā.
::

::hangnum
655\.
::

::gatha1
Bhojanāni paṇītāni, nava vuttāni satthunā;
::

::gathalast
Dukkaṭaṃ pana niddiṭṭhaṃ, nava maṃsāni khādato.
::

::hangnum
656\.
::

::gatha1
Pātimokkhassa uddesā, naveva paridīpitā;
::

::gathalast
Uposathā navevettha, saṅgho navahi bhijjati.
::

::centre
Navakakathā.
::

::hangnum
657\.
::

::gatha1
Dasa akkosavatthūni, dasa sikkhāpadāni ca;
::

::gathalast
Akappiyāni maṃsāni, dasa sukkāni ve dasa.
::

::hangnum
658\.
::

::gatha1
Jāti nāmañca gottañca, kammaṃ sippañca rogatā;
::

::gathalast
Liṅgāpatti kilesā ca, akkosena daseva hi.
::

::hangnum
659\.
::

::gatha1
Dasa ādīnavā rañño, antepurappavesane;
::

::gathalast
Dasākārehi saṅghādi-seso channoti dīpito.
::

::hangnum
660\.
::

::gatha1
Dasa kammapathā puññā, apuññāpi tathā dasa;
::

::gathalast
Daseva dānavatthūni, daseva ratanāni ca.
::

::hangnum
661\.
::

::gatha1
Annaṃ pānañca vatthañca, mālā gandhavilepanaṃ;
::

::gathalast
Yānañca seyyāvasathaṃ, padīpeyyantime dasa.
::

::hangnum
662\.
::

::gatha1
Avandiyā munindena, dīpitā dasa puggalā;
::

::gathalast
Daseva paṃsukūlāni, dasa cīvaradhāraṇā.
::

::hangnum
663\.
::

::gatha1
Sosānikaṃ {pb:M:0.0367} pāpaṇikaṃ, tathā undūrakhāyitaṃ;
::

::gathalast
Gokhāyitagginā daḍḍhaṃ, ajikūpacikakhāyitaṃ.
::

::hangnum
664\.
::

::gatha1
Thūpacīvarikañceva, tatheva abhisekiyaṃ;
::

::gathalast
Gatapacchāgatañceti, dasadhā paṃsukūlikaṃ.
::

::hangnum
665\.
::

::gatha1
Sabbanīlādayo {pb:V:0.0324} vuttā, dasa cīvaradhāraṇā;
::

::gathalast
Cīvarāni navevettha, saddhiṃ saṃkaccikāya ca.
::

::centre
Dasakakathā.
::

::hangnum
666\.
::

::gatha1
Ekādasa panābhabbā, puggalā paṇḍakādayo;
::

::gathalast
Hontevānupasampannā, upasampāditāpi ca.
::

::hangnum
667\.
::

::gatha1
Pattā akappiyā vuttā, ekādasa bhavanti hi;
::

::gathalast
Dārujena ca pattena, daseva ratanubbhavā.
::

::hangnum
668\.
::

::gatha1
Ekādasa tathā honti, pādukāpi akappiyā;
::

::gathalast
Ekādaseva sīmāyo, asīmāti pakāsitā.
::

::hangnum
669\.
::

::gatha1
Atikhuddātimahantā, khaṇḍacchāyānimittakā;
::

::gathalast
Animittā, bahiṭṭhena, sammatā, nadiyaṃ tathā.
::

::hangnum
670\.
::

::gatha1
Jātassare, samudde vā, sambhinnajjhotthaṭāpi ca;
::

::gathalast
Sīmāyapi asīmāyo, ekādasa imā siyuṃ.
::

::hangnum
671\.
::

::gatha1
Ekādaseva pathavī, kappiyā ca akappiyā;
::

::gathalast
Gaṇṭhikā kappiyā vuttā, ekādasa ca vīdhakā.
::

::hangnum
672\.
::

::gatha1
Ekādasavidhaṃ vuttaṃ, adhiṭṭhātabbacīvaraṃ;
::

::gathalast
Ticīvaraṃ tathā kaṇḍu-paṭicchādī, nisīdanaṃ.
::

::hangnum
673\.
::

::gatha1
Paccattharaṇaṃ, vassika-sāṭikā, mukhapuñchanaṃ;
::

::gathalast
Dakasāṭi, parikkhāra-coḷaṃ, saṃkaccikāpi ca.
::

::hangnum
674\.
::

::gatha1
Yāvatatiyakā {pb:M:0.0368} sabbe, ekādasa pakāsitā;
::

::gathalast
Ariṭṭho, caṇḍakāḷī ca, ukkhittassānuvattikā.
::

::hangnum
675\.
::

::gatha1
Aṭṭha saṅghādisesesu, ubhinnaṃ tu vasā pana;
::

::gathalast
Ekādasa ime yāva-tatiyāti pakāsitā.
::

::hangnum
676\.
::

::gatha1
Nissayassa dasekāva, paṭippassaddhiyo pana;
::

::gathalast
Chadhācariyato vuttā, upajjhāyā tu pañcadhā.
::

::centre
Ekādasakakathā.
::

::hangnum
677\.
::

::gatha1
Teraseva {pb:V:0.0325} dhutaṅgāni, paramāni ca cuddasa;
::

::gathalast
Soḷaseva tu ‘‘jāna’’nti, paññattāni mahesinā.
::

::hangnum
678\.
::

::gatha1
Sauttaraṃ vinayavinicchayaṃ tu yo;
::

::gatha2
Anuttaraṃ sakalamapīdha jānati;
::

::gatha3
Mahattare vinayanaye anuttare;
::

::gathalast
Niruttaro bhavati hi so, na saṃsayo.
::

::centre
Ekuttaranayo samatto.
::

#### Sedamocanakathā

::hangnum
679\.
::

::gatha1
Ito paraṃ pavakkhāmi, bhikkhūnaṃ suṇataṃ puna;
::

::gathalast
Sedamocanagāthāyo, paṭubhāvakarā varā.
::

::hangnum
680\.
::

::gatha1
Ubbhakkhakaṃ vivajjetvā, adhonābhiṃ vivajjiya;
::

::gathalast
Paṭicca methunaṃ dhammaṃ, kathaṃ pārājiko siyā?
::

::hangnum
681\.
::

::gatha1
Kabandhasattakāyassa, ure hoti mukhaṃ sace;
::

::gathalast
Mukhena methunaṃ dhammaṃ, katvā pārājiko bhave.
::

::hangnum
682\.
::

::gatha1
Suññe nissattake dīpe, eko bhikkhu sace vase;
::

::gathalast
Methunapaccayā tassa, kathaṃ pārājiko siyā?
::

::hangnum
683\.
::

::gatha1
Lambī {pb:M:0.0369} vā mudupiṭṭhī vā, vaccamagge mukhepi vā;
::

::gathalast
Aṅgajātaṃ pavesento, sake pārājiko bhave.
::

::hangnum
684\.
::

::gatha1
Sayaṃ nādiyate kiñci, parañca na samādape;
::

::gathalast
Saṃvidhānañca nevatthi, kathaṃ pārājiko siyā?
::

::hangnum
685\.
::

::gatha1
Suṅkaghāte atikkante, nādiyanto parassa tu;
::

::gathalast
Āṇattiñca vināyeva, hoti pārājiko yati.
::

::hangnum
686\.
::

::gatha1
Haranto garukaṃ bhaṇḍaṃ, theyyacittena puggalo;
::

::gathalast
Parassa tu parikkhāraṃ, na ca pārājiko kathaṃ?
::

::hangnum
687\.
::

::gatha1
Tiracchānagatānaṃ {pb:V:0.0326} tu, puggalo garubhaṇḍakaṃ;
::

::gathalast
Gaṇhanto theyyacittena, na ca pārājiko siyā.
::

::hangnum
688\.
::

::gatha1
Attano santakaṃ datvā, bhikkhu pārājiko kathaṃ?
::

::gathalast
‘‘Maratū’’ti asappāya-bhojanaṃ deti ce cuto.
::

::hangnum
689\.
::

::gatha1
Pitari pitusaññī ca, mātusaññī ca mātari;
::

::gathalast
Hantvānantariyaṃ kammaṃ, na phuseyya kathaṃ naro?
::

::hangnum
690\.
::

::gatha1
Tiracchānagatā mātā, tiracchānagato pitā;
::

::gathalast
Tasmānantariyaṃ natthi, māritesu ubhosupi.
::

::hangnum
691\.
::

::gatha1
Anādiyanto garukaṃ, parañca na samādape;
::

::gathalast
Gacchaṃ ṭhito nisinno vā, kathaṃ pārājiko bhaṇa?
::

::hangnum
692\.
::

::gatha1
Manussuttarike dhamme, katvāna katikaṃ tato;
::

::gathalast
Sambhāvanādhippāyo so, atikkamati ce cuto.
::

::hangnum
693\.
::

::gatha1
Saṅghādisesā cattāro, bhaveyyuṃ ekavatthukā;
::

::gathalast
Kathaṃ? Kathehi me puṭṭho, vinaye ce visārado.
::

::hangnum
694\.
::

::gatha1
Sañcarittañca duṭṭhullaṃ, saṃsaggaṃ attakāmataṃ;
::

::gathalast
Itthiyā paṭipajjanto, phuseyya caturo ime.
::

::hangnum
695\.
::

::gatha1
Saṅghādisesamāpanno, chādetvā suciraṃ pana;
::

::gathalast
Acaritvā yathāvuttaṃ, vattaṃ so vuṭṭhito kathaṃ?
::

::hangnum
696\.
::

::gatha1
Sukkavissaṭṭhimāpanno{pb:M:0.0370}, bhikkhubhāve ṭhito pana;
::

::gathalast
Parivatte tu liṅgasmiṃ, natthi saṅghādisesatā.
::

::hangnum
697\.
::

::gatha1
Kuddho ārādhako hoti;
::

::gatha2
Kuddho hoti ca nindito;
::

::gatha3
Atha ko nāma so dhammo;
::

::gathalast
Yena kuddho pasaṃsito?
::

::hangnum
698\.
::

::gatha1
Vaṇṇasmiṃ bhaññamāne yo, titthiyānaṃ tu kujjhati;
::

::gathalast
Ārādhako, sambuddhassa, yadi kujjhati nindito.
::

::hangnum
699\.
::

::gatha1
Atthaṅgate tu sūriye, bhojanaṃ bhikkhu bhuñjati;
::

::gathalast
Na khittacittonummatto, nirāpatti kathaṃ bhave?
::

::hangnum
700\.
::

::gatha1
Yo {pb:V:0.0327} ca romanthayitvāna, rattiṃ ghasati bhojanaṃ;
::

::gathalast
Natthi tassa panāpatti, vikālabhojanena hi.
::

::hangnum
701\.
::

::gatha1
Atthaṅgate ca sūriye, gahetvā bhikkhu bhojanaṃ;
::

::gathalast
Sace bhuñjeyya āpatti, anāpatti kathaṃ bhave?
::

::hangnum
702\.
::

::gatha1
Vikāluttarakuruṃ gantvā, tattha laddhāna bhojanaṃ;
::

::gathalast
Āgantvā idha kālena, natthi āpatti bhuñjato.
::

::hangnum
703\.
::

::gatha1
Gāme vā yadi vāraññe, yaṃ paresaṃ mamāyitaṃ;
::

::gathalast
Na harantova taṃ theyyā, kathaṃ pārājiko siyā?
::

::hangnum
704\.
::

::gatha1
Theyyasaṃvāsako nāma, liṅgasaṃvāsathenako;
::

::gathalast
Parabhaṇḍaṃ agaṇhanto, hoti esa parājito.
::

::hangnum
705\.
::

::gatha1
Nārī rūpavatī bālā, bhikkhu rattena cetasā;
::

::gathalast
Methunaṃ tāya katvāpi, so na pārājiko kathaṃ?
::

::hangnum
706\.
::

::gatha1
Bhikkhu rūpavatiṃ nāriṃ, supinantena passati;
::

::gathalast
Tāya methunasaṃyoge, katepi na vinassati.
::

::hangnum
707\.
::

::gatha1
Ekissā {pb:M:0.0371} dve siyuṃ puttā, jātā idha panitthiyā;
::

::gathalast
Dvinnaṃ mātā pitā sāva, kathaṃ hoti bhaṇāhi me?
::

::hangnum
708\.
::

::gatha1
Ubhatobyañjanā itthī, gabbhaṃ gaṇhāti attanā;
::

::gathalast
Gaṇhāpeti paraṃ gabbhaṃ, tasmā mātā pitā ca sā.
::

::hangnum
709\.
::

::gatha1
Purisena sahāgāre, raho vasati bhikkhunī;
::

::gathalast
Parāmasati tassaṅgaṃ, anāpatti kathaṃ siyā?
::

::hangnum
710\.
::

::gatha1
Sahāgārikaseyyañca, sabbañca paṭijagganaṃ;
::

::gathalast
Dārakassa ca mātā hi, kātuṃ labhati bhikkhunī.
::

::hangnum
711\.
::

::gatha1
Ko ca bhikkhūhi sikkhāsu, asādhāraṇataṃ gato;
::

::gathalast
Na pārivāsiko brūhi, na ukkhittādikopi ca?
::

::hangnum
712\.
::

::gatha1
Gahetuṃ khurabhaṇḍaṃ tu, sace nhāpitapubbako;
::

::gathalast
Na so labhati aññesaṃ, kappatīti ca niddise.
::

::hangnum
713\.
::

::gatha1
Katheti kusalaṃ dhammaṃ, paramaṃ atthasaṃhitaṃ;
::

::gathalast
Katamo puggalo brūhi, na mato na ca jīvati?
::

::hangnum
714\.
::

::gatha1
Katheti {pb:V:0.0328} kusalaṃ dhammaṃ, paramaṃ atthasaṃhitaṃ;
::

::gathalast
Hoti nimmitabuddho so, na mato na ca jīvati.
::

::hangnum
715\.
::

::gatha1
Saṃyācikaṃ karontassa, kuṭiṃ desitavatthukaṃ;
::

::gathalast
Pamāṇikamanārambhaṃ, āpatti saparikkamaṃ.
::

::hangnum
716\.
::

::gatha1
Naro karoti ce kuṭiṃ, sa sabbamattikāmayaṃ;
::

::gathalast
Na muccateva vajjato, jinena vuttato tato.
::

::hangnum
717\.
::

::gatha1
Saṃyācikāya bhikkhussa, anāpatti kathaṃ siyā;
::

::gathalast
Sabbalakkhaṇahīnaṃ tu, karontassa kuṭiṃ pana?
::

::hangnum
718\.
::

::gatha1
Saṃyācikaṃ karontassa, tiṇacchadanakaṃ kuṭiṃ;
::

::gathalast
Bhikkhuno jinacandena, anāpatti pakāsitā.
::

::hangnum
719\.
::

::gatha1
Na {pb:M:0.0372} kāyikaṃ kañci payogamācare;
::

::gatha2
Na kiñci vācāya paraṃ bhaṇeyya;
::

::gatha3
Phuse garuṃ antimavatthuhetukaṃ;
::

::gathalast
Visārado ce vinaye bhaṇāhi tvaṃ?
::

::hangnum
720\.
::

::gatha1
Parassā pana yā vajjaṃ, paṭicchādeti bhikkhunī;
::

::gathalast
Ayaṃ pārājikāpattiṃ, tannimittaṃ garuṃ phuse.
::

::hangnum
721\.
::

::gatha1
Na kāyikaṃ kiñcipi pāpamācare;
::

::gatha2
Na kiñci vācāya careyya pāpakaṃ;
::

::gatha3
Sunāsitoyeva ca nāsito siyā;
::

::gathalast
Kathaṃ tuvaṃ brūhi mayāsi pucchito?
::

::hangnum
722\.
::

::gatha1
Abhabbā pana ye vuttā, puggalā paṇḍakādayo;
::

::gathalast
Ekādasa munindena, nāsitā te sunāsitā.
::

::hangnum
723\.
::

::gatha1
Anuggiraṃ giraṃ kiñci, subhaṃ vā yadi vāsubhaṃ;
::

::gathalast
Phuse vācasikaṃ vajjaṃ, kathaṃ me pucchito bhaṇa?
::

::hangnum
724\.
::

::gatha1
Santimeva panāpattiṃ, bhikkhu nāvikareyya yo;
::

::gathalast
Sampajānamusāvāde, dukkaṭaṃ tassa vaṇṇitaṃ.
::

::hangnum
725\.
::

::gatha1
Ekatoupasampannā, ubho tāsaṃ tu hatthato;
::

::gathalast
Cīvaraṃ gaṇhato honti, nānāāpattiyo kathaṃ?
::

::hangnum
726\.
::

::gatha1
Ekatoupasampannā{pb:V:0.0329}, bhikkhūnaṃ tu vasena yā;
::

::gathalast
Cīvaraṃ hatthato tassā, pācitti paṭigaṇhato.
::

::hangnum
727\.
::

::gatha1
Ekatoupasampannā, bhikkhunīnaṃ vasena yā;
::

::gathalast
Cīvaraṃ hatthato tassā, dukkaṭaṃ paṭigaṇhato.
::

::hangnum
728\.
::

::gatha1
Saṃvidhāya ca cattāro, garuṃ theniṃsu bhaṇḍakaṃ;
::

::gathalast
Thero thullaccayaṃ tesu, patto, sesā parājayaṃ.
::

::hangnum
729\.
::

::gatha1
Kathaṃ{pb:M:0.0373}? Chamāsakaṃ bhaṇḍaṃ, tattha sāhatthikā tayo;
::

::gathalast
Haṭā therena māsā tu, tayo āṇattiyāpi ca.
::

::hangnum
730\.
::

::gatha1
Tīhi sāhatthikokeko;
::

::gatha2
Pañca āṇattiyā haṭā;
::

::gatha3
Tasmā thullaccayaṃ thero;
::

::gathalast
Patto, sesā parājayaṃ.
::

::hangnum
731\.
::

::gatha1
Bahiddhā gehato bhikkhu, itthī gabbhantaraṃ gatā;
::

::gathalast
Chiddaṃ gehassa no atthi, methunapaccayā cuto.
::

::hangnum
732\.
::

::gatha1
Antodussakuṭiṭṭhena, mātugāmena methunaṃ;
::

::gathalast
Santhatādivaseneva, katvā hoti parājito.
::

::hangnum
733\.
::

::gatha1
Sappiādiṃ tu bhesajjaṃ, gahetvā sāmameva taṃ;
::

::gathalast
Avītivatte sattāhe, kathaṃ āpatti sevato?
::

::hangnum
734\.
::

::gatha1
Parivattitaliṅgassa, bhikkhuno itarāya vā;
::

::gathalast
Avītivatte sattāhe, hoti āpatti sevato.
::

::hangnum
735\.
::

::gatha1
Nissaggiyena pācitti, suddhapācittiyampi ca;
::

::gathalast
Ekatova kathaṃ bhikkhu, āpajjeyya bhaṇāhi me?
::

::hangnum
736\.
::

::gatha1
Saṅghe pariṇataṃ lābhaṃ, attano ca parassa ca;
::

::gathalast
Ekato pariṇāmento, payogena dvayaṃ phuse.
::

::hangnum
737\.
::

::gatha1
Bhikkhū samāgamma samaggasaññā;
::

::gatha2
Sabbe kareyyuṃ pana saṅghakammaṃ;
::

::gatha3
Bhikkhuṭṭhito dvādasayojanasmiṃ;
::

::gathalast
Kathaṃ kataṃ kuppati vaggahetu?
::

::hangnum
738\.
::

::gatha1
Atthi {pb:V:0.0330} sace pana bhikkhu nisinno;
::

::gatha2
Dvādasayojanike nagare tu;
::

::gatha3
Tattha kataṃ pana kammamakammaṃ;
::

::gathalast
Natthi vihāragatā yadi sīmā.
::

::hangnum
739\.
::

::gatha1
Saṅghāṭi {pb:M:0.0374} pārutā kāye, nivatthontaravāsako;
::

::gathalast
Nissaggiyāni sabbāni, kathaṃ honti kathehi me?
::

::hangnum
740\.
::

::gatha1
Kaṇṇaṃ gahetvā tattheva, kaddamaṃ yadi dhovati;
::

::gathalast
Bhikkhunī kāyaṅgāneva, tāni nissaggiyāni hi.
::

::hangnum
741\.
::

::gatha1
Purisaṃ apitaraṃ hantvā, itthiṃ hantvā amātaraṃ;
::

::gathalast
Ānantariyakaṃ kammaṃ, āpajjati kathaṃ naro?
::

::hangnum
742\.
::

::gatha1
Parivatte tu liṅgasmiṃ, pitaraṃ itthitaṃ gataṃ;
::

::gathalast
Mātaraṃ purisattaṃ tu, gataṃ hantvā garuṃ phuse.
::

::hangnum
743\.
::

::gatha1
Mātaraṃ pana māretvā, māretvā pitarampi ca;
::

::gathalast
Ānantariyakaṃ kammaṃ, nāpajjeyya kathaṃ naro?
::

::hangnum
744\.
::

::gatha1
Tiracchānagatā mātā, tiracchānagato pitā;
::

::gathalast
Mātaraṃ pitaraṃ hantvā, nānantariyakaṃ phuse.
::

::hangnum
745\.
::

::gatha1
Codetvā sammukhībhūtaṃ, saṅgho kammaṃ kareyya ce;
::

::gathalast
Kathaṃ kammaṃ akammaṃ taṃ, saṅgho sāpattiko siyā?
::

::hangnum
746\.
::

::gatha1
Vuttaṃ tu paṇḍakādīnaṃ, sandhāya upasampadaṃ;
::

::gathalast
Anāpattissa kammaṃ tu, sandhāyāti **kurundiyaṃ**.
::

::hangnum
747\.
::

::gatha1
Kappabindukataṃ rattaṃ, cīvaraṃ tu adhiṭṭhitaṃ;
::

::gathalast
Kathamassa siyāpatti, sevamānassa dukkaṭaṃ?
::

::hangnum
748\.
::

::gatha1
Sakaṃ anissajitvāna, yo nissaggiyacīvaraṃ;
::

::gathalast
Paribhuñjati tassāya-māpatti paridīpitā.
::

::hangnum
749\.
::

::gatha1
Pañca pācittiyāneva, nānāvatthukatāni hi;
::

::gathalast
Apubbaṃ acarimaṃ eka-kkhaṇe āpajjate kathaṃ?
::

::hangnum
750\.
::

::gatha1
Bhesajjāni hi pañceva, gahetvā bhājane visuṃ;
::

::gathalast
Ṭhapitesu ca sattāhā-tikkame honti pañcapi.
::

::hangnum
751\.
::

::gatha1
Na {pb:M:0.0375}{pb:V:0.0331} rattacitto na ca theyyacitto;
::

::gatha2
Na cāpi cittaṃ maraṇāya tassa;
::

::gatha3
Dentassa pārājikamāha satthā;
::

::gathalast
Thullaccayaṃ taṃ paṭigaṇhatopi.
::

::hangnum
752\.
::

::gatha1
Salākaṃ saṅghabhedāya, padentassa parājayo;
::

::gathalast
Hoti thullaccayaṃ tassa, salākaṃ paṭigaṇhato.
::

::hangnum
753\.
::

::gatha1
Ekattha nikkhipitvāna, cīvaraṃ addhayojane;
::

::gathalast
Aruṇaṃ uṭṭhāpentassa, anāpatti kathaṃ siyā?
::

::hangnum
754\.
::

::gatha1
Suppatiṭṭhitanigrodha-sadise rukkhamūlake;
::

::gathalast
Anāpatti hi so rukkho, hoti ekakulassa ce.
::

::hangnum
755\.
::

::gatha1
Kathaṃ āpattiyo nānā-;
::

::gatha2
Vatthukāyo hi kāyikā;
::

::gatha3
Apubbaṃ acarimaṃ eka-;
::

::gathalast
Kkhaṇe sambahulā phuse?
::

::hangnum
756\.
::

::gatha1
Nānitthīnaṃ tu kese vā, tāsaṃ aṅguliyopi vā;
::

::gathalast
Ekato gahaṇe tassa, honti sambahulā pana.
::

::hangnum
757\.
::

::gatha1
Kathaṃ vācasikā nānā-vatthukāyo na kāyikā;
::

::gathalast
Apubbaṃ acarimaṃ eka-kkhaṇe āpattiyo phuse?
::

::hangnum
758\.
::

::gatha1
Duṭṭhullaṃ yo vadati ca vācaṃ;
::

::gatha2
‘‘Sabbā tumhe sikharaṇiyo’’ti;
::

::gatha3
Vuttā dosā vinayanasatthe;
::

::gathalast
Tassitthīnaṃ gaṇanavasena.
::

::hangnum
759\.
::

::gatha1
Itthiyā purisenāpi, paṇḍakena nimittake;
::

::gathalast
Methunaṃ na ca sevanto, methunappaccayā cuto?
::

::hangnum
760\.
::

::gatha1
Methune pubbabhāgaṃ tu, kāyasaṃsaggataṃ gatā;
::

::gathalast
Methunappaccayā chejjaṃ, āpannā aṭṭhavatthukaṃ.
::

::hangnum
761\.
::

::gatha1
Mātaraṃ {pb:M:0.0376} cīvaraṃ yāce, saṅghe pariṇataṃ na ca;
::

::gathalast
Kenassa hoti āpatti, anāpatti ca ñātake?
::

::hangnum
762\.
::

::gatha1
Vassasāṭikalābhatthaṃ{pb:V:0.0332}, samaye piṭṭhisaññite;
::

::gathalast
Siyāpatti satuppādaṃ, karoto mātarampi ca.
::

::hangnum
763\.
::

::gatha1
Saṅghādisesamāpattiṃ, pācittiṃ dukkaṭaṃ kathaṃ;
::

::gathalast
Pāṭidesaniyaṃ thulla-ccayaṃ ekakkhaṇe phuse?
::

::hangnum
764\.
::

::gatha1
Avassutāvassutahatthato hi;
::

::gatha2
Piṇḍaṃ gahetvā lasuṇaṃ paṇītaṃ;
::

::gatha3
Manussamaṃsañca akappamaññaṃ;
::

::gathalast
Sabbekato khādati, honti tassā.
::

::hangnum
765\.
::

::gatha1
Eko upajjhāyakapuggaleko;
::

::gatha2
Ācariyako dvepi ca puṇṇavassā;
::

::gatha3
Ekāva tesaṃ pana kammavācā;
::

::gathalast
Ekassa kammaṃ tu na rūhate kiṃ?
::

::hangnum
766\.
::

::gatha1
Kesaggamattampi mahiddhikesu;
::

::gatha2
Ākāsago hoti sace paneko;
::

::gatha3
Katampi taṃ rūhati neva kammaṃ;
::

::gathalast
Ākāsagasseva, na bhūmigassa.
::

::hangnum
767\.
::

::gatha1
Saṅghenapi hi ākāse, ṭhitena pana iddhiyā;
::

::gathalast
Bhūmigassa na kātabbaṃ, karoti yadi kuppati.
::

::hangnum
768\.
::

::gatha1
Na ca kappakataṃ vatthaṃ, na ca rattaṃ akappiyaṃ;
::

::gathalast
Nivatthassa panāpatti, anāpatti kathaṃ siyā?
::

::hangnum
769\.
::

::gatha1
Acchinnacīvarassettha, bhikkhussa pana kiñcipi;
::

::gathalast
Na cassākappiyaṃ nāma, cīvaraṃ pana vijjati.
::

::hangnum
770\.
::

::gatha1
Na {pb:M:0.0377} kutopi ca gaṇhati kiñci have;
::

::gatha2
Na tu deti ca kiñcipi bhojanato;
::

::gatha3
Garukaṃ pana vajjamupeti kathaṃ;
::

::gathalast
Vada me vinaye kusalosi yadi?
::

::hangnum
771\.
::

::gatha1
Ādāya yaṃ kiñci avassutamhā;
::

::gatha2
Uyyojitā bhuñjati bhojanañce;
::

::gatha3
Uyyojitā {pb:V:0.0333} yā pana yāya tassā;
::

::gathalast
Saṅghādisesaṃ kathayanti dhīrā.
::

::hangnum
772\.
::

::gatha1
Kassaci kiñci na deti sahatthā;
::

::gatha2
Neva ca gaṇhati kiñci kutoci;
::

::gatha3
Vajjamupeti lahuṃ, na garuṃ tu;
::

::gathalast
Brūhi kathaṃ yadi bujjhasi sādhu?
::

::hangnum
773\.
::

::gatha1
Dantaponodakānaṃ tu, gahaṇe pana bhikkhunī;
::

::gathalast
Uyyojentī lahuṃ vajjaṃ, āpajjati nisevite.
::

::hangnum
774\.
::

::gatha1
Āpajjati panāpattiṃ, garukaṃ sāvasesakaṃ;
::

::gathalast
Chādeti, na phuse vajjaṃ, kathaṃ jānāsi me vada?
::

::hangnum
775\.
::

::gatha1
Saṅghādisesamāpattiṃ, āpajjitvā anādaro;
::

::gathalast
Chādentopi tamāpattiṃ, nāññaṃ ukkhittako phuse.
::

::hangnum
776\.
::

::gatha1
Sappāṇappāṇajaṃ neva, jaṅgamaṃ na vihaṅgamaṃ;
::

::gathalast
Dvijaṃ kantamakantañca, sace jānāsi me vada?
::

::hangnum
777\.
::

::gatha1
Sappāṇappāṇajo vutto;
::

::gatha2
Cittajo utujopi ca;
::

::gatha3
Dvīheva pana jātattā;
::

::gathalast
Mato saddo dvijoti hi.
::

::hangnum
778\.
::

::gatha1
Vinaye {pb:M:0.0378} anayūparame parame;
::

::gatha2
Sujanassa sukhānayane nayane;
::

::gatha3
Paṭu hoti padhānarato na rato;
::

::gathalast
Idha yo pana sāramate ramate.
::

::centre
Sedamocanagāthāyo samattā.
::

#### Sādhāraṇāsādhāraṇakathā

::hangnum
779\.
::

::gatha1
Sabbasikkhāpadānāhaṃ{pb:V:0.0334}, nidānaṃ gaṇanampi ca;
::

::gathalast
Bhikkhūhi bhikkhunīnañca, bhikkhūnaṃ bhikkhunīhi ca.
::

::hangnum
780\.
::

::gatha1
Asādhāraṇapaññattaṃ, tathā sādhāraṇampi ca;
::

::gathalast
Pavakkhāmi samāsena, taṃ suṇātha samāhitā.
::

::hangnum
781\.
::

::gatha1
Nidānaṃ nāma vesālī, tathā rājagahaṃ puraṃ;
::

::gathalast
Sāvatthāḷavi kosambī, sakkabhaggā pakāsitā.
::

::hangnum
782\.
::

::gatha1
Kati vesāliyā vuttā, kati rājagahe katā?
::

::gathalast
Kati sāvatthipaññattā, kati āḷaviyaṃ katā?
::

::hangnum
783\.
::

::gatha1
Kati kosambipaññattā, kati sakkesu bhāsitā?
::

::gathalast
Kati bhaggesu paññattā, taṃ me akkhāhi pucchito?
::

::hangnum
784\.
::

::gatha1
Dasa vesāliyā vuttā, ekavīsa giribbaje;
::

::gathalast
Chaūnāni satāneva, tīṇi sāvatthiyaṃ katā.
::

::hangnum
785\.
::

::gatha1
Cha panāḷaviyaṃ vuttā, aṭṭha kosambiyaṃ katā;
::

::gathalast
Aṭṭha sakkesu paññattā, tayo bhaggesu dīpitā.
::

::hangnum
786\.
::

::gatha1
Methunaṃ viggaho ceva, catutthantimavatthukaṃ;
::

::gathalast
Atirekacīvaraṃ suddha-kāḷakeḷakalomakaṃ.
::

::hangnum
787\.
::

::gatha1
Bhūtaṃ {pb:M:0.0379} paramparañceva, mukhadvāramacelako;
::

::gathalast
Bhikkhunīsu ca akkoso, dasa vesāliyaṃ katā.
::

::hangnum
788\.
::

::gatha1
Dutiyantimavatthuñca, dve anuddhaṃsanāni ca;
::

::gathalast
Saṅghabhedā duve ceva, cīvarassa paṭiggaho.
::

::hangnum
789\.
::

::gatha1
Rūpiyaṃ suttaviññatti, tathā ujjhāpanampi ca;
::

::gathalast
Paripācitapiṇḍo ca, tatheva gaṇabhojanaṃ.
::

::hangnum
790\.
::

::gatha1
Vikālabhojanañceva, cārittaṃ nhānameva ca;
::

::gathalast
Ūnavīsativassañca, datvā saṅghena cīvaraṃ.
::

::hangnum
791\.
::

::gatha1
Vosāsantī ca naccaṃ vā, gītaṃ vā cārikadvayaṃ;
::

::gathalast
Chandadānenime rāja-gahasmiṃ ekavīsati.
::

::hangnum
792\.
::

::gatha1
Kuṭi {pb:V:0.0335} kosiyaseyyañca, pathavībhūtagāmakaṃ;
::

::gathalast
Sappāṇakañca siñcanti, ete chāḷaviyaṃ katā.
::

::hangnum
793\.
::

::gatha1
Mahallakavihāro ca, dovacassaṃ tatheva ca;
::

::gathalast
Aññenaññaṃ tathā dvāra-kosā majjhañca pañcamaṃ.
::

::hangnum
794\.
::

::gatha1
Anādariyaṃ sahadhammo, payopānañca sekhiye;
::

::gathalast
Kosambiyaṃ tu paññattā, aṭṭhime suddhadiṭṭhinā.
::

::hangnum
795\.
::

::gatha1
Dhovaneḷakalomāni, patto ca dutiyo pana;
::

::gathalast
Ovādopi ca bhesajjaṃ, sūci āraññakesu ca.
::

::hangnum
796\.
::

::gatha1
Udakasuddhikañceva, ovādāgamanampi ca;
::

::gathalast
Pure kapilavatthusmiṃ, paññattā pana aṭṭhime.
::

::hangnum
797\.
::

::gatha1
Jotiṃ samādahitvāna, sāmisena sasitthakaṃ;
::

::gathalast
Ime bhaggesu paññattā, tayo ādiccabandhunā.
::

::hangnum
798\.
::

::gatha1
Pārājikāni cattāri, garukā soḷasā, duve;
::

::gathalast
Aniyatā, catuttiṃsa, honti nissaggiyāni hi.
::

::hangnum
799\.
::

::gatha1
Chappaṇṇāsasatañceva{pb:M:0.0380}, khuddakāni bhavanti hi;
::

::gathalast
Daseva pana gārayhā, dvesattati ca sekhiyā.
::

::hangnum
800\.
::

::gatha1
Chaūnāni ca tīṇeva, satāni samacetasā;
::

::gathalast
Ime vuttāvasesā hi, sabbe sāvatthiyaṃ katā.
::

::hangnum
801\.
::

::gatha1
Pārājikāni cattāri, satta saṅghādisesakā;
::

::gathalast
Nissaggiyāni aṭṭheva, dvattiṃseva ca khuddakā.
::

::hangnum
802\.
::

::gatha1
Dve gārayhā, tayo sekhā, chappaññāseva sabbaso;
::

::gathalast
Bhavanti chasu paññattā, nagaresu ca piṇḍitā.
::

::hangnum
803\.
::

::gatha1
Sabbāneva panetāni, nagaresu ca sattasu;
::

::gathalast
Aḍḍhuḍḍhāni satāneva, paññattāni bhavanti hi.
::

::hangnum
804\.
::

::gatha1
Sikkhāpadāni bhikkhūnaṃ, vīsañca dve satāni ca;
::

::gathalast
Bhikkhunīnaṃ tu cattāri, tathā tīṇi satāni ca.
::

::hangnum
805\.
::

::gatha1
Pārājikāni cattāri, garukā pana terasa;
::

::gathalast
Aniyatā duve vuttā, tiṃsa nissaggiyāni ca.
::

::hangnum
806\.
::

::gatha1
Khuddakā {pb:V:0.0336} navuti dve ca, cattāro pāṭidesanā;
::

::gathalast
Nippapañcena niddiṭṭhā, pañcasattati sekhiyā.
::

::hangnum
807\.
::

::gatha1
Dve satāni ca vīsañca, vasā bhikkhūnameva ca;
::

::gathalast
Sikkhāpadāni uddesamāgacchanti uposathe.
::

::hangnum
808\.
::

::gatha1
Pārājikāni aṭṭheva, garukā dasa satta ca;
::

::gathalast
Nissaggiyāni tiṃseva, chasaṭṭhi ca satampi ca.
::

::hangnum
809\.
::

::gatha1
Khuddakānaṭṭha gārayhā, pañcasattati sekhiyā;
::

::gathalast
Sabbāni pana cattāri, tathā tīṇi satāni ca.
::

::hangnum
810\.
::

::gatha1
Bhavanti pana etāni, bhikkhunīnaṃ vasā pana;
::

::gathalast
Sikkhāpadāni uddesamāgacchanti uposathe.
::

::hangnum
811\.
::

::gatha1
Chacattālīsa honteva, bhikkhūnaṃ bhikkhunīhi tu;
::

::gathalast
Asādhāraṇabhāvaṃ tu, gamitāni mahesinā.
::

::hangnum
812\.
::

::gatha1
Cha {pb:M:0.0381} ca saṅghādisesā ca, tathā aniyatā duve;
::

::gathalast
Dvādaseva ca nissaggā, dvāvīsati ca khuddakā.
::

::hangnum
813\.
::

::gatha1
Cattāropi ca gārayhā, chacattālīsa hontime;
::

::gathalast
Bhikkhūnaṃyeva paññattā, gotamena yasassinā.
::

::hangnum
814\.
::

::gatha1
Visaṭṭhi kāyasaṃsaggo, duṭṭhullaṃ attakāmatā;
::

::gathalast
Kuṭi ceva vihāro ca, chaḷete garukā siyuṃ.
::

::hangnum
815\.
::

::gatha1
Nissaggiyādivaggasmiṃ, dhovanañca paṭiggaho;
::

::gathalast
Eḷakalomavaggepi, ādito pana satta ca.
::

::hangnum
816\.
::

::gatha1
Tatiyepi ca vaggasmiṃ, patto ca paṭhamo tathā;
::

::gathalast
Vassasāṭikamārañña-miti dvādasa dīpitā.
::

::hangnum
817\.
::

::gatha1
Pācittiyāni vuttāni, sabbāni gaṇanāvasā;
::

::gathalast
Bhikkhūnaṃ bhikkhunīnañca, aṭṭhāsītisataṃ, tato.
::

::hangnum
818\.
::

::gatha1
Sabbo bhikkhunivaggopi, saparamparabhojano;
::

::gathalast
Tathā anatiritto ca, abhihaṭṭhuṃ pavāraṇā.
::

::hangnum
819\.
::

::gatha1
Paṇītabhojanaviññatti, tathevācelakopi ca;
::

::gathalast
Nimantito sabhatto ca, duṭṭhullacchādanampi ca.
::

::hangnum
820\.
::

::gatha1
Ūnavīsativassaṃ {pb:V:0.0337} tu, mātugāmena saddhipi;
::

::gathalast
Antepurappaveso ca, vassasāṭi nisīdanaṃ.
::

::hangnum
821\.
::

::gatha1
Khuddakāni panetāni, dvāvīsati bhavanti hi;
::

::gathalast
Cattāro pana gārayhā, bhikkhūnaṃ pātimokkhake.
::

::hangnum
822\.
::

::gatha1
Ekato pana paññattā, chacattālīsa hontime;
::

::gathalast
Bhikkhunīhi tu bhikkhūnaṃ, asādhāraṇataṃ gatā.
::

::hangnum
823\.
::

::gatha1
Bhikkhūhi bhikkhunīnañca, sataṃ tiṃsa bhavanti hi;
::

::gathalast
Asādhāraṇabhāvaṃ tu, gamitāni mahesinā.
::

::hangnum
824\.
::

::gatha1
Pārājikāni cattāri, dasa saṅghādisesakā;
::

::gathalast
Dvādaseva ca nissaggā, khuddakā navuticcha ca.
::

::hangnum
825\.
::

::gatha1
Aṭṭheva {pb:M:0.0382} pana gārayhā, sataṃ tiṃsa bhavantime;
::

::gathalast
Bhikkhunīnañca bhikkhūhi, asādhāraṇataṃ gatā.
::

::hangnum
826\.
::

::gatha1
Bhikkhunīnaṃ tu saṅghādi-sesehi cha panādito;
::

::gathalast
Yāvatatiyakā ceva, cattāroti ime dasa.
::

::hangnum
827\.
::

::gatha1
Akālacīvarañceva, tathā acchinnacīvaraṃ;
::

::gathalast
Sattaññadatthikādīni, patto ceva garuṃ lahuṃ.
::

::hangnum
828\.
::

::gatha1
Dvādaseva panetāni, bhikkhunīnaṃ vasenidha;
::

::gathalast
Nissaggiyāni satthārā, paññattāni panekato.
::

::hangnum
829\.
::

::gatha1
Asādhāraṇapaññattā, khuddakā navuticcha ca;
::

::gathalast
Gārayhā ca panaṭṭhāti, sabbeva gaṇanāvasā.
::

::hangnum
830\.
::

::gatha1
Bhikkhunīnaṃ tu bhikkhūhi, asādhāraṇataṃ gatā;
::

::gathalast
Ekatoyeva paññattā, sataṃ tiṃsa bhavanti hi.
::

::hangnum
831\.
::

::gatha1
Asādhāraṇubhinnampi, sataṃ sattati caccha ca;
::

::gathalast
Pārājikāni cattāri, garukā ca dasaccha ca.
::

::hangnum
832\.
::

::gatha1
Aniyatā duve ceva, nissaggā catuvīsati;
::

::gathalast
Sataṃ aṭṭhārasevettha, khuddakā paridīpitā.
::

::hangnum
833\.
::

::gatha1
Dvādaseva ca gārayhā, sataṃ sattati caccha ca;
::

::gathalast
Asādhāraṇubhinnampi, imeti paridīpitā.
::

::hangnum
834\.
::

::gatha1
Sādhāraṇā {pb:V:0.0338} ubhinnampi, paññattā pana satthunā;
::

::gathalast
Sataṃ sattati cattāri, bhavantīti pakāsitā.
::

::hangnum
835\.
::

::gatha1
Pārājikāni cattāri, satta saṅghādisesakā;
::

::gathalast
Aṭṭhārasa ca nissaggā, samasattati khuddakā.
::

::hangnum
836\.
::

::gatha1
Pañcasattati paññattā, sekhiyāpi ca sabbaso;
::

::gathalast
Sataṃ sattati cattāri, ubhinnaṃ samasikkhatā.
::

::centre
Sādhāraṇāsādhāraṇakathā.
::

#### Lakkhaṇakathā

::hangnum
837\.
::

::gatha1
Ito {pb:M:0.0383} paraṃ pavakkhāmi, lakkhaṇaṃ pana sabbagaṃ;
::

::gathalast
Savane sādaraṃ katvā, vadato me nibodhatha.
::

::hangnum
838\.
::

::gatha1
Nidānaṃ puggalo vatthu, paññattividhimeva ca;
::

::gathalast
Vipattāpattanāpatti, āṇattaṅgakiriyāpi ca.
::

::hangnum
839\.
::

::gatha1
Saññācittasamuṭṭhānaṃ, vajjakammapabhedakaṃ;
::

::gathalast
Tikadvayanti sabbattha, yojetabbamidaṃ pana.
::

::hangnum
840\.
::

::gatha1
Pubbe vuttanayaṃ yañca, yañca uttānamevidha;
::

::gathalast
Taṃ sabbaṃ pana vajjetvā, karissāmatthajotanaṃ.
::

::hangnum
841\.
::

::gatha1
**Puggalo** nāma yaṃ yaṃ tu, bhikkhumārabbha bhikkhuniṃ;
::

::gathalast
Sikkhāpadaṃ tu paññattaṃ, ayaṃ vuccati puggalo.
::

::hangnum
842\.
::

::gatha1
Tevīsatividhā te ca, sudinnadhaniyādayo;
::

::gathalast
Bhikkhūnaṃ pātimokkhasmiṃ, ādikammikapuggalā.
::

::hangnum
843\.
::

::gatha1
Bhikkhunīnaṃ tathā pāti-mokkhasmiṃ ādikammikā;
::

::gathalast
Thullanandādayo satta, sabbe tiṃsa bhavanti hi.
::

::hangnum
844\.
::

::gatha1
**Vatthū**ti puggalasseva, tassa tassa ca sabbaso;
::

::gathalast
Vatthuno tassa tasseva, ajjhācāro pavuccati.
::

::hangnum
845\.
::

::gatha1
Kevalā {pb:V:0.0339} pana **paññatti,** mūlabhūtā tatheva sā;
::

::gathalast
Anvanuppannasabbattha-padesapadapubbikā.
::

::hangnum
846\.
::

::gatha1
Sādhāraṇā ca paññatti, tathāsādhāraṇāpi ca;
::

::gathalast
Ekatoubhatopubbā, evaṃ navavidhā siyā.
::

::hangnum
847\.
::

::gatha1
Tattha ‘‘yo methunaṃ dhammaṃ, paṭiseveyya bhikkhu’’ti;
::

::gathalast
‘‘Adinnaṃ ādiyeyyā’’ti, paññatticcevamādikā.
::

::hangnum
848\.
::

::gatha1
Hoti {pb:M:0.0384} ‘‘antamaso bhikkhu, tiracchānagatāyapi’’;
::

::gathalast
Iccevamādikā sabbā, **anupaññatti** dīpitā.
::

::hangnum
849\.
::

::gatha1
Tathā**nuppannapaññatti,** anuppanne tu vajjake;
::

::gathalast
Aṭṭhannaṃ garudhammānaṃ, vasenevāgatā hi sā.
::

::hangnum
850\.
::

::gatha1
Cammattharaṇakañceva, saguṇaṅguṇupāhanaṃ;
::

::gathalast
Tatheva ca dhuvanhānaṃ, pañcavaggūpasampadā.
::

::hangnum
851\.
::

::gatha1
Esā **padesapaññatti,** nāmāti hi catubbidhā;
::

::gathalast
Vuttā majjhimadesasmiṃ-yeva hoti, na aññato.
::

::hangnum
852\.
::

::gatha1
Ito sesā hi **sabbattha-paññattī**ti pakāsitā;
::

::gathalast
Atthato ekamevettha, sādhāraṇadukādikaṃ.
::

::hangnum
853\.
::

::gatha1
**Sāṇattikā** panāpatti, hoti **nāṇattikā**pi ca;
::

::gathalast
**Āṇattī**ti ca nāmesā, ñeyyā āṇāpanā pana.
::

::hangnum
854\.
::

::gatha1
Āpattīnaṃ tu sabbāsaṃ, sabbasikkhāpadesupi;
::

::gathalast
Sabbo panaṅgabhedo hi, viññātabbo vibhāvinā.
::

::hangnum
855\.
::

::gatha1
Kāyenapi ca vācāya, yā karontassa jāyate;
::

::gathalast
Ayaṃ **kriyasamuṭṭhānā,** nāma pārājikā viya.
::

::hangnum
856\.
::

::gatha1
Kāyavācāhi kattabbaṃ, akarontassa hoti yā;
::

::gathalast
Sā **cākriyasamuṭṭhānā,** paṭhame kathine viya.
::

::hangnum
857\.
::

::gatha1
Karontassākarontassa, bhikkhuno hoti yā pana;
::

::gathalast
Sā **kriyākriyato** hoti, cīvaraggahaṇe viya.
::

::hangnum
858\.
::

::gatha1
Siyā pana karontassa, akarontassa yā siyā;
::

::gathalast
Sā **kriyākriyato** hoti, rūpiyuggahaṇe viya.
::

::hangnum
859\.
::

::gatha1
Tathā {pb:V:0.0340}{pb:M:0.0385} siyā karontassa;
::

::gatha2
Yā karoto akubbato;
::

::gatha3
Siyā kiriyato ceva;
::

::gathalast
Sā **kriyākriyato**pi ca.
::

::hangnum
860\.
::

::gatha1
Sabbā cāpattiyo saññā-;
::

::gatha2
Vasena duvidhā siyuṃ;
::

::gatha3
Saññāvimokkhā nosaññā-;
::

::gathalast
Vimokkhāti pakāsitā.
::

::hangnum
861\.
::

::gatha1
Vītikkamanasaññāya, abhāvena yato pana;
::

::gathalast
Vimuccati ayaṃ **saññā-vimokkhā**ti pakāsitā.
::

::hangnum
862\.
::

::gatha1
Itarā pana **nosaññā-vimokkhā**ti pakāsitā;
::

::gathalast
Puna sabbāva cittassa, vasena duvidhā siyuṃ.
::

::hangnum
863\.
::

::gatha1
Sacittakā acittāti, sucittena pakāsitā;
::

::gathalast
Sacittakasamuṭṭhāna-vasena pana yā siyā.
::

::hangnum
864\.
::

::gatha1
Ayaṃ **sacittakā** nāma, āpatti paridīpitā;
::

::gathalast
Sacittakehi vā missa-vasenāya**macittakā**.
::

::hangnum
865\.
::

::gatha1
Sabbā cāpattiyo vajja-vasena duvidhā rutā;
::

::gathalast
Suvijjenānavajjena, lokapaṇṇattivajjato.
::

::hangnum
866\.
::

::gatha1
Yassā sacittake pakkhe, cittaṃ akusalaṃ siyā;
::

::gathalast
**Lokavajjā**ti nāmāyaṃ, sesā **paṇṇattivajjakā**.
::

::hangnum
867\.
::

::gatha1
Sabbā cāpattiyo kamma-vasena tividhā siyuṃ;
::

::gathalast
**Kāyakammaṃ vacīkammaṃ,** tathā tadubhayampi ca.
::

::hangnum
868\.
::

::gatha1
**Tikadvaya**nti nāmetaṃ, kusalāditikadvayaṃ;
::

::gathalast
Kusalākusalacitto vā, tathābyākatamānaso.
::

::hangnum
869\.
::

::gatha1
Hutvā {pb:M:0.0386} āpajjatāpattiṃ, āpajjanto na aññathā;
::

::gathalast
Sukhavedanāsamaṅgī vā, tathā dukkhādisaṃyuto.
::

::hangnum
870\.
::

::gatha1
Idaṃ tu lakkhaṇaṃ vuttaṃ, sabbasikkhāpadesupi;
::

::gathalast
Yojetvā pana dasseyya, vinayasmiṃ visārado.
::

::hangnum
871\.
::

::gatha1
Taruṃ {pb:V:0.0341} timūlaṃ navapattamenaṃ;
::

::gatha2
Catussikhaṃ sattaphalaṃ chapupphaṃ;
::

::gatha3
Jānāti yo dvippabhavaṃ dvisākhaṃ;
::

::gathalast
Jānāti paññattimasesato so.
::

::hangnum
872\.
::

::gatha1
Imamuttaraṃ gatamanuttarataṃ;
::

::gatha2
Pariyāpuṇāti paripucchati yo;
::

::gatha3
Upayātanuttaratamuttarato;
::

::gathalast
Sa ca kāyavācavinaye vinaye.
::

::centre
Lakkhaṇakathā.
::

::hangnum
873\.
::

::gatha1
Soḷasaparivārassa, parivārassa sabbaso;
::

::gathalast
Ito paraṃ pavakkhāmi, sabbasaṅkalanaṃ nayaṃ.
::

::hangnum
874\.
::

::gatha1
Kati āpattiyo vuttā;
::

::gatha2
Kāyikā, vācasikā kati?
::

::gatha3
Chādentassa katāpattī;
::

::gathalast
Kati saṃsaggapaccayā?
::

::hangnum
875\.
::

::gatha1
Kāyikā chabbidhāpatti, tathā vācasikāpi ca;
::

::gathalast
Chādentassa ca tissova, pañca saṃsaggapaccayā.
::

::hangnum
876\.
::

::gatha1
Kati āpattimūlāni, paññattāni mahesinā?
::

::gathalast
Kati āpattiyo vuttā, duṭṭhullacchādane pana?
::

::hangnum
877\.
::

::gatha1
Dve {pb:M:0.0387} panāpattimūlāni, kāyo vācā bhavanti hi;
::

::gathalast
Pārājikā ca pācitti, duṭṭhullacchādane siyuṃ.
::

::hangnum
878\.
::

::gatha1
Kati gāmantare vuttā, nadīpāre tathā kati?
::

::gathalast
Kati thullaccayaṃ maṃse, kati maṃsesu dukkaṭaṃ?
::

::hangnum
879\.
::

::gatha1
Gāmantare catassova, nadīpārepi tattakā;
::

::gathalast
Thullaccayaṃ manussānaṃ, maṃse, navasu dukkaṭaṃ.
::

::hangnum
880\.
::

::gatha1
Bhikkhu bhikkhuniyā saddhiṃ, saṃvidhāti ca dukkaṭaṃ;
::

::gathalast
Pācittaññassa gāmassa, upacārokkame siyā.
::

::hangnum
881\.
::

::gatha1
Thullaccayaṃ {pb:V:0.0342} parikkhitte, gāmasmiṃ paṭhame pade;
::

::gathalast
Garukaṃ dutiye tassā, gāmantaraṃ vajantiyā.
::

::hangnum
882\.
::

::gatha1
Tathā bhikkhuniyā saddhiṃ, saṃvidhāne tu dukkaṭaṃ;
::

::gathalast
Abhirūhati nāvaṃ ce, hoti pācitti bhikkhuno.
::

::hangnum
883\.
::

::gatha1
Nadiyuttaraṇe kāle, pāde thullaccayaṃ phuse;
::

::gathalast
Paṭhame, dutiye tassā, hoti bhikkhuniyā garuṃ.
::

::hangnum
884\.
::

::gatha1
Kati vācasikā rattiṃ, kati vācasikā divā?
::

::gathalast
Duve vācasikā rattiṃ, duve vācasikā divā.
::

::hangnum
885\.
::

::gatha1
Rattandhakāre purisena saddhiṃ;
::

::gatha2
Ṭhitā adīpe pana hatthapāse;
::

::gatha3
Pācitti tassā yadi sallapeyya;
::

::gathalast
Vadeyya ce dukkaṭameva dūre.
::

::hangnum
886\.
::

::gatha1
Channe divā yā purisena saddhiṃ;
::

::gatha2
Ṭhitā vadeyyassa ca hatthapāse;
::

::gatha3
Pācitti, hitvā pana hatthapāsaṃ;
::

::gathalast
Vadeyya ce dukkaṭameva tassā.
::

::hangnum
887\.
::

::gatha1
Kati vā dadamānassa, kati vā paṭigaṇhato?
::

::gathalast
Dadamānassa tissova, catassova paṭiggahe.
::

::hangnum
888\.
::

::gatha1
Manussassa {pb:M:0.0388} visaṃ deti, sace marati tena so;
::

::gathalast
Hoti pārājikaṃ, yakkhe, pete thullaccayaṃ mataṃ.
::

::hangnum
889\.
::

::gatha1
Tiracchānagate tena, mate pācittiyaṃ siyā;
::

::gathalast
Tathā pācitti aññāti-kāya ce deti cīvaraṃ.
::

::hangnum
890\.
::

::gatha1
Hatthagāhe tathā veṇi-gāhe saṅghādisesatā;
::

::gathalast
Mukhena aṅgajātassa, gahaṇe tu parājayo.
::

::hangnum
891\.
::

::gatha1
Aññātikāya hatthamhā, cīvarassa paṭiggahe;
::

::gathalast
Sanissaggā ca pācitti, hotīti pariyāputā.
::

::hangnum
892\.
::

::gatha1
Avassutassa hatthamhā, sayaṃ vāpi avassutā;
::

::gathalast
Hoti thullaccayaṃ tassā, bhojanaṃ paṭigaṇhato.
::

::hangnum
893\.
::

::gatha1
Kati {pb:V:0.0343} ñatticatutthena, vuttā sammutiyo idha?
::

::gathalast
Ekā eva panuddiṭṭhā, bhikkhunovādasammuti.
::

::hangnum
894\.
::

::gatha1
Kati dhaññarasā vuttā, vikāle kappiyā pana?
::

::gathalast
Loṇasovīrakaṃ ekaṃ, vikāle kappiyaṃ mataṃ.
::

::hangnum
895\.
::

::gatha1
Kati pārājikā kāyā, kati saṃvāsabhūmiyo?
::

::gathalast
Ratticchedo katīnaṃ tu, paññattā dvaṅgulā kati?
::

::hangnum
896\.
::

::gatha1
Pārājikāni kāyamhā, dve dve saṃvāsabhūmiyo;
::

::gathalast
Ratticchedo duvinnaṃ tu, paññattā dvaṅgulā duve.
::

::hangnum
897\.
::

::gatha1
Paṭhamantimavatthuñca, kāyasaṃsaggajampi ca;
::

::gathalast
Pārājikāni kāyamhā, ime dve pana jāyare.
::

::hangnum
898\.
::

::gatha1
Samānasaṃvāsakabhūmi ekā;
::

::gatha2
Tatheva nānāpadapubbikā ca;
::

::gatha3
Dve eva saṃvāsakabhūmiyo hi;
::

::gathalast
Mahesinā kāruṇikena vuttā.
::

::hangnum
899\.
::

::gatha1
Pārivāsikabhikkhussa{pb:M:0.0389}, tathā mānattacārino;
::

::gathalast
Ratticchedo duvinnaṃ tu, dvayātītena dīpito.
::

::hangnum
900\.
::

::gatha1
Dvaṅgulapabbaparamaṃ, ādātabbaṃ, tatheva ca;
::

::gathalast
Dvaṅgulaṃ vā dumāsaṃ vā, paññattā dvaṅgulā duve.
::

::hangnum
901\.
::

::gatha1
Kati pāṇātipātasmiṃ, vācā pārājikā kati?
::

::gathalast
Kati obhāsane vuttā, sañcaritte tathā kati?
::

::hangnum
902\.
::

::gatha1
Tisso pāṇātipātasmiṃ;
::

::gatha2
Vācā pārājikā tayo;
::

::gatha3
Obhāsane tayo vuttā;
::

::gathalast
Sañcaritte tathā tayo.
::

::hangnum
903\.
::

::gatha1
Anodissakamopāte, khate marati mānuso;
::

::gathalast
Pārājikaṃ siyā, yakkhe, pete thullaccayaṃ mate.
::

::hangnum
904\.
::

::gatha1
Tiracchānagate tattha, mate pācittiyaṃ vade;
::

::gathalast
Imā pāṇātipātasmiṃ, tisso āpattiyo siyuṃ.
::

::hangnum
905\.
::

::gatha1
Manussamāraṇādinnā-dānamāṇattiyāpi {pb:V:0.0344} ca;
::

::gathalast
Manussuttaridhammañca, vadato vācikā tayo.
::

::hangnum
906\.
::

::gatha1
Maggadvayaṃ panodissa, vaṇṇādibhaṇane garuṃ;
::

::gathalast
Thullaccayaṃ panodissa, ubbhajāṇumadhakkhakaṃ.
::

::hangnum
907\.
::

::gatha1
Ubbhakkhakamadhojāṇu-mādissa bhaṇato pana;
::

::gathalast
Dukkaṭaṃ pana niddiṭṭhaṃ, tisso obhāsanā yimā.
::

::hangnum
908\.
::

::gatha1
Paṭiggaṇhanatādīhi, tīhi saṅghādisesatā;
::

::gathalast
Dvīhi thullaccayaṃ vuttaṃ, ekena pana dukkaṭaṃ.
::

::hangnum
909\.
::

::gatha1
Chindato kati āpatti, chaḍḍitappaccayā kati?
::

::gathalast
Chindantassa tu tissova, pañca chaḍḍitapaccayā.
::

::hangnum
910\.
::

::gatha1
Hoti pārājikaṃ tassa, chindantassa vanappatiṃ;
::

::gathalast
Bhūtagāmaṃ tu pācitti, aṅgajātaṃ tu thullatā.
::

::hangnum
911\.
::

::gatha1
Visaṃ {pb:M:0.0390} chaḍḍetyanodissa, manusso marati tena ce;
::

::gathalast
Pārājikaṃ, mate yakkhe, pete thullaccayaṃ siyā.
::

::hangnum
912\.
::

::gatha1
Tiracchāne tu pācitti, visaṭṭhichaḍḍane garuṃ;
::

::gathalast
Harituccārapassāva-chaḍḍane dukkaṭaṃ mataṃ.
::

::hangnum
913\.
::

::gatha1
Gacchato katidhāpatti, ṭhitassa kati me vada?
::

::gathalast
Kati honti nisinnassa, nipannassāpi kittakā?
::

::hangnum
914\.
::

::gatha1
Gacchantassa catassova, ṭhitassāpi ca tattakā;
::

::gathalast
Nisinnassa catassova, nipannassāpi tattakā.
::

::hangnum
915\.
::

::gatha1
Bhikkhu bhikkhuniyā saddhiṃ, saṃvidhāne tu dukkaṭaṃ;
::

::gathalast
Pācittaññassa gāmassa, upacārokkame siyā.
::

::hangnum
916\.
::

::gatha1
Thullaccayaṃ parikkhitte, gāmasmiṃ paṭhame pade;
::

::gathalast
Garukaṃ dutiye hoti, gāmantaraṃ vajantiyā.
::

::hangnum
917\.
::

::gatha1
Paṭicchanne panokāse, bhikkhunī mittasanthavā;
::

::gathalast
Posassa hatthapāse tu, pācitti yadi tiṭṭhati.
::

::hangnum
918\.
::

::gatha1
Hatthapāsaṃ jahitvāna, sace tiṭṭhati dukkaṭaṃ;
::

::gathalast
Aruṇuggamane kāle, dutiyā hatthapāsakaṃ.
::

::hangnum
919\.
::

::gatha1
Hitvā {pb:V:0.0345} tiṭṭhantiyā tassā, thullaccayamudīritaṃ;
::

::gathalast
Hitvā tiṭṭhati ce tassā, hoti saṅghādisesatā.
::

::hangnum
920\.
::

::gatha1
Nisinnāya catassova, nipannāyāpi tattakā;
::

::gathalast
Honti vuttappakārāva, viññeyyā vinayaññunā.
::

::hangnum
921\.
::

::gatha1
Yāvatatiyake vuttā, kati āpattiyo vada?
::

::gathalast
Yāvatatiyake vuttā, tisso āpattiyo suṇa.
::

::hangnum
922\.
::

::gatha1
Phuse pārājikāpattiṃ, ukkhittassānuvattikā;
::

::gathalast
Saṅghādisesatā saṅgha-bhedakassānuvattino.
::

::hangnum
923\.
::

::gatha1
Anissagge tu pācitti, pāpikāya ca diṭṭhiyā;
::

::gathalast
Yāvatatiyake tisso, honti āpattiyo imā.
::

::hangnum
924\.
::

::gatha1
Khādato {pb:M:0.0391} kati niddiṭṭhā, bhojanappaccayā kati?
::

::gathalast
Khādato pana tissova, pañca bhojanakāraṇā.
::

::hangnum
925\.
::

::gatha1
Thullaccayaṃ manussānaṃ, maṃsaṃ khādati, dukkaṭaṃ;
::

::gathalast
Sesakānaṃ tu, pācitti, lasuṇaṃ bhakkhayantiyā.
::

::hangnum
926\.
::

::gatha1
Avassutassa posassa, hatthato hi avassutā;
::

::gathalast
Gahetvā bhojanaṃ kiñci, sabbaṃ maṃsaṃ akappiyaṃ.
::

::hangnum
927\.
::

::gatha1
Viññāpetvāna attatthaṃ, gahetvā bhojanampi ca;
::

::gathalast
Lasuṇampi ca missetvā, ekatajjhoharantiyā.
::

::hangnum
928\.
::

::gatha1
Thullaccayañca pācitti, pāṭidesaniyampi ca;
::

::gathalast
Dukkaṭaṃ garukañcāti, pañca āpattiyo siyuṃ.
::

::hangnum
929\.
::

::gatha1
Olokentassa niddiṭṭhā, kati āpattiyo vada?
::

::gathalast
Olokentassa niddiṭṭhā, ekāpatti mahesinā.
::

::hangnum
930\.
::

::gatha1
Dukkaṭaṃ rattacittena, aṅgajātaṃ panitthiyā;
::

::gathalast
Olokentassa vā vuttaṃ, mukhaṃ bhikkhaṃ dadantiyā.
::

::hangnum
931\.
::

::gatha1
Kati ukkhittakā vuttā, sammāvattanakā kati?
::

::gathalast
Tayo ukkhittakā vuttā, tecattālīsa vattanā.
::

::hangnum
932\.
::

::gatha1
Adassanappaṭīkamme, āpannāpattiyā duve;
::

::gathalast
Eko appaṭinissagge, pāpikāya ca diṭṭhiyā.
::

::hangnum
933\.
::

::gatha1
Kati {pb:V:0.0346} nāsitakā vuttā, katīnaṃ ekavācikā?
::

::gathalast
Tayo nāsitakā vuttā, tiṇṇannaṃ ekavācikā.
::

::hangnum
934\.
::

::gatha1
Mettiyā dūsako ceva, kaṇṭakoti tayo ime;
::

::gathalast
Liṅgasaṃvāsadaṇḍehi, nāsitā hi yathākkamaṃ.
::

::hangnum
935\.
::

::gatha1
Ekupajjhāyakeneva, ekenācariyena ca;
::

::gathalast
Dve tayo anusāvetuṃ, vaṭṭatīti ca niddise.
::

::hangnum
936\.
::

::gatha1
Ñattiyā kappanā ceva, tathā vippakatampi ca;
::

::gathalast
Atītakaraṇañceti, tayo kammassa saṅgahā.
::

::hangnum
937\.
::

::gatha1
**Ñattiyā** {pb:M:0.0392} **kappanā** nāma, ‘‘dadeyya’’ccevamādikā;
::

::gathalast
‘‘Deti saṅgho, karotī’’ti, ādi **vippakataṃ** siyā.
::

::hangnum
938\.
::

::gatha1
‘‘Dinnaṃ, kataṃ’’ paniccādi, **atītakaraṇaṃ** siyā;
::

::gathalast
Saṅgayhanti hi sabbāni, kammānetehi tīhipi.
::

::hangnum
939\.
::

::gatha1
Saṅghe salākagāhena, kammenapi ca kevalaṃ;
::

::gathalast
Kāraṇehi pana dvīhi, saṅgho bhijjati, naññathā.
::

::hangnum
940\.
::

::gatha1
Saṅghabhedakabhikkhussa, tassa pārājikaṃ siyā;
::

::gathalast
Anuvattakabhikkhūnaṃ, thullaccayamudīritaṃ.
::

::hangnum
941\.
::

::gatha1
Payuttāyuttavācāya, kati āpattiyo phuse?
::

::gathalast
Payuttāyuttavācāya, cha panāpattiyo phuse.
::

::hangnum
942\.
::

::gatha1
Ājīvahetu pāpiccho, icchāpakatamānaso;
::

::gathalast
Asantaṃ uttariṃ dhammaṃ, ullapanto parājito.
::

::hangnum
943\.
::

::gatha1
Sañcarittaṃ samāpanne, tathā saṅghādisesatā;
::

::gathalast
Yo te vasati ārāme, vadaṃ thullaccayaṃ phuse.
::

::hangnum
944\.
::

::gatha1
Viññāpetvā paṇītaṃ tu, bhojanaṃ bhikkhu bhuñjati;
::

::gathalast
Pācitti bhikkhuniyā ce, pāṭidesaniyaṃ siyā.
::

::hangnum
945\.
::

::gatha1
Viññāpetvāna sūpaṃ vā, odanaṃ vā anāmayo;
::

::gathalast
Bhikkhu bhuñjati ce tassa, hoti āpatti dukkaṭaṃ.
::

::hangnum
946\.
::

::gatha1
Dasasatāni rattīnaṃ, chādetvāpattiyo pana;
::

::gathalast
Dasa rattiyo vasitvāna, mucceyya pārivāsiko.
::

::hangnum
947\.
::

::gatha1
Pārājikāni {pb:V:0.0347} aṭṭheva, tevīsa garukā pana;
::

::gathalast
Dveyevāniyatā vuttā, buddhenādiccabandhunā.
::

::hangnum
948\.
::

::gatha1
Nissaggiyāni vuttāni, dvecattālīsa honti hi;
::

::gathalast
Honti pācittiyā sabbā, aṭṭhāsītisataṃ pana.
::

::hangnum
949\.
::

::gatha1
Pāṭidesaniyā {pb:M:0.0393} vuttā, dvādaseva mahesinā;
::

::gathalast
Vuttā pana susikkhena, pañcasattati sekhiyā.
::

::hangnum
950\.
::

::gatha1
Paññattāni supaññena, gotamena yasassinā;
::

::gathalast
Bhavanti pana sabbāni, aḍḍhuḍḍhāni satāni hi.
::

::hangnum
951\.
::

::gatha1
Yo panetesu vattabbo;
::

::gatha2
Sārabhūto vinicchayo;
::

::gatha3
So mayā sakalo vutto;
::

::gathalast
Samāseneva sabbathā.
::

::hangnum
952\.
::

::gatha1
Mayā suṭṭhu vicāretvā, pāḷiaṭṭhakathānayaṃ;
::

::gathalast
Katattā ādaraṃ katvā, uggahetabbamevidaṃ.
::

::hangnum
953\.
::

::gatha1
Atthe akkharabandhe vā, viññāsassa kamepi vā;
::

::gathalast
Kaṅkhā tasmā na kātabbā, kātabbā bahumānatā.
::

::hangnum
954\.
::

::gatha1
Sauttaraṃ yo jānāti;
::

::gatha2
Vinayassa vinicchayaṃ;
::

::gatha3
Nissayaṃ so vimuñcitvā;
::

::gathalast
Yathākāmaṅgamo siyā.
::

::hangnum
955\.
::

::gatha1
Nissayaṃ dātukāmena, savibhaṅgaṃ samātikaṃ;
::

::gathalast
Suṭṭhu vācuggataṃ katvā, ñatvā dātabbamevidaṃ.
::

::hangnum
956\.
::

::gatha1
Imaṃ paṭhati cinteti, suṇāti paripucchati;
::

::gathalast
Vāceti ca paraṃ niccaṃ, atthaṃ upaparikkhati.
::

::hangnum
957\.
::

::gatha1
Yo tassa pana bhikkhussa, atthā vinayanissitā;
::

::gathalast
Upaṭṭhahanti sabbeva, hatthe āmalakaṃ viya.
::

::hangnum
958\.
::

::gatha1
Imaṃ paramamuttaraṃ uttaraṃ;
::

::gatha2
Naro hamatasāgaraṃ sāgaraṃ;
::

::gatha3
Abuddhijanasāradaṃ {pb:V:0.0348} sāradaṃ;
::

::gathalast
Siyā vinayapārago pārago.
::

::hangnum
959\.
::

::gatha1
Ato {pb:M:0.0394} hi niccaṃ imamuttamaṃ tamaṃ;
::

::gatha2
Vidhūya sikkhe guṇasaṃhitaṃ hitaṃ;
::

::gatha3
Naro hi sakkaccavapūrato rato;
::

::gathalast
Sukhassa sabbaṅgaṇakammadaṃ padaṃ.
::

::hangnum
960\.
::

::gatha1
Vinaye paṭubhāvakare parame;
::

::gatha2
Piṭake paṭutaṃ abhipatthayatā;
::

::gatha3
Vidhinā paṭunā paṭunā yatinā;
::

::gathalast
Pariyāpuṇitabbamidaṃ satataṃ.
::

#### Nigamanakathā

::hangnum
961\.
::

::gatha1
Racito **buddhadattena,** suddhacittena dhīmatā;
::

::gathalast
Suciraṭṭhitikāmena, sāsanassa mahesino.
::

::hangnum
962\.
::

::gatha1
Antarenantarāyaṃ tu, yathā siddhimupāgato;
::

::gathalast
Atthato ganthato ceva, uttaroyamanuttaro.
::

::hangnum
963\.
::

::gatha1
Tathā sijjhantu saṅkappā, sattānaṃ dhammasaṃyutā;
::

::gathalast
Rājā pātu mahiṃ sammā, kāle devo pavassatu.
::

::hangnum
964\.
::

::gatha1
Yāva tiṭṭhati selindo, yāva cando virocati;
::

::gathalast
Tāva tiṭṭhatu saddhammo, gotamassa mahesino.
::

::hangnum
965\.
::

::gatha1
Khantisoraccasosīlya-buddhisaddhādayādayo;
::

::gathalast
Patiṭṭhitā guṇā yasmiṃ, ratanānīva sāgare.
::

::hangnum
966\.
::

::gatha1
Vinayācārayuttena, tena sakkacca sādaraṃ;
::

::gathalast
Yācito **saṅghapālena,** therena thiracetasā.
::

::hangnum
967\.
::

::gatha1
Suciraṭṭhitikāmena{pb:V:0.0349}, vinayassa mahesino;
::

::gathalast
Bhikkhūnaṃ pāṭavatthāya, vinayassa vinicchaye.
::

::hangnum
968\.
::

::gatha1
Akāsiṃ {pb:M:0.0395} paramaṃ etaṃ, **uttaraṃ** nāma nāmato;
::

::gathalast
Savane sādaraṃ katvā, sikkhitabbo tato ayaṃ.
::

::hangnum
969\.
::

::gatha1
Paññāsādhikasaṅkhyāni, navagāthāsatāni hi;
::

::gathalast
Gaṇanā uttarassāyaṃ, chandasānuṭṭhubhena tu.
::

::hangnum
970\.
::

::gatha1
Gāthā catusahassāni, satañca ūnavīsati;
::

::gathalast
Pamāṇato imā vuttā, vinayassa vinicchayeti.
::

Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena **buddhadattena** racito uttaravinicchayo samattoti.

::centre
Uttaravinicchayo niṭṭhito.
::
