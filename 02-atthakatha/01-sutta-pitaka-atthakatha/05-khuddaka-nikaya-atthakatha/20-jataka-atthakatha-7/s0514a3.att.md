::centre
Namo tassa bhagavato arahato sammāsambuddhassa
::

# Khuddakanikāye

## Jātaka-aṭṭhakathā

#### (Sattamo bhāgo)

### 22. Mahānipāto



[543] 6. Bhūridattajātakavaṇṇanā

#### Nagarakaṇḍaṃ

**Yaṃ** {pb:V:7.0001}{pb:P:6.0157}{pb:M:7.0001} **kiñci ratanaṃ atthī**ti idaṃ satthā sāvatthiṃ upanissāya jetavane viharanto uposathike upāsake ārabbha kathesi. Te kira uposathadivase pātova uposathaṃ adhiṭṭhāya dānaṃ datvā pacchābhattaṃ gandhamālādihatthā jetavanaṃ gantvā dhammassavanavelāya ekamantaṃ nisīdiṃsu. Satthā dhammasabhaṃ āgantvā alaṅkatabuddhāsane nisīditvā bhikkhusaṅghaṃ oloketvā bhikkhuādīsu {pb:P:6.0158} pana ye {pb:V:7.0002} ārabbha dhammakathā samuṭṭhāti, tehi saddhiṃ tathāgatā sallapanti, tasmā ajja upāsake ārabbha pubbacariyappaṭisaṃyuttā dhammakathā samuṭṭhahissatīti ñatvā upāsakehi saddhiṃ sallapanto ‘‘uposathikattha, upāsakā’’ti upāsake pucchitvā ‘‘āma, bhante’’ti vutte ‘‘sādhu, upāsakā, kalyāṇaṃ vo kataṃ, apica anacchariyaṃ kho panetaṃ, yaṃ tumhe mādisaṃ buddhaṃ ovādadāyakaṃ ācariyaṃ labhantā uposathaṃ kareyyātha. Porāṇapaṇḍitā pana anācariyakāpi mahantaṃ yasaṃ pahāya uposathaṃ kariṃsuyevā’’ti vatvā tehi yācito atītaṃ āhari.

Atīte {pb:M:7.0002} bārāṇasiyaṃ brahmadatto nāma rājā rajjaṃ kārento puttassa uparajjaṃ datvā tassa mahantaṃ yasaṃ disvā ‘‘rajjampi me gaṇheyyā’’ti uppannāsaṅko ‘‘tāta, tvaṃ ito nikkhamitvā yattha te ruccati, tattha vasitvā mama accayena kulasantakaṃ rajjaṃ gaṇhāhī’’ti āha. So ‘‘sādhū’’ti sampaṭicchitvā pitaraṃ vanditvā nikkhamitvā anupubbena yamunaṃ gantvā yamunāya ca samuddassa ca pabbatassa ca antare paṇṇasālaṃ māpetvā vanamūlaphalāhāro paṭivasati. Tadā samuddassa heṭṭhime nāgabhavane ekā matapatikā nāgamāṇavikā aññāsaṃ sapatikānaṃ yasaṃ oloketvā kilesaṃ nissāya nāgabhavanā nikkhamitvā samuddatīre vicarantī rājaputtassa padavalañjaṃ disvā padānusārena gantvā taṃ paṇṇasālaṃ addasa. Tadā rājaputto phalāphalatthāya gato hoti. Sā paṇṇasālaṃ pavisitvā kaṭṭhattharaṇañceva sesaparikkhāre ca disvā cintesi ‘‘idaṃ ekassa pabbajitassa vasanaṭṭhānaṃ, vīmaṃsissāmi naṃ ‘saddhāya pabbajito nu kho no’ti, sace hi saddhāya pabbajito bhavissati nekkhammādhimutto, na me alaṅkatasayanaṃ sādiyissati. Sace kāmābhirato bhavissati, na saddhāpabbajito, mama sayanasmiṃyeva nipajjissati. Atha naṃ gahetvā attano sāmikaṃ katvā idheva vasissāmī’’ti. Sā nāgabhavanaṃ gantvā dibbapupphāni ceva dibbagandhe ca āharitvā dibbapupphasayanaṃ sajjetvā paṇṇasālāyaṃ pupphūpahāraṃ katvā gandhacuṇṇaṃ vikiritvā paṇṇasālaṃ alaṅkaritvā nāgabhavanameva gatā.

Rājaputto sāyanhasamayaṃ āgantvā paṇṇasālaṃ paviṭṭho taṃ pavattiṃ disvā ‘‘kena nu kho imaṃ sayanaṃ sajjita’’nti {pb:P:6.0159} phalāphalaṃ paribhuñjitvā ‘‘aho sugandhāni pupphāni, manāpaṃ vata katvā sayanaṃ paññatta’’nti na saddhāpabbajitabhāvena somanassajāto pupphasayane parivattitvā nipanno niddaṃ okkamitvā punadivase sūriyuggamane uṭṭhāya paṇṇasālaṃ asammajjitvā phalāphalatthāya agamāsi. Nāgamāṇavikā tasmiṃ khaṇe āgantvā milātāni pupphāni disvā ‘‘kāmādhimutto esa, na saddhāpabbajito, sakkā naṃ gaṇhitu’’nti ñatvā purāṇapupphāni nīharitvā {pb:V:7.0003} aññāni pupphāni āharitvā tatheva navapupphasayanaṃ sajjetvā paṇṇasālaṃ alaṅkaritvā caṅkame pupphāni vikiritvā nāgabhavanameva gatā. So taṃ divasampi pupphasayane {pb:M:7.0003} sayitvā punadivase cintesi ‘‘ko nu kho imaṃ paṇṇasālaṃ alaṅkarotī’’ti? So phalāphalatthāya agantvā paṇṇasālato avidūre paṭicchanno aṭṭhāsi. Itarāpi bahū gandhe ceva pupphāni ca ādāya assamapadaṃ agamāsi. Rājaputto uttamarūpadharaṃ nāgamāṇavikaṃ disvāva paṭibaddhacitto attānaṃ adassetvā tassā paṇṇasālaṃ pavisitvā sayanaṃ sajjanakāle pavisitvā ‘‘kāsi tva’’nti pucchi. ‘‘Ahaṃ nāgamāṇavikā, sāmī’’ti. ‘‘Sasāmikā assāmikāsī’’ti. ‘‘Sāmi, ahaṃ pubbe sasāmikā, idāni pana assāmikā vidhavā’’. ‘‘Tvaṃ pana kattha vāsikosī’’ti? ‘‘Ahaṃ bārāṇasirañño putto brahmadattakumāro nāma’’. ‘‘Tvaṃ nāgabhavanaṃ pahāya kasmā idha vicarasī’’ti? ‘‘Sāmi, ahaṃ tattha sasāmikānaṃ nāgamāṇavikānaṃ yasaṃ oloketvā kilesaṃ nissāya ukkaṇṭhitvā tato nikkhamitvā sāmikaṃ pariyesantī vicarāmī’’ti. ‘‘Tena hi bhadde, sādhu, ahampi na saddhāya pabbajito, pitarā pana me nīharitattā idha vasāmi, tvaṃ mā cintayi, ahaṃ te sāmiko bhavissāmi, ubhopi idha samaggavāsaṃ vasissāmā’’ti. Sā ‘‘sādhū’’ti sampaṭicchi. Tato paṭṭhāya te ubhopi tattheva samaggavāsaṃ vasiṃsu. Sā attano ānubhāvena mahārahaṃ gehaṃ māpetvā mahārahaṃ pallaṅkaṃ āharitvā sayanaṃ paññapesi. Tato paṭṭhāya mūlaphalāphalaṃ na khādi, dibbaannapānameva bhuñjitvā jīvikaṃ kappesi.

Aparabhāge nāgamāṇavikā gabbhaṃ paṭilabhitvā puttaṃ vijāyi, sāgaratīre jātattā tassa ‘‘sāgarabrahmadatto’’ti nāmaṃ {pb:P:6.0160} kariṃsu. Tassa padasā gamanakāle nāgamāṇavikā dhītaraṃ vijāyi, tassā samuddatīre jātattā ‘‘samuddajā’’ti nāmaṃ kariṃsu. Atheko bārāṇasivāsiko vanacarako taṃ ṭhānaṃ patvā katapaṭisanthāro rājaputtaṃ sañjānitvā katipāhaṃ tattha vasitvā ‘‘deva, ahaṃ tumhākaṃ idha vasanabhāvaṃ rājakulassa ārocessāmī’’ti taṃ vanditvā nikkhamitvā nagaraṃ agamāsi. Tadā rājā kālamakāsi. Amaccā tassa sarīrakiccaṃ katvā sattame divase sannipatitvā ‘‘arājakaṃ rajjaṃ nāma na saṇṭhāti, rājaputtassa vasanaṭṭhānaṃ vā atthibhāvaṃ vā na jānāma, phussarathaṃ vissajjetvā rājānaṃ gaṇhissāmā’’ti mantayiṃsu. Tasmiṃ khaṇe vanacarako nagaraṃ patvā taṃ kathaṃ sutvā amaccānaṃ santikaṃ gantvā ‘‘ahaṃ rājaputtassa santike tayo cattāro {pb:M:7.0004} divase vasitvā āgatomhī’’ti taṃ pavattiṃ ācikkhi. Amaccā tassa sakkāraṃ katvā tena magganāyakena saddhiṃ tattha gantvā katapaṭisanthārā rañño kālakatabhāvaṃ ārocetvā ‘‘deva, rajjaṃ paṭipajjāhī’’ti āhaṃsu.

So {pb:V:7.0004} ‘‘nāgamāṇavikāya cittaṃ jānissāmī’’ti taṃ upasaṅkamitvā ‘‘bhadde, pitā me kālakato, amaccā mayhaṃ chattaṃ ussāpetuṃ āgatā, gacchāma, bhadde, ubhopi dvādasayojanikāya bārāṇasiyā rajjaṃ kāressāma, tvaṃ soḷasannaṃ itthisahassānaṃ jeṭṭhikā bhavissasī’’ti āha. ‘‘Sāmi, na sakkā mayā gantu’’nti. ‘‘Kiṃkāraṇā’’ti? ‘‘Mayaṃ ghoravisā khippakopā appamattakenapi kujjhāma, sapattiroso ca nāma bhāriyo. Sacāhaṃ kiñci disvā vā sutvā vā kuddhā olokessāmi, bhasmāmuṭṭhi viya vippakirissati. Iminā kāraṇena na sakkā mayā gantu’’nti. Rājaputto punadivasepi yācateva. Atha naṃ sā evamāha – ‘‘ahaṃ tāva kenaci pariyāyena na gamissāmi, ime pana me puttā nāgakumārā tava sambhavena jātattā manussajātikā. Sace te mayi sineho atthi, imesu appamatto bhava. Ime kho pana udakabījakā sukhumālā maggaṃ gacchantā vātātapena kilamitvā mareyyuṃ, tasmā ekaṃ nāvaṃ khaṇāpetvā udakassa pūrāpetvā tāya dve puttake udakakīḷaṃ kīḷāpetvā nagarepi antovatthusmiṃyeva {pb:P:6.0161} pokkharaṇiṃkāreyyāsi, evaṃ te na kilamissantī’’ti.

Sā evañca pana vatvā rājaputtaṃ vanditvā padakkhiṇaṃ katvā puttake āliṅgitvā thanantare nipajjāpetvā sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṃ agamāsi. Rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami. Te taṃ tattheva abhisiñcitvā ‘‘deva, amhākaṃ nagaraṃ gacchāmā’’ti vadiṃsu. Tena hi sīghaṃ nāvaṃ khaṇitvā sakaṭaṃ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha, mama puttā udakabījakā, te tattha kīḷantā sukhaṃ gamissantī’’ti. Amaccā tathā kariṃsu. Rājā bārāṇasiṃ patvā alaṅkatanagaraṃ pavisitvā soḷasasahassāhi nāṭakitthīhi amaccādīhi {pb:M:7.0005} ca parivuto mahātale nisīditvā sattāhaṃ mahāpānaṃ pivitvā puttānaṃ atthāya pokkharaṇiṃ kāresi. Te nibaddhaṃ tattha kīḷiṃsu.

Athekadivasaṃ pokkharaṇiyaṃ udake pavesiyamāne eko kacchapo pavisitvā nikkhamanaṭṭhānaṃ apassanto pokkharaṇitale nipajjitvā dārakānaṃ kīḷanakāle udakato uṭṭhāya sīsaṃ nīharitvā te oloketvā puna udake nimujji. Te taṃ disvā bhītā pitu santikaṃ gantvā ‘‘tāta, pokkharaṇiyaṃ eko yakkho amhe tāsetī’’ti āhaṃsu. Rājā ‘‘gacchatha naṃ gaṇhathā’’ti purise āṇāpesi. Te jālaṃ khipitvā kacchapaṃ ādāya rañño dassesuṃ. Kumārā taṃ disvā ‘‘esa, tāta, pisāco’’ti viraviṃsu. Rājā puttasinehena kacchapassa kujjhitvā ‘‘gacchathassa {pb:V:7.0005} kammakāraṇaṃ karothā’’ti āṇāpesi. Tatra ekacce ‘‘ayaṃ rājaveriko, etaṃ udukkhale musalehi cuṇṇavicuṇṇaṃ kātuṃ vaṭṭatī’’ti āhaṃsu, ekacce ‘‘tīhi pākehi pacitvā khādituṃ’’, ekacce ‘‘aṅgāresu uttāpetuṃ,’’ ekacce ‘‘antokaṭāheyeva naṃ pacituṃ vaṭṭatī’’ti āhaṃsu. Eko pana udakabhīruko amacco ‘‘imaṃ yamunāya āvaṭṭe khipituṃ vaṭṭati, so tattha mahāvināsaṃ pāpuṇissati. Evarūpā hissa kammakāraṇā natthī’’ti āha. Kacchapo tassa kathaṃ {pb:P:6.0162} sutvā sīsaṃ nīharitvā evamāha – ‘‘ambho, kiṃ te mayā aparādho kato, kena maṃ evarūpaṃ kammakāraṇaṃ vicāresi. Mayā hi sakkā itarā kammakāraṇā sahituṃ, ayaṃ pana atikakkhaḷo, mā evaṃ avacā’’ti. Taṃ sutvā rājā ‘‘imaṃ etadeva kāretuṃ vaṭṭatī’’ti yamunāya āvaṭṭe khipāpesi. Puriso tathā akāsi. So ekaṃ nāgabhavanagāmiṃ udakavāhaṃ patvā nāgabhavanaṃ agamāsi.

Atha naṃ tasmiṃ udakavāhe kīḷantā dhataraṭṭhanāgarañño puttā nāgamāṇavakā disvā ‘‘gaṇhatha naṃ dāsa’’nti āhaṃsu. So cintesi ‘‘ahaṃ bārāṇasirañño hatthā muccitvā evarūpānaṃ pharusānaṃ nāgānaṃ hatthaṃ patto, kena nu kho upāyena mucceyya’’nti. So ‘‘attheso upāyo’’ti musāvādaṃ katvā ‘‘tumhe dhataraṭṭhassa nāgarañño santakā hutvā kasmā evaṃ vadetha, ahaṃ cittacūḷo nāma kacchapo bārāṇasirañño dūto, dhataraṭṭhassa santikaṃ āgato, amhākaṃ rājā dhataraṭṭhassa dhītaraṃ dātukāmo maṃ pahiṇi, tassa maṃ dassethā’’ti āha. Te somanassajātā taṃ {pb:M:7.0006} ādāya rañño santikaṃ gantvā tamatthaṃ ārocesuṃ. Rājā ‘‘ānetha na’’nti taṃ pakkosāpetvā disvāva anattamano hutvā ‘‘evaṃ lāmakasarīro dūtakammaṃ kātuṃ na sakkotī’’ti āha. Taṃ sutvā kacchapo ‘‘kiṃ pana, mahārāja, dūtehi nāma tālappamāṇehi bhavitabbaṃ, sarīrañhi khuddakaṃ vā mahantaṃ vā appamāṇaṃ, gatagataṭṭhāne kammanipphādanameva pamāṇaṃ. Mahārāja, amhākaṃ rañño bahū dūtā. Thale kammaṃ manussā karonti, ākāse pakkhino, udake ahameva. Ahañhi cittacūḷo nāma kacchapo ṭhānantarappatto rājavallabho, mā maṃ paribhāsathā’’ti attano guṇaṃ vaṇṇesi. Atha naṃ dhataraṭṭho pucchi ‘‘kena panatthena raññā pesitosī’’ti. Mahārāja, rājā maṃ evamāha ‘‘mayā sakalajambudīpe rājūhi saddhiṃ mittadhammo kato, idāni dhataraṭṭhena nāgaraññā saddhiṃ mittadhammaṃ kātuṃ mama dhītaraṃ samuddajaṃ dammī’’ti vatvā maṃ pahiṇi. ‘‘Tumhe papañcaṃ akatvā mayā saddhiṃyeva purisaṃ pesetvā divasaṃ vavatthapetvā dārikaṃ gaṇhathā’’ti. So tussitvā tassa sakkāraṃ katvā {pb:P:6.0163} tena saddhiṃ cattāro nāgamāṇavake pesesi ‘‘gacchatha, rañño vacanaṃ sutvā divasaṃ vavatthapetvā ethā’’ti. Te ‘‘sādhū’’ti vatvā kacchapaṃ gahetvā nāgabhavanā nikkhamiṃsu.

Kacchapo {pb:V:7.0006} yamunāya bārāṇasiyā ca antare ekaṃ padumasaraṃ disvā ekenupāyena palāyitukāmo evamāha – ‘‘bho nāgamāṇavakā, amhākaṃ rājā puttadārā cassa maṃ udake gocarattā rājanivesanaṃ āgataṃ disvāva padumāni no dehi, bhisamūlāni dehīti yācanti. Ahaṃ tesaṃ atthāya tāni gaṇhissāmi, ettha maṃ vissajjetvā maṃ apassantāpi puretaraṃ rañño santikaṃ gacchatha, ahaṃ vo tattheva passissāmī’’ti. Te tassa saddahitvā taṃ vissajjesuṃ. So tattha ekamante nilīyi. Itarepi naṃ adisvā ‘‘rañño santikaṃ gato bhavissatī’’ti māṇavakavaṇṇena rājānaṃ upasaṅkamiṃsu. Rājā paṭisanthāraṃ katvā ‘‘kuto āgatatthā’’ti pucchi. ‘‘Dhataraṭṭhassa santikā, mahārājā’’ti. ‘‘Kiṃkāraṇā idhāgatā’’ti? ‘‘Mahārāja, mayaṃ tassa dūtā, dhataraṭṭho vo ārogyaṃ pucchati. Sace yaṃ vo icchatha, taṃ no vadetha. Tumhākaṃ kira dhītaraṃ samuddajaṃ {pb:M:7.0007} amhākaṃ rañño pādaparicārikaṃ katvā dethā’’ti imamatthaṃ pakāsentā paṭhamaṃ gāthamāhaṃsu –

::hangnum
784\.
::

::gatha1
‘‘Yaṃ kiñci ratanaṃ atthi, dhataraṭṭhanivesane;
::

::gathalast
Sabbāni te upayantu, dhītaraṃ dehi rājino’’ti.
::

Tattha **sabbāni te upayantū**ti tassa nivesane sabbāni ratanāni tava nivesanaṃ upagacchantu.

Taṃ sutvā rājā dutiyaṃ gāthamāha –

::hangnum
785\.
::

::gatha1
‘‘Na no vivāho nāgehi, katapubbo kudācanaṃ;
::

::gathalast
Taṃ vivāhaṃ asaṃyuttaṃ, kathaṃ amhe karomase’’ti.
::

Tattha **asaṃyutta**nti ayuttaṃ tiracchānehi saddhiṃ saṃsaggaṃ ananucchavikaṃ. **Amhe**ti amhe manussajātikā samānā kathaṃ tiracchānagatasambandhaṃ karomāti.

Taṃ sutvā nāgamāṇavakā ‘‘sace te dhataraṭṭhena saddhiṃ sambandho ananucchaviko, atha kasmā attano upaṭṭhākaṃ cittacūḷaṃ nāma kacchapaṃ ‘samuddajaṃ nāma te dhītaraṃ dammī’ti amhākaṃ {pb:P:6.0164} rañño pesesi? Evaṃ pesetvā idāni te amhākaṃ rājānaṃ paribhavaṃ karontassa kattabbayuttakaṃ {pb:V:7.0007} mayaṃ jānissāma. Mayañhi nāgamāṇavakā’’ti vatvā rājānaṃ tajjentā dve gāthā abhāsiṃsu –

::hangnum
786\.
::

::gatha1
‘‘Jīvitaṃ nūna te cattaṃ, raṭṭhaṃ vā manujādhipa;
::

::gathalast
Na hi nāge kupitamhi, ciraṃ jīvanti tādisā.
::

::hangnum
787\.
::

::gatha1
‘‘Yo tvaṃ deva manussosi, iddhimantaṃ aniddhimā;
::

::gathalast
Varuṇassa niyaṃ puttaṃ, yāmunaṃ atimaññasī’’ti.
::

Tattha **raṭṭhaṃ vā**ti ekaṃsena tayā jīvitaṃ vā raṭṭhaṃ vā cattaṃ. **Tādisā**ti tumhādisā evaṃ mahānubhāve nāge kupite ciraṃ jīvituṃ na sakkonti, antarāva antaradhāyanti. **Yo tvaṃ, deva, manussosī**ti deva, yo tvaṃ manusso {pb:M:7.0008} samāno. **Varuṇassā**ti varuṇanāgarājassa. **Niyaṃ putta**nti ajjhattikaputtaṃ. **Yāmuna**nti yamunāya heṭṭhā jātaṃ.

Tato rājā dve gāthā abhāsi –

::hangnum
788\.
::

::gatha1
‘‘Nātimaññāmi rājānaṃ, dhataraṭṭhaṃ yasassinaṃ;
::

::gathalast
Dhataraṭṭho hi nāgānaṃ, bahūnamapi issaro.
::

::hangnum
789\.
::

::gatha1
‘‘Ahi mahānubhāvopi, na me dhītaramāraho;
::

::gathalast
Khattiyo ca videhānaṃ, abhijātā samuddajā’’ti.
::

Tattha **bahūnamapī**ti pañcayojanasatikassa nāgabhavanassa issarabhāvaṃ sandhāyevamāha. **Na me dhītaramāraho**ti evaṃ mahānubhāvopi pana so ahijātikattā mama dhītaraṃ araho na hoti. **‘‘Khattiyo ca videhāna’’**nti idaṃ mātipakkhe ñātake dassento āha. **Samuddajā**ti so ca videharājaputto mama dhītā samuddajā cāti ubhopi abhijātā. Te aññamaññaṃ saṃvāsaṃ arahanti. Na hesā maṇḍūkabhakkhassa sappassa anucchavikāti āha.

Nāgamāṇavakā taṃ tattheva nāsāvātena māretukāmā hutvāpi ‘‘amhākaṃ divasaṃ vavatthāpanatthāya pesitā, imaṃ māretvā gantuṃ na yuttaṃ, gantvā rañño ācikkhitvā jānissāmā’’ti {pb:V:7.0008} tattheva antarahitā ‘‘kiṃ, tātā, laddhā vo rājadhītā’’ti raññā pucchitā kujjhitvā ‘‘kiṃ, deva, amhe akāraṇā yattha vā tattha vā pesesi. Sacepi māretukāmo, idheva no mārehi. So tumhe {pb:P:6.0165} akkosati paribhāsati, attano dhītaraṃ jātimānena ukkhipatī’’ti tena vuttañca avuttañca vatvā rañño kodhaṃ uppādayiṃsu. So attano parisaṃ sannipātetuṃ āṇāpento āha –

::hangnum
790\.
::

::gatha1
‘‘Kambalassatarā uṭṭhentu, sabbe nāge nivedaya;
::

::gathalast
Bārāṇasiṃ pavajjantu, mā ca kañci viheṭhayu’’nti.
::

Tattha **kambalassatarā uṭṭhentū**ti kambalassatarā nāma tassa mātupakkhikā sinerupāde vasananāgā, te ca uṭṭhahantu. Aññe ca catūsu disāsu {pb:M:7.0009} anudisāsu yattakā vā mayhaṃ vacanakarā, te sabbe nāge nivedaya, gantvā jānāpetha, khippaṃ kira sannipātethāti āṇāpento evamāha. Tato sabbeheva sīghaṃ sannipatitehi ‘‘kiṃ karoma, devā’’ti vutte ‘‘sabbepi te nāgā bārāṇasiṃ pavajjantū’’ti āha. ‘‘Tattha gantvā kiṃ kātabbaṃ, deva, taṃ nāsāvātappahārena bhasmaṃ karomā’’ti ca vutte rājadhītari paṭibaddhacittatāya tassā vināsaṃ anicchanto **‘‘mā ca kañci viheṭhayu’’**nti āha, tumhesu koci kañci mā viheṭhayāti attho. Ayameva vā pāṭho.

Atha naṃ nāgā ‘‘sace koci manusso na viheṭhetabbo, tattha gantvā kiṃ karissāmā’’ti āhaṃsu. Atha ne ‘‘idañcidañca karotha, ahampi idaṃ nāma karissāmī’’ti ācikkhanto gāthādvayamāha –

::hangnum
791\.
::

::gatha1
‘‘Nivesanesu sobbhesu, rathiyā caccaresu ca;
::

::gathalast
Rukkhaggesu ca lambantu, vitatā toraṇesu ca.
::

::hangnum
792\.
::

::gatha1
‘‘Ahampi sabbasetena, mahatā sumahaṃ puraṃ;
::

::gathalast
Parikkhipissaṃ bhogehi, kāsīnaṃ janayaṃ bhaya’’nti.
::

Tattha **sobbhesū**ti pokkharaṇīsu. **Rathiyā**ti rathikāya. **Vitatā**ti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu, ettakaṃ nāgā karontu, karontā ca {pb:V:7.0009} nivesane tāva mañcapīṭhānaṃ heṭṭhā ca upari ca antogabbhabahigabbhādīsu ca pokkharaṇiyaṃ udakapiṭṭhe rathikādīnaṃ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya dhamamānā ‘‘susū’’ti saddaṃ karontā olambatha ca nipajjatha ca. Attānaṃ pana taruṇadārakānaṃ jarājiṇṇānaṃ gabbhinitthīnaṃ samuddajāya cāti imesaṃ catunnaṃ mā dassayittha. Ahampi sabbasetena mahantena sarīrena gantvā sumahantaṃ kāsipuraṃ sattakkhattuṃ bhogehi parikkhipissaṃ, mahantena phaṇena naṃ chādetvā ekandhakāraṃ katvā kāsīnaṃ bhayaṃ janayanto ‘‘susū’’ti saddaṃ muñcissāmīti.

Atha sabbe nāgā tathā akaṃsu. Tamatthaṃ {pb:P:6.0166} pakāsento satthā āha –

::hangnum
793\.
::

::gatha1
‘‘Tassa {pb:M:7.0010} taṃ vacanaṃ sutvā, uragānekavaṇṇino;
::

::gathalast
Bārāṇasiṃ pavajjiṃsu, na ca kañci viheṭhayuṃ.
::

::hangnum
794\.
::

::gatha1
‘‘Nivesanesu sobbhesu, rathiyā caccaresu ca;
::

::gathalast
Rukkhaggesu ca lambiṃsu, vitatā toraṇesu ca.
::

::hangnum
795\.
::

::gatha1
‘‘Tesu disvāna lambante, puthū kandiṃsu nāriyo;
::

::gathalast
Nāge soṇḍikate disvā, passasante muhuṃ muhuṃ.
::

::hangnum
796\.
::

::gatha1
‘‘Bārāṇasī pabyathitā, āturā samapajjatha;
::

::gathalast
Bāhā paggayha pakkanduṃ, dhītaraṃ dehi rājino’’ti.
::

Tattha **anekavaṇṇino**ti nīlādivasena anekavaṇṇā. Evarūpāni hi te rūpāni māpayiṃsu. **Pavajjiṃsū**ti aḍḍharattasamaye pavisiṃsu. **Lambiṃsū**ti dhataraṭṭhena vuttaniyāmeneva te sabbesu ṭhānesu manussānaṃ sañcāraṃ pacchinditvā olambiṃsu. Dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante phaṇe katvā tuṇḍehi sīsaṃ paharantā viya dāṭhā vivaritvā passasantā aṭṭhaṃsu. Dhataraṭṭhopi attanā vuttaniyāmena nagaraṃ paṭicchādesi. Pabujjhamānā purisā yato yato hatthaṃ vā pādaṃ vā pasārenti, tattha tattha sappe chupitvā ‘‘sappo, sappo’’ti viravanti. **Puthū kandiṃsū**ti yesu gehesu dīpā jalanti, tesu itthiyo pabuddhā dvāratoraṇagopānasiyo oloketvā olambante nāge {pb:V:7.0010} disvā bahū ekappahāreneva kandiṃsu. Evaṃ sakalanagaraṃ ekakolāhalaṃ ahosi. **Soṇḍikate**ti kataphaṇe.

**Pakkandu**nti vibhātāya rattiyā nāgānaṃ assāsavātena sakalanagare rājanivesane ca uppātiyamāne viya bhītā manussā ‘‘nāgarājāno kissa no viheṭhathā’’ti vatvā tumhākaṃ rājā ‘‘dhītaraṃ dassāmī’’ti dhataraṭṭhassa dūtaṃ pesetvā puna tassa dūtehi āgantvā ‘‘dehī’’ti vutto amhākaṃ rājānaṃ akkosati paribhāsati. ‘‘Sace amhākaṃ rañño dhītaraṃ na dassati, sakalanagarassa jīvitaṃ natthī’’ti vutte ‘‘tena hi no{pb:M:7.0011}, sāmi, okāsaṃ detha, mayaṃ gantvā rājānaṃ yācissāmā’’ti yācantā okāsaṃ labhitvā rājadvāraṃ gantvā mahantena ravena pakkantiṃsu. Bhariyāyopissa attano attano gabbhesu nipannakāva ‘‘deva, dhītaraṃ dhataraṭṭharañño dehī’’ti ekappahārena kandiṃsu. Tepi cattāro nāgamāṇavakā ‘‘dehī’’ti tuṇhehi sīsaṃ paharantā viya dāṭhā vivaritvā passasantā aṭṭhaṃsu.

So nipannakova nagaravāsīnañca attano ca bhariyānaṃ paridevitasaddaṃ sutvā catūhi ca nāgamāṇavakehi tajjitattā maraṇabhayabhīto ‘‘mama dhītaraṃ samuddajaṃ dhataraṭṭhassa dammī’’ti tikkhattuṃ avaca. Taṃ sutvā sabbepi nāgarājāno tigāvutamattaṃ paṭikkamitvā devanagaraṃ viya ekaṃ nagaraṃ māpetvā tattha ṭhitā ‘‘dhītaraṃ kira no pesetū’’ti paṇṇākāraṃ pahiṇiṃsu. Rājā tehi {pb:P:6.0167} ābhataṃ paṇṇākāraṃ gahetvā ‘‘tumhe gacchatha, ahaṃ dhītaraṃ amaccānaṃ hatthe pahiṇissāmī’’ti te uyyojetvā dhītaraṃ pakkosāpetvā uparipāsādaṃ āropetvā sīhapañjaraṃ vivaritvā ‘‘amma, passetaṃ alaṅkatanagaraṃ, tvaṃ ettha etassa rañño aggamahesī bhavissasi, na dūre ito taṃ nagaraṃ, ukkaṇṭhitakāleyeva idha āgantuṃ sakkā, ettha gantabba’’nti saññāpetvā sīsaṃ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṃ hatthe datvā pāhesi. Nāgarājāno paccuggamanaṃ katvā mahāsakkāraṃ kariṃsu. Amaccā nagaraṃ pavisitvā taṃ tassa datvā bahuṃ dhanaṃ ādāya nivattiṃsu. Te rājadhītaraṃ pāsādaṃ āropetvā alaṅkatadibbasayane nipajjāpesuṃ. Taṅkhaṇaññeva naṃ nāgamāṇavikā khujjādivesaṃ gahetvā manussaparicārikā viya parivārayiṃsu. Sā dibbasayane nipannamattāva dibbaphassaṃ phusitvā niddaṃ okkami.

Dhataraṭṭho taṃ gahetvā saddhiṃ nāgaparisāya tattha antarahito nāgabhavaneyeva pāturahosi. Rājadhītā pabujjhitvā alaṅkatadibbasayanaṃ aññe ca suvaṇṇapāsādamaṇipāsādādayo uyyānapokkharaṇiyo {pb:V:7.0011} alaṅkatadevanagaraṃ viya nāgabhavanaṃ disvā khujjādiparicārikāyo pucchi ‘‘idaṃ nagaraṃ ativiya alaṅkataṃ, na amhākaṃ nagaraṃ viya, kasseta’’nti. ‘‘Sāmikassa {pb:M:7.0012} te santakaṃ, devi, na appapuññā evarūpaṃ sampattiṃ labhanti, mahāpuññatāya te ayaṃ laddhā’’ti. Dhataraṭṭhopi pañcayojanasatike nāgabhavane bheriṃ carāpesi ‘‘yo samuddajāya sappavaṇṇaṃ dasseti, tassa rājadaṇḍo bhavissatī’’ti. Tasmā ekopi tassā sappavaṇṇaṃ dassetuṃ samattho nāma nāhosi. Sā manussalokasaññāya eva tattha tena saddhiṃ sammodamānā piyasaṃvāsaṃ vasi.

::centre
Nagarakaṇḍaṃ niṭṭhitaṃ.
::

#### Uposathakaṇḍaṃ

Sā aparabhāge dhataraṭṭhaṃ paṭicca gabbhaṃ paṭilabhitvā puttaṃ vijāyi, tassa piyadassanattā ‘‘sudassano’’ti nāmaṃ kariṃsu. Punāparaṃ puttaṃ vijāyi, tassa ‘‘datto’’ti nāmaṃ akaṃsu. So {pb:P:6.0168} pana bodhisatto. Punekaṃ puttaṃ vijāyi, tassa ‘‘subhogo’’ti nāmaṃ kariṃsu. Aparampi puttaṃ vijāyi, tassa ‘‘ariṭṭho’’ti nāmaṃ kariṃsu. Iti sā cattāro putte vijāyitvāpi nāgabhavanabhāvaṃ na jānāti. Athekadivasaṃ taruṇanāgā ariṭṭhassa ācikkhiṃsu ‘‘tava mātā manussitthī, na nāginī’’ti. Ariṭṭho ‘‘vīmaṃsissāmi na’’nti ekadivasaṃ thanaṃ pivantova sappasarīraṃ māpetvā naṅguṭṭhakhaṇḍena mātu piṭṭhipāde ghaṭṭesi. Sā tassa sappasarīraṃ disvā bhītatasitā mahāravaṃ ravitvā taṃ bhūmiyaṃ khipantī nakhena tassa akkhiṃ bhindi. Tato lohitaṃ pagghari. Rājā tassā saddaṃ sutvā ‘‘kissesā viravatī’’ti pucchitvā ariṭṭhena katakiriyaṃ sutvā ‘‘gaṇhatha, naṃ dāsaṃ gahetvā jīvitakkhayaṃ pāpethā’’ti tajjento āgacchi. Rājadhītā tassa kuddhabhāvaṃ ñatvā puttasinehena ‘‘deva, puttassa me akkhi bhinnaṃ, khamathetassāparādha’’nti āha. Rājā etāya evaṃ vadantiyā ‘‘kiṃ sakkā kātu’’nti khami. Taṃ divasaṃ sā ‘‘idaṃ nāgabhavana’’nti aññāsi. Tato ca paṭṭhāya ariṭṭho kāṇāriṭṭho nāma jāto. Cattāropi puttā viññutaṃ pāpuṇiṃsu.

Atha nesaṃ pitā yojanasatikaṃ yojanasatikaṃ katvā rajjamadāsi, mahanto yaso ahosi. Soḷasa soḷasa nāgakaññāsahassāni parivārayiṃsu. Pitu ekayojanasatikameva rajjaṃ ahosi. Tayo puttā māse {pb:M:7.0013} māse mātāpitaro passituṃ āgacchanti, bodhisatto pana anvaddhamāsaṃ āgacchati. Nāgabhavane samuṭṭhitaṃ pañhaṃ bodhisattova katheti. Pitarā saddhiṃ virūpakkhamahārājassapi {pb:V:7.0012} upaṭṭhānaṃ gacchati, tassa santike samuṭṭhitaṃ pañhampi sova katheti. Athekadivasaṃ virūpakkhe nāgaparisāya saddhiṃ tidasapuraṃ gantvā sakkaṃ parivāretvā nisinne devānaṃ antare pañho samuṭṭhāsi. Taṃ koci kathetuṃ nāsakkhi, pallaṅkavaragato pana hutvā mahāsattova kathesi. Atha naṃ devarājā dibbagandhapupphehi pūjetvā ‘‘datta, tvaṃ pathavisamāya vipulāya paññāya samannāgato, ito paṭṭhāya bhūridatto nāma hohī’’ti ‘‘bhūridatto’’ tissa nāmaṃ akāsi. So {pb:P:6.0169} tato paṭṭhāya sakkassa upaṭṭhānaṃ gacchanto alaṅkatavejayantapāsādaṃ devaccharāhi ākiṇṇaṃ atimanoharaṃ sakkassa sampattiṃ disvā devaloke piyaṃ katvā ‘‘kiṃ me iminā maṇḍūkabhakkhena attabhāvena, nāgabhavanaṃ gantvā uposathavāsaṃ vasitvā imasmiṃ devaloke uppattikāraṇaṃ karissāmī’’ti cintetvā nāgabhavanaṃ gantvā mātāpitaro āpucchi ‘‘ammatātā, ahaṃ uposathakammaṃ karissāmī’’ti. ‘‘Sādhu, tāta, karohi, karonto pana bahi agantvā imasmiññeva nāgabhavane ekasmiṃ suññavimāne karohi, bahigatānaṃ pana nāgānaṃ mahantaṃ bhaya’’nti.

So ‘‘sādhū’’ti paṭissuṇitvā tattheva suññavimāne rājuyyāne uposathavāsaṃ vasati. Atha naṃ nānātūriyahatthā nāgakaññā parivārenti. So ‘‘na mayhaṃ idha vasantassa uposathakammaṃ matthakaṃ pāpuṇissati, manussapathaṃ gantvā karissāmī’’ti cintetvā nivāraṇabhayena mātāpitūnaṃ anārocetvā attano bhariyāyo āmantetvā ‘‘bhadde, ahaṃ manussalokaṃ gantvā yamunātīre nigrodharukkho atthi, tassāvidūre vammikamatthake bhoge ābhujitvā caturaṅgasamannāgataṃ uposathaṃ adhiṭṭhāya nipajjitvā uposathakammaṃ karissāmi. Mayā sabbarattiṃ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena vārena tūriyahatthā mama santikaṃ āgantvā maṃ gandhehi ca pupphehi ca pūjetvā gāyitvā naccitvā maṃ ādāya nāgabhavanameva āgacchathā’’ti vatvā tattha gantvā vammikamatthake bhoge ābhujitvā ‘‘yo mama cammaṃ vā nhāruṃ vā aṭṭhiṃ vā ruhiraṃ vā icchati, so āharatū’’ti caturaṅgasamannāgataṃ uposathaṃ adhiṭṭhāya naṅgalasīsappamāṇaṃ {pb:M:7.0014} sarīraṃ māpetvā nipanno uposathakammamakāsi. Aruṇe uṭṭhahanteyeva taṃ nāgamāṇavikā āgantvā yathānusiṭṭhaṃ paṭipajjitvā nāgabhavanaṃ ānenti. Tassa iminā niyāmena uposathaṃ karontassa {pb:P:6.0170} dīgho addhā vītivatto.

::centre
Uposathakhaṇḍaṃ niṭṭhitaṃ.
::

#### Garuḷakhaṇḍaṃ

Tadā {pb:V:7.0013} eko bārāṇasidvāragāmavāsī brāhmaṇo somadattena nāma puttena saddhiṃ araññaṃ gantvā sūlayantapāsavāgurādīhi oḍḍetvā mige vadhitvā maṃsaṃ kājenāharitvā vikkiṇanto jīvikaṃ kappesi. So ekadivasaṃ antamaso godhāmattampi alabhitvā ‘‘tāta somadatta, sace tucchahatthā gamissāma, mātā te kujjhissati, yaṃ kiñci gahetvā gamissāmā’’ti vatvā bodhisattassa nipannavammikaṭṭhānābhimukho gantvā pānīyaṃ pātuṃ yamunaṃ otarantānaṃ migānaṃ padavalañjaṃ disvā ‘‘tāta, migamaggo paññāyati, tvaṃ paṭikkamitvā tiṭṭhāhi, ahaṃ pānīyatthāya āgataṃ migaṃ vijjhissāmī’’ti dhanuṃ ādāya migaṃ olokento ekasmiṃ rukkhamūle aṭṭhāsi. Atheko migo sāyanhasamaye pānīyaṃ pātuṃ āgato. So taṃ vijjhi. Migo tattha apatitvā saravegena tajjito lohitena paggharantena palāyi. Pitāputtā naṃ anubandhitvā patitaṭṭhāne maṃsaṃ gahetvā araññā nikkhamitvā sūriyatthaṅgamanavelāya taṃ nigrodhaṃ patvā ‘‘idāni akālo, na sakkā gantuṃ, idheva vasissāmā’’ti maṃsaṃ ekamante ṭhapetvā rukkhaṃ āruyha viṭapantare nipajjiṃsu. Brāhmaṇo paccūsasamaye pabujjhitvā migasaddasavanāya sotaṃ odahi.

Tasmiṃ khaṇe nāgamāṇavikāyo āgantvā bodhisattassa pupphāsanaṃ paññāpesuṃ. So ahisarīraṃ antaradhāpetvā sabbālaṅkārapaṭimaṇḍitaṃ dibbasarīraṃ māpetvā sakkalīlāya pupphāsane nisīdi. Nāgamāṇavikāpi naṃ gandhamālādīhi pūjetvā dibbatūriyāni vādetvā naccagītaṃ paṭṭhapesuṃ. Brāhmaṇo taṃ saddaṃ sutvā ‘‘ko nu kho esa, jānissāmi na’’nti cintetvā ‘‘putta, puttā’’ti vatvāpi puttaṃ pabodhetuṃ asakkonto ‘‘sayatu esa, kilanto bhavissati, ahameva gamissāmī’’ti rukkhā oruyha tassa santikaṃ agamāsi. Nāgamāṇavikā taṃ disvā saddhiṃ tūriyehi bhūmiyaṃ nimujjitvā attano nāgabhavanameva gatā. Bodhisatto ekakova {pb:P:6.0171}{pb:M:7.0015} ahosi. Brāhmaṇo tassa santikaṃ gantvā pucchanto gāthādvayamāha –

::hangnum
797\.
::

::gatha1
‘‘Pupphābhihārassa vanassa majjhe, ko lohitakkho vitatantaraṃso;
::

::gathalast
Kā kambukāyūradharā suvatthā, tiṭṭhanti nāriyo dasa vandamānā.
::

::hangnum
798\.
::

::gatha1
‘‘Ko {pb:V:7.0014} tvaṃ brahābāhu vanassa majjhe, virocasi ghatasittova aggi;
::

::gathalast
Mahesakkho aññatarosi yakkho, udāhu nāgosi mahānubhāvo’’ti.
::

Tattha **pupphābhihārassā**ti bodhisattassa pūjanatthāya ābhatena dibbapupphābhihārena samannāgatassa. **Ko**ti ko nāma tvaṃ. **Lohitakkho**ti rattakkho. **Vitatantaraṃso**ti puthulaantaraṃso. **Kambukāyūradharā**ti suvaṇṇālaṅkāradharā. **Brahābāhū**ti mahābāhu.

Taṃ sutvā mahāsatto ‘‘sacepi ‘sakkādīsu aññatarohamasmī’ti vakkhāmi, saddahissatevāyaṃ brāhmaṇo, ajja pana mayā saccameva kathetuṃ vaṭṭatī’’ti cintetvā attano nāgarājabhāvaṃ kathento āha –

::hangnum
799\.
::

::gatha1
‘‘Nāgohamasmi iddhimā, tejassī duratikkamo;
::

::gathalast
Ḍaṃseyyaṃ tejasā kuddho, phītaṃ janapadaṃ api.
::

::hangnum
800\.
::

::gatha1
‘‘Samuddajā hi me mātā, dhataraṭṭho ca me pitā;
::

::gathalast
Sudassanakaniṭṭhosmi, bhūridattoti maṃ vidū’’ti.
::

Tattha **tejassī**ti visatejena tejavā. **Duratikkamo**ti aññena atikkamituṃ asakkuṇeyyo. **Ḍaṃseyya**nti sacāhaṃ kuddho phītaṃ janapadaṃ api ḍaṃseyyaṃ, pathaviyaṃ mama dāṭhāya patitamattāya saddhiṃ pathaviyā mama tejena so sabbo janapado bhasmā bhaveyyāti vadati. **Sudassanakaniṭṭhosmī**ti ahaṃ mama bhātu sudassanassa kaniṭṭho asmi. **Vidū**ti evaṃ mamaṃ pañcayojanasatike nāgabhavane jānantīti.

Idañca {pb:M:7.0016} pana vatvā mahāsatto cintesi ‘‘ayaṃ brāhmaṇo caṇḍo pharuso, ahituṇḍikassa ārocetvā uposathakammassa me antarāyampi kareyya, yaṃ nūnāhaṃ imaṃ nāgabhavanaṃ netvā mahantaṃ yasaṃ datvā uposathakammaṃ addhaniyaṃ kareyya’’nti. Atha naṃ āha {pb:P:6.0172} ‘‘brāhmaṇa, mahantaṃ te yasaṃ dassāmi, ramaṇīyaṃ nāgabhavanaṃ, ehi tattha gacchāmā’’ti. ‘‘Sāmi, putto me atthi, tasmiṃ gacchante āgamissāmī’’ti. Atha naṃ mahāsatto ‘‘gaccha, brāhmaṇa, ānehi na’’nti vatvā attano āvāsaṃ ācikkhanto āha –

::hangnum
801\.
::

::gatha1
‘‘Yaṃ {pb:V:7.0015} gambhīraṃ sadāvaṭṭaṃ, rahadaṃ bhesmaṃ pekkhasi;
::

::gathalast
Esa dibyo mamāvāso, anekasataporiso.
::

::hangnum
802\.
::

::gatha1
‘‘Mayūrakoñcābhirudaṃ, nīlodaṃ vanamajjhato;
::

::gathalast
Yamunaṃ pavisa mā bhīto, khemaṃ vattavataṃ siva’’nti.
::

Tattha **sadāvaṭṭa**nti sadā pavattaṃ āvaṭṭaṃ. **Bhesma**nti bhayānakaṃ. **Pekkhasī**ti yaṃ evarūpaṃ rahadaṃ passasi. **Mayūrakoñcābhiruda**nti ubhosu tīresu vanaghaṭāyaṃ vasantehi mayūrehi ca koñcehi ca abhirudaṃ upakūjitaṃ. **Nīloda**nti nīlasalilaṃ. **Vanamajjhato**ti vanamajjhena sandamānaṃ. **Pavisa mā bhīto**ti evarūpaṃ yamunaṃ abhīto hutvā pavisa. **Vattavata**nti vattasampannānaṃ ācāravantānaṃ vasanabhūmiṃ pavisa, gaccha, brāhmaṇa, puttaṃ ānehīti.

Brāhmaṇo gantvā puttassa tamatthaṃ ārocetvā puttaṃ ānesi. Mahāsatto te ubhopi ādāya yamunātīraṃ gantvā tīre ṭhito āha –

::hangnum
803\.
::

::gatha1
‘‘Tattha patto sānucaro, saha puttena brāhmaṇa;
::

::gathalast
Pūjito mayhaṃ kāmehi, sukhaṃ brāhmaṇa vacchasī’’ti.
::

Tattha **tattha patto**ti tvaṃ amhākaṃ nāgabhavanaṃ patto hutvā. **Mayha**nti mama santakehi kāmehi pūjito. **Vacchasī**ti tattha nāgabhavane sukhaṃ vasissati.

Evaṃ vatvā mahāsatto ubhopi te pitāputte attano ānubhāvena nāgabhavanaṃ ānesi. Tesaṃ tattha dibbo attabhāvo pātubhavi. Atha {pb:M:7.0017} nesaṃ mahāsatto dibbasampattiṃ datvā cattāri cattāri nāgakaññāsatāni adāsi. Te mahāsampattiṃ anubhaviṃsu. Bodhisattopi appamatto uposathakammaṃ akāsi. Anvaḍḍhamāsaṃ mātāpitūnaṃ upaṭṭhānaṃ gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā ‘‘yena te attho, taṃ vadeyyāsi, anukkaṇṭhamāno abhiramā’’ti vatvā somadattenapi saddhiṃ paṭisanthāraṃ katvā attano nivesanaṃ agacchi. Brāhmaṇo ekasaṃvaccharaṃ nāgabhavane vasitvā mandapuññatāya ukkaṇṭhito {pb:P:6.0173} manussalokaṃ gantukāmo ahosi. Nāgabhavanamassa lokantaranirayo viya alaṅkatapāsādo bandhanāgāraṃ viya alaṅkatanāgakaññā yakkhiniyo viya upaṭṭhahiṃsu. So ‘‘ahaṃ tāva ukkaṇṭhito{pb:V:7.0016}, somadattassapi cittaṃ jānissāmī’’ti tassa santikaṃ gantvā āha ‘‘kiṃ, tāta, ukkaṇṭhasī’’ti? ‘‘Kasmā ukkaṇṭhissāmi na ukkaṇṭhāmi, tvaṃ pana ukkaṇṭhasi, tātā’’ti? ‘‘Āma tātā’’ti. ‘‘Kiṃkāraṇā’’ti. ‘‘Tava mātu ceva bhātubhaginīnañca adassanena ukkaṇṭhāmi, ehi, tāta somadatta, gacchāmā’’ti. So ‘‘na gacchāmī’’ti vatvāpi punappunaṃ pitarā yāciyamāno ‘‘sādhū’’ti sampaṭicchi.

Brāhmaṇo ‘‘puttassa tāva me mano laddho, sace panāhaṃ bhūridattassa ‘ukkaṇṭhitomhī’ti vakkhāmi, atirekataraṃ me yasaṃ dassati, evaṃ me gamanaṃ na bhavissati. Ekena pana upāyena tassa sampattiṃ vaṇṇetvā ‘tvaṃ evarūpaṃ sampattiṃ pahāya kiṃkāraṇā manussalokaṃ gantvā uposathakammaṃ karosī’ti pucchitvā ‘saggatthāyā’ti vutte ‘tvaṃ tāva evarūpaṃ sampattiṃ pahāya saggatthāya uposathakammaṃ karosi, kimaṅgaṃ pana mayaṃyeva paradhanena jīvikaṃ kappema, ahampi manussalokaṃ gantvā ñātake disvā pabbajitvā samaṇadhammaṃ karissāmī’ti naṃ saññāpessāmi. Atha me so gamanaṃ anujānissatī’’ti cintetvā ekadivasaṃ tenāgantvā ‘‘kiṃ, brāhmaṇa, ukkaṇṭhasī’’ti pucchito ‘‘tumhākaṃ santikā amhākaṃ na kiñci parihāyatī’’ti kiñci gamanapaṭibaddhaṃ avatvāva ādito tāva tassa sampattiṃ vaṇṇento āha –

::hangnum
804\.
::

::gatha1
‘‘Samā samantaparito, pahūtatagarā mahī;
::

::gathalast
Indagopakasañchannā, sobhati harituttamā.
::

::hangnum
805\.
::

::gatha1
‘‘Rammāni {pb:M:7.0018} vanacetyāni, rammā haṃsūpakūjitā;
::

::gathalast
Opupphapaddhā tiṭṭhanti, pokkharañño sunimmitā.
::

::hangnum
806\.
::

::gatha1
‘‘Aṭṭhaṃsā sukatā thambhā, sabbe veḷuriyāmayā;
::

::gathalast
Sahassathambhā pāsādā, pūrā kaññāhi jotare.
::

::hangnum
807\.
::

::gatha1
‘‘Vimānaṃ {pb:P:6.0174} upapannosi, dibyaṃ puññehi attano;
::

::gathalast
Asambādhaṃ sivaṃ rammaṃ, accantasukhasaṃhitaṃ.
::

::hangnum
808\.
::

::gatha1
‘‘Maññe sahassanettassa, vimānaṃ nābhikaṅkhasi;
::

::gathalast
Iddhī hi tyāyaṃ vipulā, sakkasseva jutīmato’’ti.
::

Tattha {pb:V:7.0017} **samā samantaparito**ti parisamantato sabbadisābhāgesu ayaṃ tava nāgabhavane mahī suvaṇṇarajatamaṇi muttāvālukāparikiṇṇā samatalā. **Pahūtatagarā mahī**ti bahukehi tagaragacchehi samannāgatā. **Indagopakasañchannā**ti suvaṇṇaindagopakehi sañchannā. **Sobhati harituttamā**ti haritavaṇṇadabbatiṇasañchannā sobhatīti attho. **Vanacetyānī**ti vanaghaṭā. **Opupphapaddhā**ti pupphitvā patitehi padumapattehi sañchannā udakapiṭṭhā. **Sunimmitā**ti tava puññasampattiyā suṭṭhu nimmitā. **Aṭṭhaṃsā**ti tava vasanapāsādesu aṭṭhaṃsā sukatā veḷuriyamayā thambhā. Tehi thambhehi sahassathambhā tava pāsādā nāgakaññāhi pūrā vijjotanti. **Upapannosī**ti evarūpe vimāne nibbattosīti attho. **Sahassanettassa vimāna**nti sakkassa vejayantapāsādaṃ. **Iddhī hi tyāyaṃ vipulā**ti yasmā tavāyaṃ vipulā iddhi, tasmā tvaṃ tena uposathakammena sakkassa vimānampi na patthesi, aññaṃ tato uttari mahantaṃ ṭhānaṃ patthesīti maññāmi.

Taṃ sutvā mahāsatto ‘‘mā hevaṃ, brāhmaṇa, avaca, sakkassa yasaṃ paṭicca amhākaṃ yaso sinerusantike sāsapo viya, mayaṃ tassa paricārakepi na agghāmā’’ti vatvā gāthamāha –

::hangnum
809\.
::

::gatha1
‘‘Manasāpi na pattabbo, ānubhāvo jutīmato;
::

::gathalast
Paricārayamānānaṃ, saindānaṃ vasavattina’’nti.
::

Tassattho {pb:M:7.0019} – brāhmaṇa, sakkassa yaso nāma ekaṃ dve tayo cattāro vā divase ‘‘ettako siyā’’ti manasā cintentenapi na abhipattabbo. Yepi naṃ cattāro mahārājāno paricārenti, tesaṃ devarājānaṃ paricārayamānānaṃ indaṃ nāyakaṃ katvā carantānaṃ saindānaṃ vasavattīnaṃ catunnaṃ lokapālānaṃ yasassapi amhākaṃ tiracchānagatānaṃ yaso soḷasiṃ kalaṃ nagghatīti.

Evañca pana vatvā ‘‘idaṃ te maññe sahassanettassa vimāna’’nti vacanaṃ sutvā ahaṃ taṃ anussariṃ. ‘‘Ahañhi vejayantaṃ patthento uposathakammaṃ karomī’’ti tassa attano patthanaṃ ācikkhanto āha –

::hangnum
810\.
::

::gatha1
‘‘Taṃ vimānaṃ abhijjhāya, amarānaṃ sukhesinaṃ;
::

::gathalast
Uposathaṃ upavasanto, semi vammikamuddhanī’’ti.
::

Tattha {pb:V:7.0018}{pb:P:6.0175} **abhijjhāyā**ti patthetvā. **Amarāna**nti dīghāyukānaṃ devānaṃ. **Sukhesina**nti esitasukhānaṃ sukhe patiṭṭhitānaṃ.

Kaṃ sutvā brāhmaṇo ‘‘idāni me okāso laddho’’ti somanassappatto gantuṃ āpucchanto gāthādvayamāha –

::hangnum
811\.
::

::gatha1
‘‘Ahañca migamesāno, saputto pāvisiṃ vanaṃ;
::

::gathalast
Taṃ maṃ mataṃ vā jīvaṃ vā, nābhivedenti ñātakā.
::

::hangnum
812\.
::

::gatha1
‘‘Āmantaye bhūridattaṃ, kāsiputtaṃ yasassinaṃ;
::

::gathalast
Tayā no samanuññātā, api passemu ñātake’’ti.
::

Tattha **nābhivedentī**ti na jānanti, kathentopi nesaṃ natthi. **Āmantaye**ti āmantayāmi. **Kāsiputta**nti kāsirājadhītāya puttaṃ.

Tato bodhisatto āha –

::hangnum
813\.
::

::gatha1
‘‘Eso hi vata me chando, yaṃ vasesi mamantike;
::

::gathalast
Na hi etādisā kāmā, sulabhā honti mānuse.
::

::hangnum
814\.
::

::gatha1
‘‘Sace tvaṃ nicchase vatthuṃ, mama kāmehi pūjito;
::

::gathalast
Mayā tvaṃ samanuññāto, sotthiṃ passāhi ñātake’’ti.
::

Mahāsatto {pb:M:7.0020} gāthādvayaṃ vatvā cintesi – ‘‘ayaṃ maṇiṃ nissāya sukhaṃ jīvanto kassaci nācikkhissati, etassa sabbakāmadadaṃ maṇiṃ dassāmī’’ti. Athassa taṃ dadanto āha –

::hangnum
815\.
::

::gatha1
‘‘Dhārayimaṃ maṇiṃ dibyaṃ, pasuṃ putte ca vindati;
::

::gathalast
Arogo sukhito hoti, gacchevādāya brāhmaṇā’’ti.
::

Tattha {pb:V:7.0019} **pasuṃ putte ca vindatī**ti imaṃ maṇiṃ dhārayamāno imassānubhāvena pasuñca putte ca aññañca yaṃ icchati, taṃ sabbaṃ labhati.

Tato brāhmaṇo gāthamāha –

::hangnum
816\.
::

::gatha1
‘‘Kusalaṃ paṭinandāmi, bhūridatta vaco tava;
::

::gathalast
Pabbajissāmi jiṇṇosmi, na kāme abhipatthaye’’ti.
::

Tassattho – bhūridatta, tava vacanaṃ kusalaṃ anavajjaṃ, taṃ paṭinandāmi na paṭikkhipāmi. Ahaṃ pana jiṇṇo asmi, tasmā pabbajissāmi, na kāme abhipatthayāmi, kiṃ me maṇināti.

Bodhisatto āha –

::hangnum
817\.
::

::gatha1
‘‘Brahmacariyassa ce bhaṅgo, hoti bhogehi kāriyaṃ;
::

::gathalast
Avikampamāno eyyāsi, bahuṃ dassāmi te dhana’’nti.
::

Tattha {pb:P:6.0176} **ce bhaṅgo**ti brahmacariyavāso nāma dukkaro, anabhiratassa brahmacariyassa ce bhaṅgo hoti, tadā gihibhūtassa bhogehi kāriyaṃ hoti, evarūpe kāle tvaṃ nirāsaṅko hutvā mama santikaṃ āgaccheyyāsi, bahuṃ te dhanaṃ dassāmīti.

Brāhmaṇo āha –

::hangnum
818\.
::

::gatha1
‘‘Kusalaṃ paṭinandāmi, bhūridatta vaco tava;
::

::gathalast
Punapi āgamissāmi, sace attho bhavissatī’’ti.
::

Tattha **punapī**ti puna api, ayameva vā pāṭho.

Athassa {pb:M:7.0021} tattha avasitukāmataṃ ñatvā mahāsatto nāgamāṇavake āṇāpetvā brāhmaṇaṃ manussalokaṃ pāpesi. Tamatthaṃ pakāsento satthā āha –

::hangnum
819\.
::

::gatha1
‘‘Idaṃ {pb:V:7.0020} vatvā bhūridatto, pesesi caturo jane;
::

::gathalast
Etha gacchatha uṭṭhetha, khippaṃ pāpetha brāhmaṇaṃ.
::

::hangnum
820\.
::

::gatha1
‘‘Tassa taṃ vacanaṃ sutvā, uṭṭhāya caturo janā;
::

::gathalast
Pesitā bhūridattena, khippaṃ pāpesu brāhmaṇa’’nti.
::

Tattha **pāpesū**ti yamunāto uttāretvā bārāṇasimaggaṃ pāpayiṃsu, pāpayitvā ca pana ‘‘tumhe gacchathā’’ti vatvā nāgabhavanameva paccāgamiṃsu.

Brāhmaṇopi ‘‘tāta somadatta, imasmiṃ ṭhāne migaṃ vijjhimhā, imasmiṃ sūkara’’nti puttassa ācikkhanto antarāmagge pokkharaṇiṃ disvā ‘‘tāta somadatta, nhāyāmā’’ti vatvā ‘‘sādhu, tātā’’ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṃ katvā pokkharaṇītīre ṭhapetvā otaritvā nhāyiṃsu. Tasmiṃ khaṇe tāni antaradhāyitvā nāgabhavanameva agamaṃsu. Paṭhamaṃ nivatthakāsāvapilotikāva nesaṃ sarīre paṭimuñciṃsu, dhanusarasattiyopi pākatikāva ahesuṃ. Somadatto ‘‘nāsitāmhā tayā, tātā’’ti paridevi. Atha naṃ pitā ‘‘mā cintayi, migesu santesu araññe mige vadhitvā jīvikaṃ kappessāmā’’ti assāsesi. Somadattassa mātā tesaṃ āgamanaṃ sutvā paccuggantvā gharaṃ netvā annapānena santappesi. Brāhmaṇo bhuñjitvā niddaṃ okkami. Itarā puttaṃ pucchi ‘‘tāta{pb:P:6.0177}, ettakaṃ kālaṃ kuhiṃ gatatthā’’ti? ‘‘Amma, bhūridattanāgarājena amhe nāgabhavanaṃ nītā, tato ukkaṇṭhitvā idāni āgatā’’ti. ‘‘Kiñci pana vo ratanaṃ ābhata’’nti. ‘‘Nābhataṃ ammā’’ti. ‘‘Kiṃ tumhākaṃ tena kiñci na dinna’’nti. ‘‘Amma, bhūridattena me pitu sabbakāmadado maṇi dinno ahosi, iminā pana na gahito’’ti. ‘‘Kiṃkāraṇā’’ti. ‘‘Pabbajissati kirā’’ti. Sā ‘‘ettakaṃ kālaṃ dārake mama bhāraṃ karonto nāgabhavane vasitvā idāni kira pabbajissatī’’ti kujjhitvā vīhibhañjanadabbiyā piṭṭhiṃ pothentī ‘‘are, duṭṭhabrāhmaṇa, pabbajissāmīti kira maṇiratanaṃ na gaṇhasi, atha kasmā apabbajitvā idhāgatosi, nikkhama mama gharā sīgha’’nti santajjesi. Atha naṃ ‘‘bhadde, mā kujjhi, araññe migesu santesu ahaṃ taṃ posessāmī’’ti {pb:M:7.0022} vatvā puttena saddhiṃ araññaṃ gantvā purimaniyāmeneva jīvikaṃ kappesi.

Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṃ viyūhitvā ekaṃ nāgarājānaṃ sīse gaṇhi. Tadāhi supaṇṇā nāgaṃ gahetuṃ ajānanakāyeva{pb:V:7.0021}, pacchā paṇḍarajātake jāniṃsu. So pana taṃ sīse gahetvāpi udake anottharanteyeva ukkhipitvā olambantaṃ ādāya himavantamatthakena pāyāsi. Tadā ceko kāsiraṭṭhavāsī brāhmaṇo isipabbajjaṃ pabbajitvā himavantappadese paṇṇasālaṃ māpetvā paṭivasati. Tassa caṅkamanakoṭiyaṃ mahānigrodharukkho atthi. So tassa mūle divāvihāraṃ karoti. Supaṇṇo nigrodhamatthakena nāgaṃ harati. Nāgo olambanto mokkhatthāya naṅguṭṭhena nigrodhaviṭapaṃ veṭhesi. Supaṇṇo taṃ ajānantova mahabbalatāya ākāse pakkhandiyeva. Nigrodharukkho samūlo uppāṭito. Supaṇṇo nāgaṃ simbalivanaṃ netvā tuṇḍena paharitvā kucchiṃ phāletvā nāgamedaṃ {pb:P:6.0178} khāditvā sarīraṃ samuddakucchimhi chaḍḍesi. Nigrodharukkho patanto mahāsaddamakāsi. Supaṇṇo ‘‘kissa eso saddo’’ti adho olokento nigrodharukkhaṃ disvā ‘‘kuto esa mayā uppāṭito’’ti cintetvā ‘‘tāpasassa caṅkamanakoṭiyā nigrodho eso’’ti tathato ñatvā ‘‘ayaṃ tassa bahūpakāro, ‘akusalaṃ nu kho me pasutaṃ, udāhu no’ti tameva pucchitvā jānissāmī’’ti māṇavakavesena tassa santikaṃ agamāsi.

Tasmiṃ khaṇe tāpaso taṃ ṭhānaṃ samaṃ karoti. Supaṇṇarājā tāpasaṃ vanditvā ekamantaṃ nisinno ajānanto viya ‘‘kissa ṭhānaṃ, bhante, ida’’nti pucchi. ‘‘Upāsaka, eko supaṇṇo bhojanatthāya nāgaṃ haranto nāgena mokkhatthāya nigrodhaviṭapaṃ naṅguṭṭhena veṭhitāyapi attano mahabbalatāya pakkhantitvā gato, atha nigrodharukkho uppāṭito, idaṃ tassa uppāṭitaṭṭhāna’’nti. ‘‘Kiṃ pana, bhante, tassa supaṇṇassa akusalaṃ hoti, udāhu no’’ti? ‘‘Sace na jānāti, acetanakammaṃ nāma akusalaṃ na hotī’’ti. ‘‘Kiṃ nāgassa pana{pb:M:7.0023}, bhante’’ti? ‘‘So imaṃ nāsetuṃ na gaṇhi, mokkhatthāya gaṇhi, tasmā tassapi na hotiyevā’’ti. Supaṇṇo tāpasassa tussitvā ‘‘bhante, ahaṃ so supaṇṇarājā, tumhākañhi pañhaveyyākaraṇena tuṭṭho. Tumhe araññe vasatha, ahañcekaṃ alampāyanamantaṃ jānāmi, anaggho manto. Tamahaṃ tumhākaṃ ācariyabhāgaṃ katvā dammi, paṭiggaṇhatha na’’nti āha. ‘‘Alaṃ mayhaṃ mantena, gacchatha tumhe’’ti. So taṃ punappunaṃ yācitvā sampaṭicchāpetvā mantaṃ datvā osadhāni ācikkhitvā pakkāmi.

::centre
Garuḷakaṇḍaṃ niṭṭhitaṃ.
::

#### Kīḷanakaṇḍaṃ

Tasmiṃ {pb:V:7.0022} kāle bārāṇasiyaṃ eko daliddabrāhmaṇo bahuṃ iṇaṃ gahetvā iṇasāmikehi codiyamāno ‘‘kiṃ me idha vāsena, araññaṃ pavisitvā mataṃ seyyo’’ti nikkhamitvā vanaṃ pavisitvā anupubbena taṃ assamapadaṃ patvā tāpasaṃ vattasampadāya ārādhesi. Tāpaso ‘‘ayaṃ brāhmaṇo mayhaṃ ativiya upakārako, supaṇṇarājena dinnaṃ dibbamantamassa dassāmī’’ti cintetvā ‘‘brāhmaṇa, ahaṃ alampāyanamantaṃ jānāmi, taṃ te dammi, gaṇhāhi na’’nti vatvā ‘‘alaṃ, bhante, na mayhaṃ mantenattho’’ti {pb:P:6.0179} vuttepi punappunaṃ vatvā nippīḷetvā sampaṭicchāpetvā adāsiyeva. Tassa ca mantassa anucchavikāni osadhāni ceva mantupacārañca sabbaṃ kathesi. Brāhmaṇo ‘‘laddho me jīvitupāyo’’ti katipāhaṃ vasitvā ‘‘vātābādho me, bhante, bādhatī’’ti apadesaṃ katvā tāpasena vissajjito taṃ vanditvā khamāpetvā araññā nikkhamitvā anupubbena yamunāya tīraṃ patvā taṃ mantaṃ sajjhāyanto mahāmaggaṃ gacchati.

Tasmiṃ kāle sahassamattā bhūridattassa paricārikā nāgamāṇavikā taṃ sabbakāmadadaṃ maṇiratanaṃ ādāya nāgabhavanā nikkhamitvā yamunātīre vālukarāsimhi ṭhapetvā tassa obhāsena sabbarattiṃ udakakīḷaṃ kīḷitvā aruṇuggamane sabbālaṅkārena alaṅkaritvā maṇiratanaṃ parivāretvā siriṃ pavesayamānā nisīdiṃsu. Brāhmaṇopi mantaṃ sajjhāyanto taṃ ṭhānaṃ pāpuṇi. Tā mantasaddaṃ sutvāva ‘‘iminā supaṇṇena bhavitabba’’nti maraṇabhayatajjitā maṇiratanaṃ aggahetvā pathaviyaṃ nimujjitvā nāgabhavanaṃ agamiṃsu. Brāhmaṇopi maṇiratanaṃ disvā ‘‘idāneva me manto samiddho’’ti tuṭṭhamānaso {pb:M:7.0024} maṇiratanaṃ ādāya pāyāsi. Tasmiṃ khaṇe nesādabrāhmaṇo somadattena saddhiṃ migavadhāya araññaṃ pavisanto tassa hatthe taṃ maṇiratanaṃ disvā puttaṃ āha ‘‘tāta, nanu eso amhākaṃ bhūridattena dinno maṇī’’ti? ‘‘Āma, tāta, eso maṇī’’ti. ‘‘Tena hissa aguṇaṃ kathetvā imaṃ brāhmaṇaṃ vañcetvā gaṇhāmetaṃ maṇiratana’’nti. ‘‘Tāta, pubbe bhūridattena dīyamānaṃ na gaṇhi, idāni panesa brāhmaṇo taññeva vañcessati, tuṇhī hohī’’ti. Brāhmaṇo ‘‘hotu, tāta, passasi etassa vā mama vā vañcanabhāva’’nti alampāyanena saddhiṃ sallapanto āha –

::hangnum
821\.
::

::gatha1
‘‘Maṇiṃ paggayha maṅgalyaṃ, sādhuvittaṃ manoramaṃ;
::

::gathalast
Selaṃ byañjanasampannaṃ, ko imaṃ maṇimajjhagā’’ti.
::

Tattha {pb:V:7.0023} **maṅgalya**nti maṅgalasammataṃ sabbakāmadadaṃ. **Ko ima**nti kuhiṃ imaṃ maṇiṃ adhigatosi.

Tato {pb:P:6.0180} alampāyano gāthamāha –

::hangnum
822\.
::

::gatha1
‘‘Lohitakkhasahassāhi, samantā parivāritaṃ;
::

::gathalast
Ajja kālaṃ pathaṃ gacchaṃ, ajjhagāhaṃ maṇiṃ ima’’nti.
::

Tassattho – ahaṃ ajja kālaṃ pātova pathaṃ maggaṃ gacchanto rattakkhikāhi sahassamattāhi nāgamāṇavikāhi samantā parivāritaṃ imaṃ maṇiṃ ajjhagā. Maṃ disvā hi sabbāva etā bhayatajjitā imaṃ chaḍḍetvā palātāti.

Nesādabrāhmaṇo taṃ vañcetukāmo maṇiratanassa aguṇaṃ pakāsento attanā gaṇhitukāmo tisso gāthā abhāsi –

::hangnum
823\.
::

::gatha1
‘‘Sūpaciṇṇo ayaṃ selo, accito mānito sadā;
::

::gathalast
Sudhārito sunikkhitto, sabbatthamabhisādhaye.
::

::hangnum
824\.
::

::gatha1
‘‘Upacāravipannassa, nikkhepe dhāraṇāya vā;
::

::gathalast
Ayaṃ selo vināsāya, pariciṇṇo ayoniso.
::

::hangnum
825\.
::

::gatha1
‘‘Na {pb:M:7.0025} imaṃ akusalo dibyaṃ, maṇiṃ dhāretumāraho;
::

::gathalast
Paṭipajja sataṃ nikkhaṃ, dehimaṃ ratanaṃ mama’’nti.
::

Tattha **sabbattha**nti yo imaṃ selaṃ suṭṭhu upacarituṃ accituṃ attano jīvitaṃ viya mamāyituṃ suṭṭhu dhāretuṃ suṭṭhu nikkhipituṃ jānāti, tasseva sūpaciṇṇo accito mānito sudhārito sunikkhitto ayaṃ selo sabbaṃ atthaṃ sādhetīti attho. **Upacāravipannassā**ti yo pana upacāravipanno hoti, tasseso anupāyena pariciṇṇo vināsameva vahatīti vadati. **Dhāretumāraho**ti dhāretuṃ araho. **Paṭipajja sataṃ nikkha**nti amhākaṃ gehe bahū maṇī, mayametaṃ gahetuṃ jānāma. Ahaṃ te nikkhasataṃ dassāmi, taṃ paṭipajja, dehi imaṃ maṇiratanaṃ mamanti. Tassa hi gehe ekopi suvaṇṇanikkho natthi. So pana tassa maṇino sabbakāmadadabhāvaṃ jānāti{pb:V:7.0024}. Tenassa etadahosi ‘‘ahaṃ sasīsaṃ nhatvā maṇiṃ udakena paripphositvā ‘nikkhasataṃ me dehī’ti vakkhāmi, athesa me dassati, tamahaṃ etassa dassāmī’’ti. Tasmā sūro hutvā evamāha.

Tato alampāyano gāthamāha –

::hangnum
826\.
::

::gatha1
‘‘Na ca myāyaṃ maṇī keyyo, gohi vā ratanehi vā;
::

::gathalast
Selo byañjanasampanno, neva keyyo maṇi mamā’’ti.
::

Tattha **na ca myāya**nti ayaṃ maṇi mama santako kenaci vikkiṇitabbo nāma na hoti. **Neva keyyo**ti ayañca mama maṇi lakkhaṇasampanno, tasmā neva keyyo kenaci vatthunāpi vikkiṇitabbo nāma na hotīti.

Nesādabrāhmaṇo {pb:P:6.0181} āha –

::hangnum
827\.
::

::gatha1
‘‘No ce tayā maṇī keyyo, gohi vā ratanehi vā;
::

::gathalast
Atha kena maṇī keyyo, taṃ me akkhāhi pucchito’’ti.
::

Alampāyano āha –

::hangnum
828\.
::

::gatha1
‘‘Yo me saṃse mahānāgaṃ, tejassiṃ duratikkamaṃ;
::

::gathalast
Tassa dajjaṃ imaṃ selaṃ, jalantamiva tejasā’’ti.
::

Tattha **jalantamiva tejasā**ti pabhāya jalantaṃ viya.

Nesādabrāhmaṇo {pb:M:7.0026} āha –

::hangnum
829\.
::

::gatha1
‘‘Ko nu brāhmaṇavaṇṇena, supaṇṇo patataṃ varo;
::

::gathalast
Nāgaṃ jigīsamanvesi, anvesaṃ bhakkhamattano’’ti.
::

Tattha {pb:V:7.0025} **ko nū**ti idaṃ nesādabrāhmaṇo ‘‘attano bhakkhaṃ anvesantena garuḷena bhavitabba’’nti cintetvā evamāha.

Alampāyano evamāha –

::hangnum
830\.
::

::gatha1
‘‘Nāhaṃ dijādhipo homi, adiṭṭho garuḷo mayā;
::

::gathalast
Āsīvisena vittoti, vejjo brāhmaṇa maṃ vidū’’ti.
::

Tattha **maṃ vidū**ti maṃ ‘‘esa āsīvisena vittako alampāyano nāma vejjo’’ti jānanti.

Nesādabrāhmaṇo āha –

::hangnum
831\.
::

::gatha1
‘‘Kiṃ nu tuyhaṃ phalaṃ atthi, kiṃ sippaṃ vijjate tava;
::

::gathalast
Kismiṃ vā tvaṃ paratthaddho, uragaṃ nāpacāyasī’’ti.
::

Tattha **kismiṃ vā tvaṃ paratthaddho**ti tvaṃ kismiṃ vā upatthaddho hutvā, kiṃ nissayaṃ katvā uragaṃ āsīvisaṃ na apacāyasi jeṭṭhakaṃ akatvā avajānāsīti pucchati.

So attano balaṃ dīpento āha –

::hangnum
832\.
::

::gatha1
‘‘Āraññikassa isino, cirarattaṃ tapassino;
::

::gathalast
Supaṇṇo kosiyassakkhā, visavijjaṃ anuttaraṃ.
::

::hangnum
833\.
::

::gatha1
‘‘Taṃ bhāvitattaññataraṃ, sammantaṃ pabbatantare;
::

::gathalast
Sakkaccaṃ taṃ upaṭṭhāsiṃ, rattindivamatandito.
::

::hangnum
834\.
::

::gatha1
‘‘So tadā pariciṇṇo me, vattavā brahmacariyavā;
::

::gathalast
Dibbaṃ pātukarī mantaṃ, kāmasā bhagavā mama.
::

::hangnum
835\.
::

::gatha1
‘‘Tyāhaṃ {pb:V:7.0026}{pb:P:6.0182} mante paratthaddho, nāhaṃ bhāyāmi bhoginaṃ;
::

::gathalast
Ācariyo visaghātānaṃ, alampānoti maṃ vidū’’ti.
::

Tattha {pb:M:7.0027} **kosiyassakkhā**ti kosiyagottassa isino supaṇṇo ācikkhi. Tena akkhātakāraṇaṃ pana sabbaṃ vitthāretvā kathetabbaṃ. **Bhāvitattaññatara**nti bhāvitattānaṃ isīnaṃ aññataraṃ. **Sammanta**nti vasantaṃ. **Kāmasā**ti attano icchāya. **Mamā**ti taṃ mantaṃ mayhaṃ pakāsesi. **Tyāhaṃ mante, paratthaddho**ti ahaṃ te mante upatthaddho nissito. **Bhogina**nti nāgānaṃ. **Visaghātāna**nti visaghātakavejjānaṃ.

Taṃ sutvā nesādabrāhmaṇo cintesi ‘‘ayaṃ alampāyano yvāssa nāgaṃ dasseti, tassa maṇiratanaṃ dassati, bhūridattamassa dassetvā maṇiṃ gaṇhissāmī’’ti. Tato puttena saddhiṃ mantento gāthamāha –

::hangnum
836\.
::

::gatha1
‘‘Gaṇhāmase maṇiṃ tāta, somadatta vijānahi;
::

::gathalast
Mā daṇḍena siriṃ pattaṃ, kāmasā pajahimhase’’ti.
::

Tattha **gaṇhāmase**ti gaṇhāma. **Kāmasā**ti attano ruciyā daṇḍena paharitvā mā jahāma.

Somadatto āha –

::hangnum
837\.
::

::gatha1
‘‘Sakaṃ nivesanaṃ pattaṃ, yo taṃ brāhmaṇa pūjayi;
::

::gathalast
Evaṃ kalyāṇakārissa, kiṃ mohā dubbhimicchasi.
::

::hangnum
838\.
::

::gatha1
‘‘Sace tvaṃ dhanakāmosi, bhūridatto padassati;
::

::gathalast
Tameva gantvā yācassu, bahuṃ dassati te dhana’’nti.
::

Tattha **pūjayī**ti dibbakāmehi pūjayittha. **Dubbhimicchasī**ti kiṃ tathārūpassa mittassa dubbhikammaṃ kātuṃ icchasi tātāti.

Brāhmaṇo āha –

::hangnum
839\.
::

::gatha1
‘‘Hatthagataṃ {pb:V:7.0027} pattagataṃ, nikiṇṇaṃ khādituṃ varaṃ;
::

::gathalast
Mā no sandiṭṭhiko attho, somadatta upaccagā’’ti.
::

Tattha **hatthagata**nti tāta somadatta, tvaṃ taruṇako lokapavattiṃ na jānāsi. Yañhi hatthagataṃ vā hoti pattagataṃ vā purato vā nikiṇṇaṃ ṭhapitaṃ, tadeva me khādituṃ varaṃ, na dūre ṭhitaṃ.

Somadatto {pb:P:6.0183}{pb:M:7.0028} āha –

::hangnum
840\.
::

::gatha1
‘‘Paccati niraye ghore, mahissamapi vivarati;
::

::gathalast
Mittadubbhī hitaccāgī, jīvarevāpi sussati.
::

::hangnum
841\.
::

::gatha1
‘‘Sace tvaṃ dhanakāmosi, bhūridatto padassati;
::

::gathalast
Maññe attakataṃ veraṃ, na ciraṃ vedayissasī’’ti.
::

Tattha **mahissamapi vivaratī**ti tāta, mittadubbhino jīvantasseva pathavī bhijjitvā vivaraṃ deti. **Hitaccāgī**ti attano hitapariccāgī. **Jīvarevāpi sussatī**ti jīvamānova sussati, manussapeto hoti. **Attakataṃ vera**nti attanā kataṃ pāpaṃ. **Na cira**nti na cirasseva vedayissasīti maññāmi.

Brāhmaṇo āha –

::hangnum
842\.
::

::gatha1
‘‘Mahāyaññaṃ yajitvāna, evaṃ sujjhanti brāhmaṇā;
::

::gathalast
Mahāyaññaṃ yajissāma, evaṃ mokkhāma pāpakā’’ti.
::

Tattha **sujjhantī**ti tāta somadatta, tvaṃ daharo na kiñci jānāsi, brāhmaṇā nāma yaṃ kiñci pāpaṃ katvā yaññena sujjhantīti dassento evamāha.

Somadatto āha –

::hangnum
843\.
::

::gatha1
‘‘Handa {pb:V:7.0028} dāni apāyāmi, nāhaṃ ajja tayā saha;
::

::gathalast
Padampekaṃ na gaccheyyaṃ, evaṃ kibbisakārinā’’ti.
::

Tattha **apāyāmī**ti apagacchāmi, palāyāmīti attho.

Evañca pana vatvā paṇḍito māṇavo pitaraṃ attano vacanaṃ gāhāpetuṃ asakkonto mahantena saddena devatā ujjhāpetvā ‘‘evarūpena pāpakārinā saddhiṃ na gamissāmī’’ti pitu passantasseva palāyitvā himavantaṃ pavisitvā pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji. Tamatthaṃ pakāsento satthā āha –

::hangnum
844\.
::

::gatha1
‘‘Idaṃ {pb:M:7.0029} vatvāna pitaraṃ, somadatto bahussuto;
::

::gathalast
Ujjhāpetvāna bhūtāni, tamhā ṭhānā apakkamī’’ti.
::

Nesādabrāhmaṇo ‘‘somadatto ṭhapetvā attano gehaṃ kuhiṃ gamissatī’’ti cintento alampāyanaṃ thokaṃ anattamanaṃ disvā ‘‘alampāyana{pb:P:6.0184}, mā cintayi, dassessāmi te bhūridatta’’nti taṃ ādāya nāgarājassa uposathakaraṇaṭṭhānaṃ gantvā vammikamatthake bhoge ābhujitvā nipannaṃ nāgarājānaṃ disvā avidūre ṭhito hatthaṃ pasāretvā dve gāthā abhāsi –

::hangnum
845\.
::

::gatha1
‘‘Gaṇhāhetaṃ mahānāgaṃ, āharetaṃ maṇiṃ mama;
::

::gathalast
Indagopakavaṇṇābho, yassa lohitako siro.
::

::hangnum
846\.
::

::gatha1
‘‘Kappāsapicurāsīva, eso kāyo padissati;
::

::gathalast
Vammikaggagato seti, taṃ tvaṃ gaṇhāhi brāhmaṇā’’ti.
::

Tattha **indagopakavaṇṇābho**ti indagopakavaṇṇo viya ābhāsati. **Kappāsapicurāsīvā**ti suvihitassa kappāsapicuno rāsi viya.

Atha mahāsatto akkhīni ummīletvā nesādabrāhmaṇaṃ disvā ‘‘ayaṃ uposathassa me antarāyaṃ kareyyāti imaṃ nāgabhavanaṃ netvā mahāsampattiyā patiṭṭhāpesiṃ. Mayā dīyamānaṃ maṇiṃ gaṇhituṃ na icchi. Idāni pana ahituṇḍikaṃ gahetvā āgacchati. Sacāhaṃ imassa mittadubbhino {pb:V:7.0029} kujjheyyaṃ, sīlaṃ me khaṇḍaṃ bhavissati. Mayā kho pana paṭhamaññeva caturaṅgasamannāgato uposatho adhiṭṭhito, so yathādhiṭṭhitova hotu, alampāyano maṃ chindatu vā pacatu vā, sūlena vā vijjhatu, nevassa kujjhissāmī’’ti cintetvā ‘‘sace kho panāhaṃ ime olokessāmi, bhasmā bhaveyyuṃ. Maṃ pothentepi na kujjhissāmi na olokessāmī’’ti akkhīni nimīletvā adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā nipajji. Nesādabrāhmaṇopi ‘‘bho alampāyana, imaṃ nāgaṃ gaṇhāhi, dehi me maṇi’’nti āha. Alampāyano nāgaṃ disvā tuṭṭho maṇiṃ kismiñci agaṇetvā ‘‘gaṇha, brāhmaṇā’’ti tassa hatthe khipi. So tassa hatthato gaḷitvā pathaviyaṃ pati. Patitamattova pathaviṃ pavisitvā nāgabhavanameva gato.

Brāhmaṇo {pb:M:7.0030} maṇiratanato bhūridattena saddhiṃ mittabhāvato puttatoti tīhi parihāyi. So ‘‘nippaccayo jātomhi, puttassa me vacanaṃ na kata’’nti paridevanto gehaṃ agamāsi. Alampāyanopi {pb:P:6.0185} dibbosadhehi attano sarīraṃ makkhetvā thokaṃ khāditvā attano kāyaṃ paripphosetvā dibbamantaṃ jappanto bodhisattaṃ upasaṅkamitvā naṅguṭṭhe gahetvā ākaḍḍhitvā sīsaṃ daḷhaṃ gaṇhanto mukhamassa vivaritvā osadhaṃ khāditvā mukhe kheḷaṃ opi. Sucijātiko nāgarājā sīlabhedabhayena akujjhitvā akkhīnipi na ummīlesi. Atha naṃ osadhamantaṃ katvā naṅguṭṭhe gahetvā heṭṭhāsīsaṃ katvā sañcāletvā gahitabhojanaṃ chaḍḍāpetvā bhūmiyaṃ dīghato nipajjāpetvā masūrakaṃ maddanto viya pādehi madditvā aṭṭhīni cuṇṇiyamānāni viya ahesuṃ. Puna naṅguṭṭhe gahetvā dussaṃ pothento viya pothesi. Mahāsatto evarūpaṃ dukkhaṃ anubhavantopi neva kujjhi. Tamatthaṃ pakāsento satthā āha –

::hangnum
847\.
::

::gatha1
‘‘Athosadhehi dibbehi, jappaṃ mantapadāni ca;
::

::gathalast
Evaṃ taṃ asakkhi satthuṃ, katvā parittamattano’’ti.
::

Tattha **asakkhī**ti sakkhi. **Satthu**nti gaṇhituṃ.

Iti so mahāsattaṃ dubbalaṃ katvā vallīhi peḷaṃ sajjetvā mahāsattaṃ tattha pakkhipi, sarīrassa mahantatāya tattha na pavisati. Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā gāmamajjhe otāretvā ‘‘nāgassa naccaṃ daṭṭhukāmā āgacchantū’’ti saddamakāsi. Sakalagāmavāsino sannipatiṃsu. Tasmiṃ khaṇe alampāyano ‘‘nikkhama mahānāgā’’ti {pb:V:7.0030} āha. Mahāsatto cintesi ‘‘ajja mayā parisaṃ tosentena kīḷituṃ vaṭṭati. Evaṃ alampāyano bahuṃ dhanaṃ labhitvā tuṭṭho maṃ vissajjessati. Yaṃ yaṃ esa maṃ kāreti, taṃ taṃ karissāmī’’ti. Atha naṃ so peḷato nīharitvā ‘‘mahā hohī’’ti āha. So mahā ahosi, ‘‘khuddako, vaṭṭo, vammito, ekapphaṇo, dviphaṇo, tipphaṇo, catupphaṇo, pañca, cha, satta, aṭṭha, nava, dasa vīsati, tiṃsati, cattālīsa, paṇṇāsapphaṇo, satapphaṇo, ucco, nīco, dissamānakāyo, adissamānakāyo, dissamānaupaḍḍhakāyo{pb:M:7.0031}, nīlo, pīto, lohito, odāto, mañjaṭṭhiko hohi, aggijālaṃ vissajjehi, udakaṃ, dhūmaṃ vissajjehī’’ti. Mahāsatto imesupi ākāresu vuttavutte {pb:P:6.0186} attabhāve nimminitvā naccaṃ dassesi. Taṃ disvā koci assūni sandhāretuṃ nāsakkhi.

Manussā bahūni hiraññasuvaṇṇavatthālaṅkārādīni adaṃsu. Iti tasmiṃ gāme sahassamattaṃ labhi. So kiñcāpi mahāsattaṃ gaṇhanto ‘‘sahassaṃ labhitvā taṃ vissajjessāmī’’ti āha, taṃ pana dhanaṃ labhitvā ‘‘gāmakepi tāva mayā ettakaṃ dhanaṃ laddhaṃ, nagare kira bahuṃ labhissāmī’’ti dhanalobhena taṃ na muñci. So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā sukhayānakaṃ āruyha mahantena parivārena nikkhamitvā taṃ gāmanigamādīsu kīḷāpento anupubbena bārāṇasiṃ pāpuṇi. Nāgarājassa pana madhulāje deti, maṇḍūke māretvā deti, so gocaraṃ na gaṇhāti avissajjanabhayena. Gocaraṃ aggaṇhantampi puna naṃ cattāro dvāragāme ādiṃ katvā tattha tattha māsamattaṃ kīḷāpesi. Pannarasauposathadivase pana ‘‘ajja tumhākaṃ santike kīḷāpessāmī’’ti rañño ārocāpesi. Rājā nagare bheriṃ carāpetvā mahājanaṃ sannipātāpesi. Rājaṅgaṇe mañcātimañcaṃ bandhiṃsu.

::centre
Kīḷanakhaṇḍaṃ niṭṭhitaṃ.
::

#### Nagarapavesanakaṇḍaṃ

Alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā purisena asinā dakkhiṇabāhuṃ chinditvā lohitena paggharantena nīyamānaṃ. Sā bhītatasitā uṭṭhāya dakkhiṇabāhuṃ parāmasitvā supinabhāvaṃ jāni. Athassā etadahosi ‘‘mayā kakkhaḷo pāpasupino diṭṭho, catunnaṃ vā me puttānaṃ dhataraṭṭhassa rañño vā mama vā paripanthena bhavitabba’’nti. Apica kho pana mahāsattameva ārabbha atirekataraṃ cintesi. Kiṃkāraṇā{pb:V:7.0031}? Sesā attano nāgabhavane vasanti, itaro pana sīlajjhāsayattā manussalokaṃ gantvā uposathakammaṃ karoti. Tasmā ‘‘kacci nu kho me puttaṃ ahituṇḍiko vā supaṇṇo vā gaṇheyyā’’ti tasseva atirekataraṃ cintesi{pb:M:7.0032}. Tato aḍḍhamāse atikkante ‘‘mama putto aḍḍhamāsātikkamena maṃ vinā vattituṃ na sakkoti, addhāssa kiñci {pb:P:6.0187} bhayaṃ uppannaṃ bhavissatī’’ti domanassappattā ahosi. Māsātikkamena panassā sokena assūnaṃ apaggharaṇakālo nāma nāhosi, hadayaṃ sussi, akkhīni upacciṃsu. Sā ‘‘idāni āgamissati, idāni āgamissatī’’ti tassāgamanamaggameva olokentī nisīdi. Athassā jeṭṭhaputto sudassano māsaccayena mahatiyā parisāya saddhiṃ mātāpitūnaṃ dassanatthāya āgato, parisaṃ bahi ṭhapetvā pāsādaṃ āruyha mātaraṃ vanditvā ekamantaṃ aṭṭhāsi. Sā bhūridattaṃ anusocantī tena saddhiṃ na kiñci sallapi. So cintesi ‘‘mayhaṃ mātā mayi pubbe āgate tussati, paṭisanthāraṃ karoti, ajja pana domanassappattā, kiṃ nu kho kāraṇa’’nti? Atha naṃ pucchanto āha –

::hangnum
848\.
::

::gatha1
‘‘Mamaṃ disvāna āyantaṃ, sabbakāmasamiddhinaṃ;
::

::gathalast
Indriyāni ahaṭṭhāni, sāvaṃ jātaṃ mukhaṃ tava.
::

::hangnum
849\.
::

::gatha1
‘‘Paddhaṃ yathā hatthagataṃ, pāṇinā parimadditaṃ;
::

::gathalast
Sāvaṃ jātaṃ mukhaṃ tuyhaṃ, mamaṃ disvāna edisa’’nti.
::

Tattha **ahaṭṭhānī**ti na vippasannāni. **Sāva**nti kañcanādāsavaṇṇaṃ te mukhaṃ pītakāḷakaṃ jātaṃ. **Hatthagata**nti hatthena chinditaṃ. **Edisa**nti evarūpaṃ mahantena sirisobhaggena tumhākaṃ dassanatthāya āgataṃ maṃ disvā.

Sā evaṃ vuttepi neva kathesi. Sudassano cintesi ‘‘kiṃ nu kho kenaci kuddhā vā paribaddhā vā bhaveyyā’’ti. Atha naṃ pucchanto itaraṃ gāthamāha –

::hangnum
850\.
::

::gatha1
‘‘Kacci nu te nābhisasi, kacci te atthi vedanā;
::

::gathalast
Yena sāvaṃ mukhaṃ tuyhaṃ, mamaṃ disvāna āgata’’nti.
::

Tattha **kacci nu te nābhisasī**ti kacci nu taṃ koci na abhisasi akkosena vā paribhāsāya {pb:V:7.0032} vā vihiṃsīti pucchati. **Tuyha**nti tava pubbe mamaṃ disvā āgataṃ edisaṃ mukhaṃ na hoti. Yena pana kāraṇena ajja tava mukhaṃ sāvaṃ jātaṃ, taṃ me ācikkhāti pucchati.

Athassa {pb:M:7.0033} sā ācikkhantī āha –

::hangnum
851\.
::

::gatha1
‘‘Supinaṃ tāta addakkhiṃ, ito māsaṃ adhogataṃ;
::

::gatha2
‘Dakkhiṇaṃ {pb:P:6.0188} viya me bāhuṃ, chetvā ruhiramakkhitaṃ;
::

::gathalast
Puriso ādāya pakkāmi, mama rodantiyā sati’.
::

::hangnum
852\.
::

::gatha1
‘‘Yatohaṃ supinamaddakkhiṃ, sudassana vijānahi;
::

::gathalast
Tato divā vā rattiṃ vā, sukhaṃ me nopalabbhatī’’ti.
::

Tattha **ito māsaṃ adhogata**nti ito heṭṭhā māsātikkantaṃ. Ajja me diṭṭhasupinassa māso hotīti dasseti. **Puriso**ti eko kāḷo rattakkhi puriso. **Rodantiyā satī**ti rodamānāya satiyā. **Sukhaṃ me nopalabbhatī**ti mama sukhaṃ nāma na vijjati.

Evañca pana vatvā ‘‘tāta, piyaputtako me tava kaniṭṭho na dissati, bhayenassa uppannena bhavitabba’’nti paridevantī āha –

::hangnum
853\.
::

::gatha1
‘‘Yaṃ pubbe parivāriṃsu, kaññā ruciraviggahā;
::

::gathalast
Hemajālappaṭicchannā, bhūridatto na dissati.
::

::hangnum
854\.
::

::gatha1
‘‘Yaṃ pubbe parivāriṃsu, nettiṃsavaradhārino;
::

::gathalast
Kaṇikārāva samphullā, bhūridatto na dissati.
::

::hangnum
855\.
::

::gatha1
‘‘Handa dāni gamissāma, bhūridattanivesanaṃ;
::

::gathalast
Dhammaṭṭhaṃ sīlasampannaṃ, passāma tava bhātara’’nti.
::

Tattha **samphullā**ti suvaṇṇavatthālaṅkāradhāritāya samphullā kaṇikārā viya. **Handā**ti vavassaggatthe nipāto, ehi, tāta, bhūridattassa nivesanaṃ gacchāmāti vadati.

Evañca {pb:V:7.0033} pana vatvā tassa ceva attano ca parisāya saddhiṃ tattha agamāsi. Bhūridattassa bhariyāyo pana taṃ vammikamatthake adisvā ‘‘mātu nivesane vasissatī’’ti abyāvaṭā ahesuṃ. Tā ‘‘sassu kira no puttaṃ apassantī āgacchatī’’ti sutvā paccuggamanaṃ katvā ‘‘ayye, puttassa te adissamānassa ajja māso atīto’’ti mahāparidevaṃ paridevamānā {pb:M:7.0034} tassā pādamūle patiṃsu. Tamatthaṃ pakāsento satthā āha –

::hangnum
856\.
::

::gatha1
‘‘Tañca disvāna āyantiṃ, bhūridattassa mātaraṃ;
::

::gathalast
Bāhā paggayha pakkanduṃ, bhūridattassa nāriyo.
::

::hangnum
857\.
::

::gatha1
‘‘Puttaṃ teyye na jānāma, ito māsaṃ adhogataṃ;
::

::gathalast
Mataṃ vā yadi vā jīvaṃ, bhūridattaṃ yasassina’’nti.
::

Tattha {pb:P:6.0189} **‘‘puttaṃ teyye’’**ti ayaṃ tāsaṃ paridevanakathā.

Bhūridattassa mātā suṇhāhi saddhiṃ antaravīthiyaṃ paridevitvā tā ādāya tassa pāsādaṃ āruyha puttassa sayanañca āsanañca oloketvā paridevamānā āha –

::hangnum
858\.
::

::gatha1
‘‘Sakuṇī hataputtāva, suññaṃ disvā kulāvakaṃ;
::

::gathalast
Ciraṃ dukkhena jhāyissaṃ, bhūridattaṃ apassatī.
::

::hangnum
859\.
::

::gatha1
‘‘Kurarī hatachāpāva, suññaṃ disvā kulāvakaṃ;
::

::gathalast
Ciraṃ dukkhena jhāyissaṃ, bhūridattaṃ apassatī.
::

::hangnum
860\.
::

::gatha1
‘‘Sā nūna cakkavākīva, pallalasmiṃ anodake;
::

::gathalast
Ciraṃ dukkhena jhāyissaṃ, bhūridattaṃ apassatī.
::

::hangnum
861\.
::

::gatha1
‘‘Kammārānaṃ yathā ukkā, anto jhāyati no bahi;
::

::gathalast
Evaṃ jhāyāmi sokena, bhūridattaṃ apassatī’’ti.
::

Tattha **apassatī**ti apassantī. **Hatachāpāvā**ti hatapotakāva.

Evaṃ {pb:V:7.0034} bhūridattamātari vilapamānāya bhūridattanivesanaṃ aṇṇavakucchi viya ekasaddaṃ ahosi. Ekopi sakabhāvena saṇṭhātuṃ nāsakkhi. Sakalanivesanaṃ yugandharavātappahaṭaṃ viya sālavanaṃ ahosi. Tamatthaṃ pakāsento satthā āha –

::hangnum
862\.
::

::gatha1
‘‘Sālāva sampamathitā, mālutena pamadditā;
::

::gathalast
Senti puttā ca dārā ca, bhūridattanivesane’’ti.
::

Ariṭṭho {pb:M:7.0035} ca subhogo ca ubhopi bhātaro mātāpitūnaṃ upaṭṭhānaṃ gacchantā taṃ saddaṃ sutvā bhūridattanivesanaṃ pavisitvā mātaraṃ assāsayiṃsu. Tamatthaṃ pakāsento satthā āha –

::hangnum
863\.
::

::gatha1
‘‘Idaṃ sutvāna nigghosaṃ, bhūridattanivesane;
::

::gathalast
Ariṭṭho ca subhogo ca, padhāviṃsu anantarā.
::

::hangnum
864\.
::

::gatha1
‘‘Amma assāsa mā soci, evaṃdhammā hi pāṇino;
::

::gathalast
Cavanti upapajjanti, esāssa pariṇāmitā’’ti.
::

Tattha **esāssa pariṇāmitā**ti esā cutūpapatti assa lokassa pariṇāmitā, evañhi so loko pariṇāmeti. Etehi dvīhi aṅgehi mutto nāma natthīti vadanti.

Samuddajā {pb:P:6.0190} āha –

::hangnum
865\.
::

::gatha1
‘‘Ahampi tāta jānāmi, evaṃdhammā hi pāṇino;
::

::gathalast
Sokena ca paretasmi, bhūridattaṃ apassatī.
::

::hangnum
866\.
::

::gatha1
‘‘Ajja ce me imaṃ rattiṃ, sudassana vijānahi;
::

::gathalast
Bhūridattaṃ apassantī, maññe hissāmi jīvita’’nti.
::

Tattha **ajja ce me**ti tāta sudassana, sace ajja imaṃ rattiṃ bhūridatto mama dassanaṃ nāgamissati, athāhaṃ taṃ apassantī jīvitaṃ jahissāmīti maññāmi.

Puttā {pb:V:7.0035} āhaṃsu –

::hangnum
867\.
::

::gatha1
‘‘Amma assāsa mā soci, ānayissāma bhātaraṃ;
::

::gathalast
Disodisaṃ gamissāma, bhātupariyesanaṃ caraṃ.
::

::hangnum
868\.
::

::gatha1
‘‘Pabbate giriduggesu, gāmesu nigamesu ca;
::

::gathalast
Orena sattarattassa, bhātaraṃ passa āgata’’nti.
::

Tattha **cara**nti amma, mayaṃ tayopi janā bhātupariyesanaṃ carantā disodisaṃ gamissāmāti naṃ assāsesuṃ.

Tato {pb:M:7.0036} sudassano cintesi ‘‘sace tayopi ekaṃ disaṃ gamissāma, papañco bhavissati, tīhi tīṇi ṭhānāni gantuṃ vaṭṭati – ekena devalokaṃ, ekena himavantaṃ, ekena manussalokaṃ. Sace kho pana kāṇāriṭṭho manussalokaṃ gamissati, yattheva bhūridattaṃ passati. Taṃ gāmaṃ vā nigamaṃ vā jhāpetvā essati, esa kakkhaḷo pharuso, na sakkā etaṃ tattha pesetu’’nti. Cintetvā ca pana ‘‘tāta ariṭṭha, tvaṃ devalokaṃ gaccha, sace devatāhi dhammaṃ sotukāmāhi bhūridatto devalokaṃ nīto, tato naṃ ānehī’’ti ariṭṭhaṃ devalokaṃ pahiṇi. Subhogaṃ pana ‘‘tāta, tvaṃ himavantaṃ gantvā pañcasu mahānadīsu bhūridattaṃ upadhāretvā ehī’’ti himavantaṃ pahiṇi. Sayaṃ pana manussalokaṃ gantukāmo cintesi – ‘‘sacāhaṃ māṇavakavaṇṇena gamissāmi, manussā neva me piyāyissanti, mayā tāpasavesena gantuṃ vaṭṭati, manussānañhi pabbajitā piyā manāpā’’ti. So tāpasavesaṃ gahetvā mātaraṃ vanditvā nikkhami.

Bodhisattassa pana ajamukhī nāma vemātikabhaginī atthi. Tassā bodhisatte adhimatto sineho. Sā sudassanaṃ gacchantaṃ disvā āha – ‘‘bhātika{pb:P:6.0191}, ativiya kilamāmi, ahampi tayā saddhiṃ gamissāmī’’ti. ‘‘Amma, na sakkā tayā gantuṃ, ahaṃ pabbajitavasena gacchāmī’’ti. ‘‘Ahaṃ pana khuddakamaṇḍūkī hutvā tava jaṭantare nipajjitvā gamissāmī’’ti. ‘‘Tena hi ehī’’ti. Sā maṇḍūkapotikā hutvā tassa jaṭantare nipajji. Sudassano ‘‘mūlato paṭṭhāya vicinanto gamissāmī’’ti bodhisattassa bhariyāyo tassa uposathakaraṇaṭṭhānaṃ pucchitvā paṭhamaṃ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca disvā ‘‘bhūridatto ahituṇḍikena gahito’’ti ñatvā samuppannasoko assupuṇṇehi {pb:V:7.0036} nettehi alampāyanassa gatamaggeneva paṭhamaṃ kīḷāpitagāmaṃ gantvā manasse pucchi ‘‘evarūpo nāma nāgo kenacīdha ahituṇḍikena kīḷāpito’’ti? ‘‘Āma, alampāyanena ito māsamatthake kīḷāpito’’ti. ‘‘Kiñci dhanaṃ tena laddha’’nti? ‘‘Āma, idheva tena sahassamattaṃ laddha’’nti. ‘‘Idāni so kuhiṃ gato’’ti? ‘‘Asukagāmaṃ nāmā’’ti. So tato paṭṭhāya pucchanto anupubbena rājadvāraṃ agamāsi.

Tasmiṃ {pb:M:7.0037} khaṇe alampāyano sunhāto suvilitto maṭṭhasāṭakaṃ nivāsetvā ratanapeḷaṃ gāhāpetvā rājadvārameva gato. Mahājano sannipati, rañño āsanaṃ paññattaṃ. So antonivesane ṭhitova ‘‘ahaṃ āgacchāmi, nāgarājānaṃ kīḷāpetū’’ti pesesi. Alampāyano cittattharaṇe ratanapeḷaṃ ṭhapetvā vivaritvā ‘‘ehi mahānāgā’’ti saññamadāsi. Tasmiṃ samaye sudassanopi parisantare ṭhāto. Atha mahāsatto sīsaṃ nīharitvā sabbāvantaṃ parisaṃ olokesi. Nāgā hi dvīhi kāraṇehi parisaṃ olokenti supaṇṇaparipanthaṃ vā ñātake vā dassanatthāya. Te supaṇṇaṃ disvā bhītā na naccanti, ñātake vā disvā lajjamānā na naccanti. Mahāsatto pana olokento parisantare bhātaraṃ addasa. So akkhipūrāni assūni gahetvā peḷato nikkhamitvā bhātarābhimukho pāyāsi. Mahājano taṃ āgacchantaṃ disvā bhīto paṭikkami, eko sudassanova aṭṭhāsi. So gantvā tassa pādapiṭṭhiyaṃ sīsaṃ ṭhapetvā rodi, sudassanopi paridevi. Mahāsatto roditvā nivattitvā peḷameva pāvisi. Alampāyanopi ‘‘iminā nāgena tāpaso ḍaṭṭho bhavissati, assāsessāmi na’’nti upasaṅkamitvā āha –

::hangnum
869\.
::

::gatha1
‘‘Hatthā {pb:P:6.0192} pamutto urago, pāde te nipatī bhusaṃ;
::

::gathalast
Kacci nu taṃ ḍaṃsī tāta, mā bhāyi sukhito bhavā’’ti.
::

Tattha **mā bhāyī**ti tāta tāpasa, ahaṃ alampāyano nāma, mā bhāyi, tava paṭijagganaṃ nāma mama bhāroti.

Sudassano tena saddhiṃ kathetukamyatāya gāthamāha –

::hangnum
870\.
::

::gatha1
‘‘Neva mayhaṃ ayaṃ nāgo, alaṃ dukkhāya kāyaci;
::

::gathalast
Yāvatatthi ahiggāho, mayā bhiyyo na vijjatī’’ti.
::

Tattha {pb:V:7.0037} **kāyacī**ti kassaci appamattakassapi dukkhassa uppādane ayaṃ mama asamattho. Mayā hi sadiso ahituṇḍiko nāma natthīti.

Alampāyano ‘‘asuko nāmeso’’ti ajānanto kujjhitvā āha –

::hangnum
871\.
::

::gatha1
‘‘Ko {pb:M:7.0038} nu brāhmaṇavaṇṇena, ditto parisamāgato;
::

::gathalast
Avhāyantu suyuddhena, suṇantu parisā mamā’’ti.
::

Tattha **ditto**ti gabbito bālo andhañāṇo. **Avhāyantū**ti avhāyanto, ayameva vā pāṭho. Idaṃ vuttaṃ hoti – ayaṃ ko bālo ummattako viya maṃ suyuddhena avhāyanto attanā saddhiṃ samaṃ karonto parisamāgato, parisā mama vacanaṃ suṇantu, mayhaṃ doso natthi, mā kho me kujjhitthāti.

Atha naṃ sudassano gāthāya ajjhabhāsi –

::hangnum
872\.
::

::gatha1
‘‘Tvaṃ maṃ nāgena ālampa, ahaṃ maṇḍūkachāpiyā;
::

::gathalast
Hotu no abbhutaṃ tattha, ā sahassehi pañcahī’’ti.
::

Tattha **nāgenā**ti tvaṃ nāgena mayā saddhiṃ yujjha, ahaṃ maṇḍūkachāpiyā tayā saddhiṃ yujjhissāmi. **Ā sahassehi pañcahī**ti tasmiṃ no yuddhe yāva pañcahi sahassehi abbhutaṃ hotūti.

Alampāyano āha –

::hangnum
873\.
::

::gatha1
‘‘Ahañhi vasumā aḍḍho, tvaṃ daliddosi māṇava;
::

::gathalast
Ko nu te pāṭibhogatthi, upajūtañca kiṃ siyā.
::

::hangnum
874\.
::

::gatha1
‘‘Upajūtañca me assa, pāṭibhogo ca tādiso;
::

::gathalast
Hotu no abbhutaṃ tattha, ā sahassehi pañcahī’’ti.
::

Tattha {pb:V:7.0038} **ko nu te**ti tava pabbajitassa ko nu pāṭibhogo atthi. **Upajūtañcā**ti imasmiṃ vā jūte upanikkhepabhūtaṃ kiṃ nāma tava dhanaṃ siyā, dassehi meti {pb:P:6.0193} vadati. **Upajūtañca me**ti mayhaṃ pana dātabbaṃ upanikkhepadhanaṃ vā ṭhapetabbapāṭibhogo vā tādiso atthi, tasmā no tattha yāva pañcahi sahassehi abbhutaṃ hotūti.

Sudassano tassa kathaṃ sutvā ‘‘pañcahi no sahassehi abbhutaṃ hotū’’ti abhīto rājanivesanaṃ āruyha mātularañño santike ṭhito gāthamāha –

::hangnum
875\.
::

::gatha1
‘‘Suṇohi {pb:M:7.0039} me mahārāja, vacanaṃ bhaddamatthu te;
::

::gathalast
Pañcannaṃ me sahassānaṃ, pāṭibhogo hi kittimā’’ti.
::

Tattha **kittimā**ti guṇakittisampanna vividhaguṇācārakittisampanna.

Rājā ‘‘ayaṃ tāpaso maṃ atibahuṃ dhanaṃ yācati, kiṃ nu kho’’ti cintetvā gāthamāha –

::hangnum
876\.
::

::gatha1
‘‘Pettikaṃ vā iṇaṃ hoti, yaṃ vā hoti sayaṃkataṃ;
::

::gathalast
Kiṃ tvaṃ evaṃ bahuṃ mayhaṃ, dhanaṃ yācasi brāhmaṇā’’ti.
::

Tattha **pettikaṃ vā**ti pitarā vā gahetvā khāditaṃ, attanā vā kataṃ iṇaṃ nāma hoti, kiṃ mama pitarā tava hatthato gahitaṃ atthi, udāhu mayā, kiṃkāraṇā maṃ evaṃ bahuṃ dhanaṃ yācasīti?

Evaṃ vutte sudassano dve gāthā abhāsi –

::hangnum
877\.
::

::gatha1
‘‘Alampāyano hi nāgena, mamaṃ abhijigīsati;
::

::gathalast
Ahaṃ maṇḍūkachāpiyā, ḍaṃsayissāmi brāhmaṇaṃ.
::

::hangnum
878\.
::

::gatha1
‘‘Taṃ tvaṃ daṭṭhuṃ mahārāja, ajja raṭṭhābhivaḍḍhana;
::

::gathalast
Khattasaṅghaparibyūḷho, niyyāhi ahidassana’’nti.
::

Tattha {pb:V:7.0039} **abhijigīsatī**ti yuddhe jinituṃ icchati. Tattha sace so jīyissati, mayhaṃ pañcasahassāni dassati. Sacāhaṃ jīyissāmi, ahamassa dassāmi, tasmā taṃ bahuṃ dhanaṃ yācāmi. **Ta**nti tasmā tvaṃ mahārāja, ajja ahidassanaṃ daṭṭhuṃ niyyāhīti.

Rājā ‘‘tena hi gacchāmā’’ti tāpasena saddhiṃyeva nikkhami. Taṃ disvā alampāyano ‘‘ayaṃ tāpaso gantvā rājānaṃ gahetvā āgato, rājakulūpako bhavissatī’’ti bhīto taṃ anuvattanto gāthamāha –

::hangnum
879\.
::

::gatha1
‘‘Neva taṃ atimaññāmi, sippavādena māṇava;
::

::gathalast
Atimattosi sippena, uragaṃ nāpacāyasī’’ti.
::

Tattha {pb:P:6.0194}{pb:M:7.0040} **sippavādenā**ti māṇava, ahaṃ attano sippena taṃ nātimaññāmi, tvaṃ pana sippena atimatto imaṃ uragaṃ na pūjesi, nāgassa apacitiṃ na karosīti.

Tato sudassano dve gāthā abhāsi –

::hangnum
880\.
::

::gatha1
‘‘Ahampi nātimaññāmi, sippavādena brāhmaṇa;
::

::gathalast
Avisena ca nāgena, bhusaṃ vañcayase janaṃ.
::

::hangnum
881\.
::

::gatha1
‘‘Evañcetaṃ jano jaññā, yathā jānāmi taṃ ahaṃ;
::

::gathalast
Na tvaṃ labhasi ālampa, bhusamuṭṭhiṃ kuto dhana’’nti.
::

Athassa alampāyano kujjhitvā āha –

::hangnum
882\.
::

::gatha1
‘‘Kharājino jaṭī dummī, ditto parisamāgato;
::

::gathalast
Yo tvaṃ evaṃ gataṃ nāgaṃ, ‘aviso’ atimaññati.
::

::hangnum
883\.
::

::gatha1
‘‘Āsajja kho naṃ jaññāsi, puṇṇaṃ uggassa tejaso;
::

::gathalast
Maññe taṃ bhasmarāsiṃva, khippamesa karissatī’’ti.
::

Tattha {pb:V:7.0040} **dummī**ti anañjitanayano [rummīti anañjitā maṇḍito (sī. pī.)]. **Aviso atimaññasī**ti nibbisoti avajānāsi. **Āsajjā**ti upagantvā. **Jaññāsī**ti jāneyyāsi.

Atha tena saddhiṃ keḷiṃ karonto sudassano gāthamāha –

::hangnum
884\.
::

::gatha1
‘‘Siyā visaṃ siluttassa, deḍḍubhassa silābhuno;
::

::gathalast
Neva lohitasīsassa, visaṃ nāgassa vijjatī’’ti.
::

Tattha **siluttassā**ti gharasappassa. **Deḍḍubhassā**ti udakasappassa. **Silābhuno**ti nīlavaṇṇasappassa. Iti nibbise sappe dassetvā etesaṃ visaṃ siyā, neva lohitasīsassa sappassāti āha.

Atha naṃ alampāyano dvīhi gāthāhi ajjhabhāsi –

::hangnum
885\.
::

::gatha1
‘‘Sutametaṃ arahataṃ, saññatānaṃ tapassinaṃ;
::

::gatha2
Idha dānāni datvāna, saggaṃ gacchanti dāyakā;
::

::gathalast
Jīvanto dehi dānāni, yadi te atthi dātave.
::

::hangnum
886\.
::

::gatha1
‘‘Ayaṃ {pb:M:7.0041} nāgo mahiddhiko, tejassī duratikkamo;
::

::gathalast
Tena taṃ ḍaṃsayissāmi, so taṃ bhasmaṃ karissatī’’ti.
::

Tattha **dātave**ti yadi te kiñci dātabbaṃ atthi, taṃ dehīti.

::hangnum
887\.
::

::gatha1
‘‘Mayāpetaṃ sutaṃ samma, saññatānaṃ tapassinaṃ;
::

::gatha2
Idha dānāni datvāna, saggaṃ gacchanti dāyakā;
::

::gathalast
Tvameva dehi jīvanto, yadi te atthi dātave.
::

::hangnum
888\.
::

::gatha1
‘‘Ayaṃ {pb:P:6.0195} ajamukhī nāma, puṇṇā uggassa tejaso;
::

::gathalast
Tāya taṃ ḍaṃsayissāmi, sā taṃ bhasmaṃ karissati.
::

::hangnum
889\.
::

::gatha1
‘‘Yā {pb:V:7.0041} dhītā dhataraṭṭhassa, vemātā bhaginī mama;
::

::gathalast
Sā taṃ ḍaṃsatvajamukhī, puṇṇā uggassa tejaso’’ti. –
::

::unindented
Imā gāthā sudassanassa vacanaṃ. Tattha **puṇṇā uggassa tejaso**ti uggena visena puṇṇā.
::

Evañca pana vatvā ‘‘amma ajamukhi, jaṭantarato me nikkhamitvā pāṇimhi patiṭṭhahā’’ti mahājanassa majjheyeva bhaginiṃ pakkositvā hatthaṃ pasāresi. Sā tassa saddaṃ sutvā jaṭantare nisinnāva tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā tassa hatthatale tīṇi visabindūni pātetvā puna tassa jaṭantarameva pāvisi. Sudassano visaṃ gahetvā ṭhitova ‘‘nassissatāyaṃ janapado, nassissatāyaṃ janapado’’ti tikkhattuṃ mahāsaddaṃ abhāsi. Tassa so saddo dvādasayojanikaṃ bārāṇasiṃ chādetvā aṭṭhāsi. Atha rājā taṃ saddaṃ sutvā ‘‘kimatthaṃ janapado nassissatī’’ti pucchi. ‘‘Mahārāja, imassa visassa nisiñcanaṭṭhānaṃ na passāmī’’ti. ‘‘Tāta, mahantā ayaṃ pathavī, pathaviyaṃ nisiñcā’’ti. Atha naṃ ‘‘na sakkā pathaviyaṃ siñcituṃ, mahārājā’’ti paṭikkhipanto gāthamāha –

::hangnum
890\.
::

::gatha1
‘‘Chamāyaṃ ce nisiñcissaṃ, brahmadatta vijānahi;
::

::gathalast
Tiṇalatāni osadhyo, ussusseyyuṃ asaṃsaya’’nti.
::

Tattha {pb:M:7.0042} **tiṇalatānī**ti pathavinissitāni tiṇāni ca latā ca sabbosadhiyo ca ussusseyyuṃ, tasmā na sakkā pathaviyaṃ nisiñcitunti.

Tena hi naṃ, tāta, uddhaṃ ākāsaṃ khipāti. Tatrāpi na sakkāti dassento gāthamāha –

::hangnum
891\.
::

::gatha1
‘‘Uddhaṃ ce pātayissāmi, brahmadatta vijānahi;
::

::gathalast
Sattavassāniyaṃ devo, na vasse na himaṃ pate’’ti.
::

Tattha **na himaṃ pate**ti sattavassāni himabindumattampi na patissati.

Tena {pb:V:7.0042} hi naṃ tāta udake siñcāti. Tatrāpi na sakkāti dassetuṃ gāthamāha –

::hangnum
892\.
::

::gatha1
‘‘Udake {pb:P:6.0196} ce nisiñcissaṃ, brahmadatta vijānahi;
::

::gathalast
Yāvantodakajā pāṇā, mareyyuṃ macchakacchapā’’ti.
::

Atha naṃ rājā āha – ‘‘tāta, mayaṃ na kiñci jānāma, yathā amhākaṃ raṭṭhaṃ na nassati, taṃ upāyaṃ tvameva jānāhī’’ti. ‘‘Tena hi, mahārāja, imasmiṃ ṭhāne paṭipāṭiyā tayo āvāṭe khaṇāpethā’’ti. Rājā khaṇāpesi. Sudassano paṭhamaṃ āvāṭaṃ nānābhesajjānaṃ pūrāpesi, dutiyaṃ gomayassa, tatiyaṃ dibbosadhānaññeva. Tato paṭhame āvāṭe visabindūni pātesi. Taṅkhaṇaññeva dhūmāyitvā jālā uṭṭhahi. Sā gantvā gomaye āvāṭaṃ gaṇhi. Tatopi jālā uṭṭhāya itaraṃ dibbosadhassa puṇṇaṃ gahetvā osadhāni jhāpetvā nibbāyi. Alampāyano tassa āvāṭassa avidūre aṭṭhāsi. Atha naṃ visausumā pahari, sarīracchavi uppāṭetvā gatā, setakuṭṭhi ahosi. So bhayatajjito ‘‘nāgarājānaṃ vissajjemī’’ti tikkhattuṃ vācaṃ nicchāresi. Taṃ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṃ attabhāvaṃ māpetvā devarājalīlāya ṭhito. Sudassanopi ajamukhīpi tatheva aṭṭhaṃsu. Tato sudassano rājānaṃ āha – ‘‘jānāsi no, mahārāja, kassete puttā’’ti? ‘‘Na jānāmī’’ti. ‘‘Tumhe tāva na jānāsi, kāsirañño pana dhītāya samuddajāya dhataraṭṭhassa dinnabhāvaṃ jānāsī’’ti? ‘‘Āma, jānāmi, mayhaṃ sā kaniṭṭhabhaginī’’ti. ‘‘Mayaṃ tassā puttā, tvaṃ no mātulo’’ti.

Taṃ {pb:M:7.0043} sutvā rājā kampamāno te āliṅgitvā sīse cumbitvā roditvā pāsādaṃ āropetvā mahantaṃ sakkāraṃ kāretvā bhūridattena paṭisanthāraṃ karonto pucchi ‘‘tāta, taṃ evarūpaṃ uggatejaṃ kathaṃ alampāyano gaṇhī’’ti? So sabbaṃ vitthārena kathetvā rājānaṃ ovadanto ‘‘mahārāja, raññā nāma iminā niyāmena rajjaṃ kāretuṃ vaṭṭatī’’ti mātulassa dhammaṃ desesi. Atha naṃ sudassano āha – ‘‘mātula, mama mātā bhūridattaṃ apassantī kilamati, na sakkā amhehi papañcaṃ kātu’’nti. ‘‘Sādhu, tātā, tumhe tāva gacchatha. Ahaṃ pana mama bhaginiṃ daṭṭhukāmomhi, kathaṃ passissāmī’’ti. ‘‘Mātula, kahaṃ pana no ayyako kāsirājā’’ti? ‘‘Tāta, mama bhaginiyā vinā {pb:P:6.0197} vasituṃ asakkonto rajjaṃ pahāya pabbajitvā asuke vanasaṇḍe nāma vasatī’’ti. ‘‘Mātula, mama mātā tumhe ceva ayyakañca daṭṭhukāmā, tumhe asukadivase mama ayyakassa santikaṃ gacchatha, mayaṃ mātaraṃ ādāya ayyakassa assamapadaṃ āgacchissāma. Tattha naṃ tumhepi passissathā’’ti. Iti te mātulassa divasaṃ {pb:V:7.0043} vavatthapetvā rājanivesanā otariṃsu. Rājā bhāgineyye uyyojetvā roditvā nivatti. Tepi pathaviyaṃ nimujjitvā nāgabhavanaṃ gatā.

::centre
Nagarapavesanakhaṇḍaṃ niṭṭhitaṃ.
::

#### Mahāsattassa pariyesanakhaṇḍaṃ

Mahāsatte sampatte sakalanāgabhavanaṃ ekaparidevasaddaṃ ahosi. Sopi māsaṃ peḷāya vasitattā kilanto gilānaseyyaṃ sayi. Tassa santikaṃ āgacchantānaṃ nāgānaṃ pamāṇaṃ natthi. So tehi saddhiṃ kathento kilamati. Kāṇāriṭṭho devalokaṃ gantvā mahāsattaṃ adisvā paṭhamamevāgato. Atha naṃ ‘‘esa caṇḍo pharuso, sakkhissati nāgaparisaṃ vāretu’’nti mahāsattassa nisinnaṭṭhāne dovārikaṃ kariṃsu. Subhogopi sakalahimavantaṃ vicaritvā tato mahāsamuddañca sesanadiyo ca upadhāretvā yamunaṃ upadhārento āgacchati. Nesādabrāhmaṇopi alampāyanaṃ kuṭṭhiṃ disvā cintesi ‘‘ayaṃ bhūridattaṃ kilametvā kuṭṭhi jāto, ahaṃ pana taṃ mayhaṃ tāva bahūpakāraṃ maṇilobhena alampāyanassa dassesiṃ, taṃ pāpaṃ mama āgamissati. Yāva taṃ na āgacchati, tāvadeva yamunaṃ gantvā payāgatitthe pāpapavāhanaṃ karissāmī’’ti. So tattha gantvā ‘‘mayā bhūridatte mittadubbhikammaṃ kataṃ, taṃ pāpaṃ pavāhessāmī’’ti vatvā udakorohanakammaṃ karoti. Tasmiṃ khaṇe subhogo {pb:M:7.0044} taṃ ṭhānaṃ patto. Tassa taṃ vacanaṃ sutvā ‘‘iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito, nāssa jīvitaṃ dassāmī’’ti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṃ sithilaṃ akāsi. So sīsaṃ ukkhipi. Atha naṃ punākaḍḍhitvā {pb:P:6.0198} osīdāpesi. Evaṃ bahū vāre tena kilamiyamāno nesādabrāhmaṇo sīsaṃ ukkhipitvā gāthamāha –

::hangnum
893\.
::

::gatha1
‘‘Lokyaṃ sajantaṃ udakaṃ, payāgasmiṃ patiṭṭhitaṃ;
::

::gathalast
Ko maṃ ajjhoharī bhūto, ogāḷhaṃ yamunaṃ nadi’’nti.
::

Tattha **lokya**nti evaṃ pāpavāhanasamatthanti lokasammataṃ. **Sajanta**nti evarūpaṃ udakaṃ abhisiñcantaṃ. **Payāgasmi**nti payāgatitthe.

Atha {pb:V:7.0044} naṃ subhogo gāthāya ajjhabhāsi –

::hangnum
894\.
::

::gatha1
‘‘Yadesa lokādhipatī yasassī, bārāṇasiṃ pakriya samantato;
::

::gathalast
Tassāha putto uragūsabhassa, subhogoti maṃ brāhmaṇa vedayantī’’ti.
::

Tattha **yadesā**ti yo eso. **Pakriya samantato**ti paccatthikānaṃ duppaharaṇasamatthatāya parisamantato pakiriya sabbaṃ parikkhipitvā upari phaṇena chādesi.

Atha naṃ brāhmaṇo ‘‘ayaṃ bhūridattabhātā, na me jīvitaṃ dassati, yaṃnūnāhaṃ etassa ceva mātāpitūnañcassa vaṇṇakittanena muducittataṃ katvā attano jīvitaṃ yāceyya’’nti cintetvā gāthamāha –

::hangnum
895\.
::

::gatha1
‘‘Sace hi putto uragūsabhassa, kāsissa rañño amarādhipassa;
::

::gatha2
Mahesakkho aññataro pitā te, maccesu mātā pana te atulyā;
::

::gathalast
Na tādiso arahati brāhmaṇassa, dāsampi ohārituṃ mahānubhāvo’’ti.
::

Tattha {pb:M:7.0045} **kāsissā**ti aparena nāmena evaṃnāmakassa. ‘‘Kāsikarañño’’tipi paṭhantiyeva. Kāsirājadhītāya gahitattā kāsirajjampi tasseva santakaṃ katvā vaṇṇeti. **Amarādhipassā**ti dīghāyukatāya amarasaṅkhātānaṃ nāgānaṃ adhipassa. **Mahesakkho**ti mahānubhāvo. **Aññataro**ti mahesakkhānaṃ aññataro. **Dāsampī**ti {pb:P:6.0199} tādiso hi mahānubhāvo ānubhāvarahitaṃ brāhmaṇassa dāsampi udake oharituṃ nārahati, pageva mahānubhāvaṃ brāhmaṇanti.

Atha naṃ subhogo ‘‘are duṭṭhabrāhmaṇa, tvaṃ maṃ vañcetvā ‘muñcissāmī’ti maññasi, na te jīvitaṃ dassāmī’’ti tena katakammaṃ pakāsento āha –

::hangnum
896\.
::

::gatha1
‘‘Rukkhaṃ nissāya vijjhittho, eṇeyyaṃ pātumāgataṃ;
::

::gathalast
So viddho dūramacari, saravegena sīghavā.
::

::hangnum
897\.
::

::gatha1
‘‘Taṃ tvaṃ patitamaddakkhi, araññasmiṃ brahāvane;
::

::gathalast
Sa maṃsakājamādāya, sāyaṃ nigrodhupāgami.
::

::hangnum
898\.
::

::gatha1
‘‘Sukasāḷikasaṅghuṭṭhaṃ{pb:V:7.0045}, piṅgalaṃ santhatāyutaṃ;
::

::gathalast
Kokilābhirudaṃ rammaṃ, dhuvaṃ haritasaddalaṃ.
::

::hangnum
899\.
::

::gatha1
‘‘Tattha te so pāturahu, iddhiyā yasasā jalaṃ;
::

::gathalast
Mahānubhāvo bhātā me, kaññāhi parivārito.
::

::hangnum
900\.
::

::gatha1
‘‘So tena pariciṇṇo tvaṃ, sabbakāmehi tappito;
::

::gathalast
Aduṭṭhassa tuvaṃ dubbhi, taṃ te veraṃ idhāgataṃ.
::

::hangnum
901\.
::

::gatha1
‘‘Khippaṃ gīvaṃ pasārehi, na te dassāmi jīvitaṃ;
::

::gathalast
Bhātu parisaraṃ veraṃ, chedayissāmi te sira’’nti.
::

Tattha **sāyaṃ nigrodhupāgamī**ti vikāle nigrodhaṃ upagato asi. **Piṅgala**nti pakkānaṃ vaṇṇena piṅgalaṃ. **Santhatāyuta**nti pārohaparikiṇṇaṃ. **Kokilābhiruda**nti kokilāhi abhirudaṃ. **Dhuvaṃ haritasaddala**nti udakabhūmiyaṃ jātattā niccaṃ haritasaddalaṃ bhūmibhāgaṃ. **Pāturahū**ti tasmiṃ te nigrodhe ṭhitassa {pb:M:7.0046} so mama bhātā pākaṭo ahosi. **Iddhiyā**ti puññatejena. **So tenā**ti so tuvaṃ tena attano nāgabhavanaṃ netvā pariciṇṇo. **Parisara**nti tayā mama bhātu kataṃ veraṃ pāpakammaṃ parisaranto anussaranto. **Chedayissāmi te sira**nti tava sīsaṃ chindissāmīti.

Atha brāhmaṇo ‘‘na mesa jīvitaṃ dassati, yaṃ kiñci pana vatvā mokkhatthāya vāyamituṃ vaṭṭatī’’ti cintetvā gāthamāha –

::hangnum
902\.
::

::gatha1
‘‘Ajjhāyako yācayogī, āhutaggi ca brāhmaṇo;
::

::gathalast
Etehi tīhi ṭhānehi, avajjho hoti brāhmaṇo’’ti.
::

Tattha **etehī**ti etehi ajjhāyakatādīhi tīhi kāraṇehi brāhmaṇo avajjho, na labbhā brāhmaṇaṃ vadhituṃ, kiṃ tvaṃ vadesi, yo hi brāhmaṇaṃ vadheti, so niraye nibbattatīti.

Taṃ {pb:P:6.0200} sutvā subhogo saṃsayapakkhando hutvā ‘‘imaṃ nāgabhavanaṃ netvā bhātaro paṭipucchitvā jānissāmī’’ti cintetvā dve gāthā abhāsi –

::hangnum
903\.
::

::gatha1
‘‘Yaṃ {pb:V:7.0046} puraṃ dhataraṭṭhassa, ogāḷhaṃ yamunaṃ nadiṃ;
::

::gathalast
Jotate sabbasovaṇṇaṃ, girimāhacca yāmunaṃ.
::

::hangnum
904\.
::

::gatha1
‘‘Tattha te purisabyagghā, sodariyā mama bhātaro;
::

::gathalast
Yathā te tattha vakkhanti, tathā hessasi brāhmaṇā’’ti.
::

Tattha **pura**nti nāgapuraṃ. **Ogāḷha**nti anupaviṭṭhaṃ. **Girimāhacca yāmuna**nti yamunāto avidūre ṭhitaṃ himavantaṃ āhacca jotati. **Tattha te**ti tasmiṃ nagare te mama bhātaro vasanti, tattha nīte tayi yathā te vakkhanti, tathā bhavissasi. Sace hi saccaṃ kathesi, jīvitaṃ te atthi. No ce, tattheva sīsaṃ chindissāmīti.

Iti naṃ vatvā subhogo gīvāyaṃ gahetvā khipanto akkosanto paribhāsanto mahāsattassa pāsādadvāraṃ agamāsi.

::centre
Mahāsattassa pariyesanayakaṇḍaṃ niṭṭhitaṃ.
::

#### Micchākathā

Atha {pb:M:7.0047} naṃ dovāriko hutvā nisinno kāṇāriṭṭho tathā kilametvā ānīyamānaṃ disvā paṭimaggaṃ gantvā ‘‘subhoga, mā viheṭhayi, brāhmaṇā nāma mahābrahmuno puttā. Sace hi mahābrahmā jānissati, ‘mama puttaṃ viheṭhentī’ti kujjhitvā amhākaṃ sakalaṃ nāgabhavanaṃ vināsessati. Lokasmiñhi brāhmaṇā nāma seṭṭhā mahānubhāvā, tvaṃ tesaṃ ānubhāvaṃ na jānāsi, ahaṃ pana jānāmī’’ti āha. Kāṇāriṭṭho kira atītānantarabhave yaññakārabrāhmaṇo ahosi, tasmā evamāha. Vatvā ca pana anubhūtapubbavasena yajanasīlo hutvā subhogañca nāgaparisañca āmantetvā ‘‘etha, bho, yaññakārakānaṃ vo guṇe vaṇṇessāmī’’ti vatvā yaññavaṇṇanaṃ ārabhanto āha –

::hangnum
905\.
::

::gatha1
‘‘Anittarā ittarasampayuttā, yaññā ca vedā ca subhoga loke;
::

::gathalast
Tadaggarayhañhi vinindamāno, jahāti vittañca satañca dhamma’’nti.
::

Tattha {pb:V:7.0047}{pb:P:6.0201} **anittarā**ti subhoga imasmiṃ loke yaññā ca vedā ca anittarā na lāmakā mahānubhāvā, te ittarehi brāhmaṇehi sampayuttā, tasmā brāhmaṇāpi anittarāva jātā. **Tadaggarayha**nti tasmā agārayhaṃ brāhmaṇaṃ vinindamāno dhanañca paṇḍitānaṃ dhammañca jahāti. Idaṃ kira so ‘‘iminā bhūridatte mittadubbhikammaṃ katanti vattuṃ nāgaparisā mā labhantū’’ti avoca.

Atha naṃ kāṇāriṭṭho ‘‘subhoga jānāsi pana ayaṃ loko kena nimmito’’ti vatvā ‘‘na jānāmī’’ti vutte ‘‘brāhmaṇānaṃ pitāmahena mahābrahmunā nimmito’’ti dassetuṃ itaraṃ gāthamāha –

::hangnum
906\.
::

::gatha1
‘‘Ajjhenamariyā pathaviṃ janindā, vessā kasiṃ pāricariyañca suddā;
::

::gathalast
Upāgu paccekaṃ yathāpadesaṃ, katāhu ete vasināti āhū’’ti.
::

Tattha **upāgū**ti upagatā. Brahmā kira brāhmaṇādayo cattāro vaṇṇe nimminitvā ariye tāva brāhmaṇe āha – ‘‘tumhe ajjhenameva upagacchatha{pb:M:7.0048}, mā aññaṃ kiñci karitthā’’ti, janinde āha ‘‘tumhe pathaviṃyeva vijinatha’’, vesse āha – ‘‘tumhe kasiṃyeva upetha’’, sudde āha ‘‘tumhe tiṇṇaṃ vaṇṇānaṃ pāricariyaṃyeva upethā’’ti. Tato paṭṭhāya ariyā ajjhenaṃ, janindā pathaviṃ, vessā kasiṃ, suddā pāricariyaṃ upāgatāti vadanti. **Paccekaṃ yathāpadesa**nti upagacchantā ca pāṭiyekkaṃ attano kulapadesānurūpena brahmunā vuttaniyāmeneva upagatā. **Katāhu ete vasināti āhū**ti evaṃ kira ete vasinā mahābrahmunā katā ahesunti kathenti.

Evaṃ mahāguṇā ete brāhmaṇā nāma. Yo hi etesu cittaṃ pasādetvā dānaṃ deti, tassa aññattha paṭisandhi natthi, devalokameva gacchatīti vatvā āha –

::hangnum
907\.
::

::gatha1
‘‘Dhātā vidhātā varuṇo kuvero, somo yamo candimā vāyu sūriyo;
::

::gathalast
Etepi yaññaṃ puthuso yajitvā, ajjhāyakānaṃ atho sabbakāme.
::

::hangnum
908\.
::

::gatha1
‘‘Vikāsitā cāpasatāni pañca, yo ajjuno balavā bhīmaseno;
::

::gathalast
Sahassabāhu asamo pathabyā, sopi tadā ādahi jātaveda’’nti.
::

Tattha {pb:V:7.0048}{pb:P:6.0202} **etepī**ti ete dhātādayo devarājāno. **Puthuso**ti anekappakāraṃ yaññaṃ yajitvā. **Atho sabbakāme**ti atha ajjhāyakānaṃ brāhmaṇānaṃ sabbakāme datvā etāni ṭhānāni pattāti dasseti. **Vikāsitā**ti ākaḍḍhitā. **Cāpasatāni pañcā**ti na dhanupañcasatāni, pañcacāpasatappamāṇaṃ pana mahādhanuṃ sayameva ākaḍḍhati. **Bhīmaseno**ti bhayānakaseno. **Sahassabāhū**ti na tassa bāhūnaṃ sahassaṃ, pañcannaṃ pana dhanuggahasatānaṃ bāhusahassena ākaḍḍhitabbassa dhanuno ākaḍḍhanenevaṃ vuttaṃ. **Ādahi jātaveda**nti sopi rājā tasmiṃ kāle brāhmaṇe sabbakāmehi santappetvā aggiṃ ādahi patiṭṭhāpetvā paricari, teneva kāraṇena {pb:M:7.0049} devaloke nibbatto. Tasmā brāhmaṇā nāma imasmiṃ loke jeṭṭhakāti āha.

So uttaripi brāhmaṇe vaṇṇento gāthamāha –

::hangnum
909\.
::

::gatha1
‘‘Yo brāhmaṇe bhojayi dīgharattaṃ, annena pānena yathānubhāvaṃ;
::

::gathalast
Pasannacitto anumodamāno, subhoga devaññataro ahosī’’ti.
::

Tattha **yo**ti yo so porāṇako bārāṇasirājāti dasseti. **Yathānubhāva**nti yathābalaṃ yaṃ tassa atthi, taṃ sabbaṃ pariccajitvā bhojesi. **Devaññataro**ti so aññataro mahesakkhadevarājā ahosi. Evaṃ brāhmaṇā nāma aggadakkhiṇeyyāti dasseti.

Athassa aparampi kāraṇaṃ āharitvā dassento gāthamāha –

::hangnum
910\.
::

::gatha1
‘‘Mahāsanaṃ devamanomavaṇṇaṃ, yo sappinā asakkhi bhojetumaggiṃ;
::

::gathalast
Sa yaññatantaṃ varato yajitvā, dibbaṃ gatiṃ mucalindajjhagacchī’’ti.
::

Tattha **mahāsana**nti mahābhakkhaṃ. **Bhojetu**nti santappetuṃ. **Yaññatanta**nti yaññavidhānaṃ. **Varato**ti varassa aggidevassa yajitvā. **Mucalindajjhagacchī**ti mucalindo adhigatoti.

Eko kira pubbe bārāṇasiyaṃ mucalindo nāma rājā brāhmaṇe pakkosāpetvā saggamaggaṃ pucchi. Atha naṃ te ‘‘brāhmaṇānañca brāhmaṇadevatāya ca sakkāraṃ karohī’’ti vatvā ‘‘kā brāhmaṇadevatā’’ti vutte ‘‘‘aggidevoti taṃ navanītasappinā santappehī’’’ti āhaṃsu. So tathā akāsi. Tamatthaṃ pakāsento esa imaṃ gāthamāha.

Aparampi {pb:V:7.0049}{pb:M:7.0050} kāraṇaṃ dassento gāthamāha –

::hangnum
911\.
::

::gatha1
‘‘Mahānubhāvo vassasahassajīvī, yo pabbajī dassaneyyo uḷāro;
::

::gathalast
Hitvā {pb:P:6.0203} apariyanta raṭṭhaṃ sasenaṃ, rājā dudīpopi jagāma sagga’’nti.
::

Tattha **pabbajī**ti pañcavassasatāni rajjaṃ kārento brāhmaṇānaṃ sakkāraṃ katvā apariyantaṃ raṭṭhaṃ sasenaṃ hitvā pabbaji. **Dudīpopī**ti so dudīpo nāma rājā brāhmaṇe pūjetvāva saggaṃ gatoti vadati. ‘‘Dujīpo’’tipi pāṭho.

Aparānipissa udāharaṇāni dassento āha –

::hangnum
912\.
::

::gatha1
‘‘Yo sāgarantaṃ sāgaro vijitvā, yūpaṃ subhaṃ soṇṇamayaṃ uḷāraṃ;
::

::gathalast
Ussesi vessānaramādahāno, subhoga devaññataro ahosi.
::

::hangnum
913\.
::

::gatha1
‘‘Yassānubhāvena subhoga gaṅgā, pavattatha dadhisannisinnaṃ samuddaṃ;
::

::gathalast
Sa lomapādo paricariya maggiṃ, aṅgo sahassakkhapurajjhagacchī’’ti.
::

Tattha **sāgaranta**nti sāgarapariyantaṃ pathaviṃ. **Ussesī**ti brāhmaṇe saggamaggaṃ pucchitvā ‘‘sovaṇṇayūpaṃ ussāpehī’’ti vutto pasughātanatthāya ussāpesi. **Vessānaramādahāno**ti vessānaraṃ aggiṃ ādahanto. ‘‘Vesānari’’ntipi pāṭho. **Devaññataro**ti subhoga, so hi rājā aggiṃ juhitvā aññataro mahesakkhadevo ahosīti vadati. **Yassānubhāvenā**ti bho subhoga, gaṅgā ca mahāsamuddo ca kena katoti jānāsīti. Na jānāmīti. Kiṃ tvaṃ jānissasi, brāhmaṇeyeva pothetuṃ jānāsīti. Atītasmiñhi aṅgo nāma lomapādo bārāṇasirājā brāhmaṇe saggamaggaṃ pucchitvā tehi ‘‘bho, mahārāja, himavantaṃ pavisitvā brāhmaṇānaṃ sakkāraṃ katvā aggiṃ paricarāhī’’ti vutte aparimāṇā {pb:M:7.0051} gāviyo ca mahiṃsiyo ca ādāya himavantaṃ pavisitvā tathā akāsi. ‘‘Brāhmaṇehi bhuttātirittaṃ khīradadhiṃ kiṃ kātabba’’nti ca vutte ‘‘chaḍḍethā’’ti āha. Tattha thokassa khīrassa chaḍḍitaṭṭhāne kunnadiyo ahesuṃ, bahukassa chaḍḍitaṭṭhāne gaṅgā pavattatha. Taṃ pana khīraṃ yattha dadhi hutvā sannisinnaṃ ṭhitaṃ, taṃ samuddaṃ nāma jātaṃ. Iti so evarūpaṃ sakkāraṃ katvā brāhmaṇehi vuttavidhānena aggiṃ paricariya sahassakkhassa puraṃ ajjhagacchi.

Itissa {pb:V:7.0050} idaṃ atītaṃ āharitvā imaṃ gāthamāha –

::hangnum
914\.
::

::gatha1
‘‘Mahiddhiko devavaro yasassī, senāpati tidive vāsavassa;
::

::gathalast
So {pb:P:6.0204} somayāgena malaṃ vihantvā, subhoga devaññataro ahosī’’ti.
::

Tattha **so somayāgena malaṃ vihantvā**ti bho subhoga, yo idāni sakkassa senāpati mahāyaso devaputto, sopi pubbe eko bārāṇasirājā brāhmaṇe saggamaggaṃ pucchitvā tehi ‘‘somayāgena attano malaṃ pavāhetvā devalokaṃ gacchāhī’’ti vutte brāhmaṇānaṃ mahantaṃ sakkāraṃ katvā tehi vuttavidhānena somayāgaṃ katvā tena attano malaṃ vihantvā devaññataro jātoti imamatthaṃ pakāsento evamāha.

Aparānipissa udāharaṇāni dassento āha –

::hangnum
915\.
::

::gatha1
‘‘Akārayi lokamimaṃ parañca, bhāgīrathiṃ himavantañca gijjhaṃ;
::

::gathalast
Yo iddhimā devavaro yasassī, sopi tadā ādahi jātavedaṃ.
::

::hangnum
916\.
::

::gatha1
‘‘Mālāgirī himavā yo ca gijjho, sudassano nisabho kuveru;
::

::gathalast
Ete ca aññe ca nagā mahantā, cityā katā yaññakarehi māhū’’ti.
::

Tattha {pb:M:7.0052} **sopi tadā ādahi jātaveda**nti bhātika subhoga, yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato, sopi yadā brahmupapattito pubbe māṇavako ahosi, tadā aggimeva ādahi, aggiṃ juhitvā mahābrahmā hutvā idaṃ sabbamakāsi. Evaṃmahiddhikā brāhmaṇāti dasseti.

**Cityā katā**ti pubbe kireko bārāṇasirājā brāhmaṇe saggamaggaṃ pucchitvā ‘‘brāhmaṇānaṃ sakkāraṃ karohī’’ti vutte tesaṃ mahādānaṃ paṭṭhapetvā ‘‘mayhaṃ dāne kiṃ natthī’’ti pucchitvā ‘‘sabbaṃ, deva, atthi, brāhmaṇānaṃ pana āsanāni nappahontī’’ti vutte iṭṭhakāhi cināpetvā āsanāni kāresi. Tadā cityā āsanapīṭhikā brāhmaṇānaṃ ānubhāvena vaḍḍhitvā mālāgiriādayo pabbatā jātā. Evamete yaññakārehi brāhmaṇehi katāti kathentīti.

Atha {pb:V:7.0051} naṃ puna āha ‘‘bhātika, jānāsi panāyaṃ samuddo kena kāraṇena apeyyo loṇodako jāto’’ti? ‘‘Na jānāmi, ariṭṭhā’’ti. Atha naṃ ‘‘tvaṃ brāhmaṇeyeva vihiṃsituṃ jānāsi, suṇohī’’ti vatvā gāthamāha –

::hangnum
917\.
::

::gatha1
‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;
::

::gathalast
Tīre {pb:P:6.0205} samuddassudakaṃ sajantaṃ, taṃ sāgarojjhohari tenāpeyyo’’ti.
::

Tattha **‘yācayogotidhāhū**ti taṃ brāhmaṇaṃ yācayogoti idha loke āhu. **Udakaṃ sajanta**ti so kirekadivasaṃ pāpapavāhanakammaṃ karonto tīre ṭhatvā samuddato udakaṃ gahetvā attano upari sīse sajantaṃ abbhukirati. Atha naṃ evaṃ karontaṃ vaḍḍhitvā sāgaro ajjhohari. Taṃ kāraṇaṃ mahābrahmā ñatvā ‘‘iminā kira me putto hato’’ti kujjhitvā ‘‘samuddo apeyyo loṇodako bhavatū’’ti vatvā abhisapi, tena kāraṇena apeyyo jāto. Evarūpā ete brāhmaṇā nāma mahānubhāvāti.

Punapi {pb:M:7.0053} āha –

::hangnum
918\.
::

::gatha1
‘‘Āyāgavatthūni puthū pathabyā, saṃvijjanti brāhmaṇā vāsavassa;
::

::gathalast
Purimaṃ disaṃ pacchimaṃ dakkhiṇuttaraṃ, saṃvijjamānā janayanti veda’’nti.
::

Tattha **vāsavassā**ti pubbe brāhmaṇānaṃ dānaṃ datvā vāsavattaṃ pattassa vāsavassa. **Āyāgavatthūnī**ti puññakkhettabhūtā aggadakkhiṇeyyā pathabyā puthū brāhmaṇā saṃvijjanti. **Purimaṃ disa**nti te idānipi catūsu disāsu saṃvijjamānā tassa vāsavassa mahantaṃ vedaṃ janayanti, pītisomanassaṃ āvahanti.

Evaṃ ariṭṭho cuddasahi gāthāhi brāhmaṇe ca yaññe ca vede ca vaṇṇesi.

::centre
Micchākathā niṭṭhitā.
::

Tassa taṃ kathaṃ sutvā mahāsattassa gilānupaṭṭhānaṃ āgatā bahū nāgā ‘‘ayaṃ bhūtameva kathetī’’ti micchāgāhaṃ gaṇhanākārappattā jātā. Mahāsatto gilānaseyyāya nipannova taṃ sabbaṃ assosi{pb:V:7.0052}. Nāgāpissa ārocesuṃ. Tato mahāsatto cintesi ‘‘ariṭṭho micchāmaggaṃ vaṇṇeti, vādamassa bhinditvā parisaṃ sammādiṭṭhikaṃ karissāmī’’ti. So uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṃ nāgaparisaṃ sannipātāpetvā ariṭṭhaṃ pakkosāpetvā ‘‘ariṭṭha, tvaṃ abhūtaṃ vatvā vede ca yaññe ca brāhmaṇe ca vaṇṇesi, brāhmaṇānañhi vedavidhānena yaññayajanaṃ nāma anariyasammataṃ na saggāvahaṃ, tava vāde abhūtaṃ passāhī’’ti vatvā yaññabhedavādaṃ nāma ārabhanto āha –

::hangnum
919\.
::

::gatha1
‘‘Kalī {pb:P:6.0206} hi dhīrāna kaṭaṃ magānaṃ, bhavanti vedajjhagatānariṭṭha;
::

::gathalast
Marīcidhammaṃ asamekkhitattā, māyāguṇā nātivahanti paññaṃ.
::

::hangnum
920\.
::

::gatha1
‘‘Vedā {pb:M:7.0054} na tāṇāya bhavanti dassa, mittadduno bhūnahuno narassa;
::

::gathalast
Na tāyate pariciṇṇo ca aggi, dosantaraṃ maccamanariyakammaṃ.
::

::hangnum
921\.
::

::gatha1
‘‘Sabbañca maccā sadhanaṃ sabhogaṃ, ādīpitaṃ dāru tiṇena missaṃ;
::

::gathalast
Dahaṃ na tappe asamatthatejo, ko taṃ subhikkhaṃ dvirasaññu kayirā.
::

::hangnum
922\.
::

::gatha1
‘‘Yathāpi khīraṃ vipariṇāmadhammaṃ, dadhi bhavitvā navanītampi hoti;
::

::gathalast
Evampi aggi vipariṇāmadhammo, tejo samorohatī yogayutto.
::

::hangnum
923\.
::

::gatha1
‘‘Na dissatī aggi manuppaviṭṭho, sukkhesu kaṭṭhesu navesu cāpi;
::

::gathalast
Nāmatthamāno araṇīnarena, nākammunā jāyati jātavedo.
::

::hangnum
924\.
::

::gatha1
‘‘Sace hi aggi antarato vaseyya, sukkhesu kaṭṭhesu navesu cāpi;
::

::gathalast
Sabbāni susseyyu vanāni loke, sukkhāni kaṭṭhāni ca pajjaleyyuṃ.
::

::hangnum
925\.
::

::gatha1
‘‘Karoti ce dārutiṇena puññaṃ, bhojaṃ naro dhūmasikhiṃ patāpavaṃ;
::

::gathalast
Aṅgārikā loṇakarā ca sūdā, sarīradāhāpi kareyyu puññaṃ.
::

::hangnum
926\.
::

::gatha1
‘‘Atha {pb:P:6.0207} ce hi ete na karonti puññaṃ, ajjhenamaggiṃ idha tappayitvā;
::

::gathalast
Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.
::

::hangnum
927\.
::

::gatha1
‘‘Kathañhi {pb:V:7.0053}{pb:M:7.0055} lokāpacito samāno, amanuññagandhaṃ bahūnaṃ akantaṃ;
::

::gathalast
Yadeva maccā parivajjayanti, tadappasatthaṃ dvirasaññu bhuñje.
::

::hangnum
928\.
::

::gatha1
‘‘Sikhimpi devesu vadanti heke, āpaṃ milakkhū pana devamāhu;
::

::gathalast
Sabbeva ete vitathaṃ bhaṇanti, aggī na devaññataro na cāpo.
::

::hangnum
929\.
::

::gatha1
‘‘Anindriyabaddhamasaññakāyaṃ, vessānaraṃ kammakaraṃ pajānaṃ;
::

::gathalast
Paricariya maggiṃ sugatiṃ kathaṃ vaje, pāpāni kammāni pakubbamāno.
::

::hangnum
930\.
::

::gatha1
‘‘Sabbābhibhū tāhudha jīvikatthā, aggissa brahmā paricārikoti;
::

::gathalast
Sabbānubhāvī ca vasī kimatthaṃ, animmito nimmitaṃ vanditassa.
::

::hangnum
931\.
::

::gatha1
‘‘Hassaṃ anijjhānakkhamaṃ atacchaṃ, sakkārahetu pakiriṃsu pubbe;
::

::gathalast
Te lābhasakkāre apātubhonte, sandhāpitā jantubhi santidhammaṃ.
::

::hangnum
932\.
::

::gatha1
‘‘Ajjhenamariyā pathaviṃ janindā, vessā kasiṃ pāricariyañca suddā;
::

::gathalast
Upāgu paccekaṃ yathāpadesaṃ, katāhu ete vasināti āhu.
::

::hangnum
933\.
::

::gatha1
‘‘Etañca {pb:P:6.0208} saccaṃ vacanaṃ bhaveyya, yathā idaṃ bhāsitaṃ brāhmaṇehi;
::

::gatha2
Nākhattiyo jātu labhetha rajjaṃ, nābrāhmaṇo mantapadāni sikkhe;
::

::gathalast
Nāññatra vessehi kasiṃ kareyya, suddo na mucce parapesanāya.
::

::hangnum
934\.
::

::gatha1
‘‘Yasmā {pb:M:7.0056} ca etaṃ vacanaṃ abhūtaṃ, musāvime odariyā bhaṇanti;
::

::gathalast
Tadappapaññā abhisaddahanti, passanti taṃ paṇḍitā attanāva.
::

::hangnum
935\.
::

::gatha1
‘‘Khatyā hi vessānaṃ baliṃ haranti, ādāya satthāni caranti brāhmaṇā;
::

::gathalast
Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.
::

::hangnum
936\.
::

::gatha1
‘‘Sace hi so issaro sabbaloke, brahmā bahūbhūtapatī pajānaṃ;
::

::gathalast
Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.
::

::hangnum
937\.
::

::gatha1
‘‘Sace {pb:V:7.0054} hi so issaro sabbaloke, brahmā bahūbhūtapatī pajānaṃ;
::

::gathalast
Māyā musāvajjamadena cāpi, lokaṃ adhammena kimatthamakāri.
::

::hangnum
938\.
::

::gatha1
‘‘Sace hi so issaro sabbaloke, brahmā bahūbhūtapatī pajānaṃ;
::

::gathalast
Adhammiko bhūtapatī ariṭṭha, dhamme sati yo vidahī adhammaṃ.
::

::hangnum
939\.
::

::gatha1
‘‘Kīṭā paṭaṅgā uragā ca bhekā, gantvā kimī sujjhati makkhikā ca;
::

::gathalast
Etepi dhammā anariyarūpā, kambojakānaṃ vitathā bahūna’’nti.
::

Tattha {pb:P:6.0209} **vedajjhagatānariṭṭhā**ti ariṭṭha, imāni vedādhigamanāni nāma dhīrānaṃ parājayasaṅkhāto kaliggāho, magānaṃ bālānaṃ jayasaṅkhāto kaṭaggāho. **Marīcidhamma**nti idañhi vedattayaṃ marīcidhammaṃ. Tayidaṃ asamekkhitattā yuttāyuttaṃ {pb:M:7.0057} ajānantā bālā udakasaññāya magā marīciṃ viya bhūtasaññāya anavajjasaññāya attano vināsaṃ upagacchanti. **Pañña**nti evarūpā pana māyākoṭṭhāsā paññaṃ ñāṇasampannaṃ purisaṃ nātivahanti na vañcenti. **Bhavanti dassā**ti **da**-kāro byañjanasandhimattaṃ, assa **bhūnahuno** vuḍḍhighātakassa mittadubbhino narassa vedā na tāṇatthāya bhavanti, patiṭṭhā hotuṃ na sakkontīti attho. **Pariciṇṇo ca aggī**ti aggi ca pariciṇṇo tividhena duccaritadosena sadosacittaṃ pāpakammaṃ purisaṃ na tāyati na rakkhati.

**Sabbañca maccā**ti sacepi hi maccā yattakaṃ loke dāru atthi, taṃ sabbaṃ sadhanaṃ sabhogaṃ attano dhanena ca bhogehi ca saddhiṃ tiṇena missaṃ katvā ādīpeyyuṃ. Evaṃ sabbampi taṃ tehi ādīpitaṃ dahanto ayaṃ asamatthatejo asadisatejo tava aggi na tappeyya. Evaṃ atappanīyaṃ, bhātika, dvirasaññu dvīhi jivhāhi rasajānanasamattho ko taṃ sappiādīhi subhikkhaṃ suhītaṃ kayirā, ko sakkuṇeyya kātuṃ. Evaṃ atittaṃ panetaṃ mahagghasaṃ santappetvā ko nāma devalokaṃ gamissati, passa yāvañcetaṃ dukkathitanti. **Yogayutto**ti araṇimathanayogena yutto hutvā taṃ paccayaṃ labhitvāva aggi samorohati nibbattati. Evaṃ paravāyāmena uppajjamānaṃ acetanaṃ taṃ tvaṃ ‘‘devo’’ti vadesi. Idampi abhūtameva kathesīti.

**Aggi manuppaviṭṭho**ti aggi anupaviṭṭho. **Nāmatthamāno**ti nāpi araṇihatthena narena amatthiyamāno nibbattati. **Nākammunā jāyati jātavedo**ti ekassa kiriyaṃ vinā attano dhammatāya eva na jāyati. **Susseyyu**nti anto agginā sosiyamānāni vanāni sukkheyyuṃ, allāneva {pb:V:7.0055} na siyuṃ. **Bhoja**nti bhojento. **Dhūmasikhiṃ patāpava**nti dhūmasikhāya yuttaṃ patāpavantaṃ. **Aṅgārikā**ti aṅgārakammakarā. **Loṇakarā**ti loṇodakaṃ pacitvā loṇakārakā. **Sūdā**ti bhattakārakā. **Sarīradāhā**ti matasarīrajjhāpakā. **Puñña**nti etepi sabbe puññameva kareyyuṃ.

**Ajjhenamaggi**nti ajjhenaaggiṃ. **Na kocī**ti mantajjhāyakā brāhmaṇāpi hontu, koci naro dhūmasikhiṃ patāpavantaṃ aggiṃ bhojento tappayitvāpi puññaṃ {pb:M:7.0058} na karoti nāma. **Lokāpacito samāno**ti tava devolokassa apacito pūjito samāno. **Yadevā**ti yaṃ ahikuṇapādiṃ paṭikulaṃ jegucchaṃ maccā dūrato parivajjenti. **Tadappasattha**nti taṃ appasatthaṃ, samma, dvirasaññu kathaṃ kena kāraṇena paribhuñjeyya. **Devesū**ti eke manussā sikhimpi devesu aññataraṃ devaṃ vadanti. **Milakkhū panā**ti aññāṇā pana milakkhū udakaṃ ‘‘devo’’ti vadanti. **Asaññakāya**nti {pb:P:6.0210} anindriyabaddhaṃ acittakāyañca samānaṃ etaṃ acetanaṃ pajānaṃ pacanādikammakaraṃ vessānaraṃ aggiṃ paricaritvā pāpāni kammāni karonto loko kathaṃ sugatiṃ gamissati. Idaṃ te ativiya dukkathitaṃ.

**Sabbābhi bhūtāhudha jīvikatthā**ti ime brāhmaṇā attano jīvikatthaṃ mahābrahmā sabbābhibhūti āhaṃsu, sabbo loko teneva nimmitoti vadanti. Puna aggissa brahmā paricārakotipi vadanti. Sopi kira aggiṃ juhateva. **Sabbānubhāvī ca vasī**ti so pana yadi sabbānubhāvī ca vasī ca, atha kimatthaṃ sayaṃ animmito hutvā attanāva nimmitaṃ vanditā bhaveyya. Idampi te **dukkathita**meva. **Hassa**nti ariṭṭha brāhmaṇānaṃ vacanaṃ nāma hasitabbayuttakaṃ paṇḍitānaṃ na nijjhānakkhamaṃ. **Pakiriṃsū**ti ime brāhmaṇā evarūpaṃ musāvādaṃ attano sakkārahetu pubbe patthariṃsu. **Sandhāpitā jantubhi santidhamma**nti te ettakena lābhasakkāre apātubhūte jantūhi saddhiṃ yojetvā pāṇavadhapaṭisaṃyuttaṃ attano laddhidhammasaṅkhātaṃ santidhammaṃ sandhāpitā, yaññasuttaṃ nāma ganthayiṃsūti attho.

**Etañca sacca**nti yadetaṃ tayā ‘‘ajjhenamariyā’’tiādi vuttaṃ, etañca saccaṃ bhaveyya. **Nākhattiyo**ti evaṃ sante akhattiyo rajjaṃ nāma na labheyya, abrāhmaṇopi mantapadāni na sikkheyya. **Musāvime**ti musāva ime. **Odariyā**ti udaranissitajīvikā, udarapūraṇahetu vā. **Tadappapaññā**ti taṃ tesaṃ vacanaṃ appapaññā. **Attanāvā**ti paṇḍitā pana tesaṃ vacanaṃ ‘‘sadosa’’nti attanāva passanti. **Tādisa**nti tathārūpaṃ. **Saṅkhubhita**nti saṅkhubhitvā brahmunā ṭhapitamariyādaṃ bhinditvā ṭhitaṃ saṅkhubhitaṃ vibhindaṃ lokaṃ so tavabrahmā kasmā ujuṃ na karoti{pb:V:7.0056}. **Alakkhi**nti kiṃkāraṇā sabbaloke dukkhaṃ vidahi. **Sukhi**nti kiṃ nu ekantasukhimeva sabbalokaṃ na {pb:M:7.0059} akāsi, lokavināsako coro maññe tava brahmāti. **Māyā**ti māyāya. **Adhammena kimatthamakārī**ti iminā māyādinā adhammena kiṃkāraṇā lokaṃ anatthakiriyāyaṃ saṃyojesīti attho. **Ariṭṭhā**ti ariṭṭha, tava bhūtapati adhammiko, yo dasavidhe kusaladhamme sati dhammameva avidahitvā adhammaṃ vidahi. **Kīṭā**tiādi upayogatthe paccattaṃ. Ete kīṭādayo pāṇe hantvā macco sujjhatīti etepi kambojaraṭṭhavāsīnaṃ bahūnaṃ anariyānaṃ dhammā, te pana vitathā, adhammāva dhammāti vuttā. Tehipi tava brahmunāva nimmitehi bhavitabbanti.

Idāni tesaṃ vitathabhāvaṃ dassento āha –

::hangnum
940\.
::

::gatha1
‘‘Sace hi so sujjhati yo hanāti, hatopi so saggamupeti ṭhānaṃ;
::

::gathalast
Bhovādi {pb:P:6.0211} bhovādina mārayeyyuṃ, ye cāpi tesaṃ abhisaddaheyyuṃ.
::

::hangnum
941\.
::

::gatha1
‘‘Neva migā na pasū nopi gāvo, āyācanti attavadhāya keci;
::

::gathalast
Vipphandamāne idha jīvikatthā, yaññesu pāṇe pasumārabhanti.
::

::hangnum
942\.
::

::gatha1
‘‘Yūpussane pasubandhe ca bālā, cittehi vaṇṇehi mukhaṃ nayanti;
::

::gathalast
Ayaṃ te yūpo kāmaduho parattha, bhavissati sassato samparāye.
::

::hangnum
943\.
::

::gatha1
‘‘Sace ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;
::

::gatha2
Sukkhesu kaṭṭhesu navesu cāpi, sace duhe tidive sabbakāme;
::

::gathalast
Tevijjasaṅghāva puthū yajeyyuṃ, abrāhmaṇaṃ kañci na yājayeyyuṃ.
::

::hangnum
944\.
::

::gatha1
‘‘Kuto {pb:M:7.0060} ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;
::

::gathalast
Sukkhesu kaṭṭhesu navesu cāpi, kuto duhe tidive sabbakāme.
::

::hangnum
945\.
::

::gatha1
‘‘Saṭhā ca luddā ca paluddhabālā, cittehi vaṇṇehi mukhaṃ nayanti;
::

::gathalast
Ādāya aggiṃ mama dehi vittaṃ, tato sukhī hohisi sabbakāme.
::

::hangnum
946\.
::

::gatha1
‘‘Tamaggihuttaṃ {pb:V:7.0057} saraṇaṃ pavissa, cittehi vaṇṇehi mukhaṃ nayanti;
::

::gathalast
Oropayitvā kesamassuṃ nakhañca, vedehi vittaṃ atigāḷhayanti.
::

::hangnum
947\.
::

::gatha1
‘‘Kākā ulūkaṃva raho labhitvā, ekaṃ samānaṃ bahukā samecca;
::

::gathalast
Annāni {pb:P:6.0212} bhutvā kuhakā kuhitvā, muṇḍaṃ karitvā yaññapathossajanti.
::

::hangnum
948\.
::

::gatha1
‘‘Evañhi so vañcito brāhmaṇehi, eko samāno bahukā samecca;
::

::gathalast
Te yogayogena vilumpamānā, diṭṭhaṃ adiṭṭhena dhanaṃ haranti.
::

::hangnum
949\.
::

::gatha1
‘‘Akāsiyā rājūhivānusiṭṭhā, tadassa ādāya dhanaṃ haranti;
::

::gathalast
Te tādisā corasamā asantā, vajjhā na haññanti ariṭṭha loke.
::

::hangnum
950\.
::

::gatha1
‘‘Indassa bāhārasi dakkhiṇāti, yaññesu chindanti palāsayaṭṭhiṃ;
::

::gathalast
Taṃ cepi saccaṃ maghavā chinnabāhu, kenassa indo asure jināti.
::

::hangnum
951\.
::

::gatha1
‘‘Tañceva {pb:M:7.0061} tucchaṃ maghavā samaṅgī, hantā avajjho paramo sa devo;
::

::gathalast
Mantā ime brāhmaṇā tuccharūpā, sandiṭṭhikā vañcanā esa loke.
::

::hangnum
952\.
::

::gatha1
‘‘Mālāgiri himavā yo ca gijjho, sudassano nisabho kuveru;
::

::gathalast
Ete ca aññe ca nagā mahantā, cityā katā yaññakarehi māhu.
::

::hangnum
953\.
::

::gatha1
‘‘Yathāpakārāni hi iṭṭhakāni, cityā katā yaññakarehi māhu;
::

::gathalast
Na pabbatā honti tathāpakārā, aññā disā acalā tiṭṭhaselā.
::

::hangnum
954\.
::

::gatha1
‘‘Na iṭṭhakā honti silā cirena, na tattha sañjāyati ayo na lohaṃ;
::

::gathalast
Yaññañca {pb:P:6.0213} etaṃ parivaṇṇayantā, cityā katā yaññakarehi māhu.
::

::hangnum
955\.
::

::gatha1
‘‘Ajjhāyakaṃ mantaguṇūpapannaṃ, tapassinaṃ ‘yācayogo’tidhāhu;
::

::gathalast
Tīre samuddassudakaṃ sajantaṃ, taṃ sāgarajjhohari tenāpeyyo.
::

::hangnum
956\.
::

::gatha1
‘‘Parosahassampi {pb:V:7.0058} samantavede, mantūpapanne nadiyo vahanti;
::

::gathalast
Na tena byāpannarasūdakā na, kasmā samuddo atulo apeyyo.
::

::hangnum
957\.
::

::gatha1
‘‘Ye keci kūpā idha jīvaloke, loṇūdakā kūpakhaṇehi khātā;
::

::gathalast
Na brāhmaṇajjhoharaṇena tesu, āpo apeyyo dvirasaññu māhu.
::

::hangnum
958\.
::

::gatha1
‘‘Pure {pb:M:7.0062} puratthā kā kassa bhariyā, mano manussaṃ ajanesi pubbe;
::

::gathalast
Tenāpi dhammena na koci hīno, evampi vossaggavibhaṅgamāhu.
::

::hangnum
959\.
::

::gatha1
‘‘Caṇḍālaputtopi adhicca vede, bhāseyya mante kusalo matīmā;
::

::gathalast
Na tassa muddhāpi phaleyya sattadhā, mantā ime attavadhāya katā.
::

::hangnum
960\.
::

::gatha1
‘‘Vācākatā giddhikatā gahītā, dummocayā kabyapathānupannā;
::

::gathalast
Bālāna cittaṃ visame niviṭṭhaṃ, tadappapaññā abhisaddahanti.
::

::hangnum
961\.
::

::gatha1
‘‘Sīhassa byagghassa ca dīpino ca, na vijjatī porisiyaṃ balena;
::

::gathalast
Manussabhāvo ca gavaṃva pekkho, jātī hi tesaṃ asamā samānā.
::

::hangnum
962\.
::

::gatha1
‘‘Sace {pb:P:6.0214} ca rājā pathaviṃ vijitvā, sajīvavā assavapārisajjo;
::

::gathalast
Sayameva so sattusaṅghaṃ vijeyya, tassappajā niccasukhī bhaveyya.
::

::hangnum
963\.
::

::gatha1
‘‘Khattiyamantā ca tayo ca vedā, atthena ete samakā bhavanti;
::

::gathalast
Tesañca atthaṃ avinicchinitvā, na bujjhatī oghapathaṃva channaṃ.
::

::hangnum
964\.
::

::gatha1
‘‘Khattiyamantā ca tayo ca vedā, atthena ete samakā bhavanti;
::

::gathalast
Lābho alābho ayaso yaso ca, sabbeva tesaṃ catunnañca dhammā.
::

::hangnum
965\.
::

::gatha1
‘‘Yathāpi {pb:M:7.0063} ibbhā dhanadhaññahetu, kammāni karonti puthū pathabyā;
::

::gathalast
Tevijjasaṅghā ca tatheva ajja, kammāni karonti puthū pathabyā.
::

::hangnum
966\.
::

::gatha1
‘‘Ibbhehi {pb:V:7.0059} ye te samakā bhavanti, niccussukā kāmaguṇesu yuttā;
::

::gathalast
Kammāni karonti puthū pathabyā, tadappapaññā dvirasaññurā te’’ti.
::

Tattha **bhovādī**ti brāhmaṇā. **Bhovādina mārayeyyu**nti brāhmaṇameva māreyyuṃ. **Ye cāpī**ti yepi brāhmaṇānaṃ taṃ vacanaṃ saddaheyyuṃ, te attano upaṭṭhākeyeva ca brāhmaṇe ca māreyyuṃ. Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti. Iti tesaṃ vacanaṃ micchā. **Kecī**ti yaññesu no māretha, mayaṃ saggaṃ gamissāmāti āyācantā keci natthi. **Pāṇe pasumārabhantī**ti migādayo pāṇe ca pasū ca vipphandamāne jīvikatthāya mārenti. **Mukhaṃ nayantī**ti etesu yūpussanesu pasubandhesu imasmiṃ te yūpe sabbaṃ maṇisaṅkhamuttaṃ dhaññaṃ dhanaṃ rajataṃ jātarūpaṃ sannihitaṃ, ayaṃ te yūpo parattha paraloke kāmaduho bhavissati, sassatabhāvaṃ āvahissatīti citrehi kāraṇehi mukhaṃ pasādenti, taṃ taṃ vatvā micchāgāhaṃ {pb:P:6.0215} gāhentīti attho.

**Sace cā**ti sace ca yūpe vā sesakaṭṭhesu vā etaṃ maṇiādikaṃ bhaveyya, tidive vā sabbakāmaduho assa, tevijjasaṅghāva puthū hutvā yaññaṃ yajeyyuṃ bahudhanatāya ceva saggakāmatāya ca, aññaṃ abrāhmaṇaṃ na yājeyyuṃ. Yasmā pana attano dhanaṃ paccāsīsantā aññampi yajāpenti, tasmā abhūtavādinoti veditabbā. **Kuto cā**ti etasmiñca yūpe vā sesakaṭṭhesu vā kuto etaṃ maṇiādikaṃ avijjamānameva, kuto tidive sabbakāme duhissati. Sabbathāpi abhūtameva tesaṃ vacanaṃ.

**Saṭhā** {pb:M:7.0064} **ca luddā ca paluddhabālā**ti ariṭṭha, ime brāhmaṇā nāma kerāṭikā ceva nikkaruṇā ca, te bālā lokaṃ palobhetvā upalobhetvā citrehi kāraṇehi mukhaṃ pasādenti. Sabbakāmeti aggiṃ ādāya tvañca jūha, amhākañca vittaṃ dehi, tato sabbakāme labhitvā sukhī hohisi.

**Tamaggihuttaṃ saraṇaṃ pavissā**ti taṃ rājānaṃ vā rājamahāmattaṃ vā ādāya aggijuhanaṭṭhānaṃ gehaṃ pavisitvā. **Oropayitvā**ti citrāni kāraṇāni vadantā kesamassuṃ nakhe ca oropayitvā. **Atigāḷhayantī**ti vuttatāya tayo vede nissāya ‘‘idaṃ dātabbaṃ, idaṃ kattabba’’nti vadantā vedehi tassa santakaṃ vittaṃ atigāḷhayanti vināsenti viddhaṃsenti.

**Annāni** {pb:V:7.0060} **bhutvā kuhakā kuhitvā**ti te kuhakā nānappakāraṃ kuhakakammaṃ katvā **samecca** samāgantvā yaññaṃ vaṇṇetvā vañcetvā tassa santakaṃ nānaggarasabhojanaṃ bhuñjitvā atha naṃ muṇḍakaṃ katvā yaññapathe ossajanti, taṃ gahetvā bahiyaññāvāṭaṃ gacchantīti attho.

**Yogayogenā**ti te brāhmaṇā taṃ ekaṃ bahukā samecca tena tena yogena tāya tāya yuttiyā vilumpamānā diṭṭhaṃ paccakkhaṃ tassa dhanaṃ adiṭṭhena devalokena adiṭṭhaṃ devalokaṃ vaṇṇetvā āharaṇaṭṭhānaṃ katvā haranti. **Akāsiyā rājūhivānusiṭṭhā**ti ‘‘idañcidañca baliṃ gaṇhathā’’ti rājūhi anusiṭṭhā akāsiyasaṅkhātā rājapurisā viya. **Tadassā**ti taṃ assa dhanaṃ ādāya haranti. **Corasamā**ti abhūtabaliggāhakā sandhicchedakacorasadisā asappurisā. **Vajjhā**ti vadhārahā evarūpā pāpadhammā udāni loke na haññanti.

**Bāhārasī**ti bāhā asi. Idaṃ vuttaṃ hoti – idampi ariṭṭha, brāhmaṇānaṃ musāvādaṃ passa. Te kira yaññesu mahatiṃ palāsayaṭṭhiṃ ‘‘indassa bāhā asi dakkhiṇā’’ti vatvā chindanti. Tañce etesaṃ vacanaṃ saccaṃ, atha chinnabāhu samāno kenassa bāhubalena indo asure jinātīti. **Samaṅgī**ti bāhusamaṅgī acchinnabāhu arogoyeva. **Hantā**ti asurānaṃ hantā. **Paramo**ti uttamo puññiddhiyā samannāgato aññesaṃ avajjho. **Brāhmaṇā**ti brāhmaṇānaṃ. **Tuccharūpā**ti tucchasabhāvā nipphalā{pb:M:7.0065}. **Vañcanā**ti ye ca te brāhmaṇānaṃ mantā nāma, esā loke sandiṭṭhikā vañcanā.

**Yathāpakārānī**ti yādisāni iṭṭhakāni gahetvā yaññakarehi cityā katāti vadanti. **Tiṭṭhaselā**ti pabbatā hi acalā tiṭṭhā na upacitā ekagghanā silāmayā ca. Iṭṭhakāni calāni na ekagghanāni na silāmayāni. **Parivaṇṇayantā**ti etaṃ {pb:P:6.0216} yaññaṃ vaṇṇentā brāhmaṇā.

**Samantavede**ti paripuṇṇavede brāhmaṇe. **Vahantī**ti sotesupi āvaṭṭesupi patite vahanti, nimujjāpetvā jīvitakkhayaṃ pāpenti. **Na tena byāpannarasūdakā nā**ti ettha eko **na**-kāro pucchanattho hoti. Nanu tena byāpannarasūdakā nadiyoti taṃ pucchanto evamāha. **Kasmā**ti kena kāraṇena tāva mahāsamuddova apeyyo kato, kiṃ mahābrahmā yamunādīsu nadīsu udakaṃ apeyyaṃ kātuṃ na sakkoti, samuddeyeva sakkotīti. **Dvirasaññu māhū**ti dvirasaññū ahu, jātoti attho.

**Pure** {pb:V:7.0061} **puratthā**ti ito pure pubbe puratthā paṭhamakappikakāle. **Kā kassa bhariyā**ti kā kassa bhariyā nāma. Tadā hi itthiliṅgameva natthi, pacchā methunadhammavasena mātāpitaro nāma jātā. **Mano manussa**nti tadā hi manoyeva manussaṃ janesi, manomayāva sattā nibbattiṃsūti attho. **Tenāpi dhammenā**ti tenāpi kāraṇena tena sabhāvena na koci jātiyā hīno. Na hi tadā khattiyādibhedo atthi, tasmā yaṃ brāhmaṇā vadanti ‘‘brāhmaṇāva jātiyā seṭṭhā, itare hīnā’’ti, taṃ micchā. **Evampī**ti evaṃ vattamāne loke porāṇakavattaṃ jahitvā pacchā attanā sammannitvā katānaṃ vasena khattiyādayo cattāro koṭṭhāsā jātā, evampi **vossaggavibhaṅgamāhu,** attanā katehi kammavossaggehi tesaṃ sattānaṃ ekacce khattiyā jātā, ekacce brāhmaṇādayoti imaṃ vibhāgaṃ kathenti, tasmā ‘‘brāhmaṇāva seṭṭhā’’ti vacanaṃ micchā.

**Sattadhā**ti yadi mahābrahmunā brāhmaṇānaññeva tayo vedā dinnā, na aññesaṃ, caṇḍālassa mante bhāsantassa muddhā sattadhā phaleyya, na {pb:M:7.0066} ca phalati, tasmā imehi brāhmaṇehi attavadhāya mantā katā, attanoyeva nesaṃ musāvāditaṃ pakāsentā guṇavadhaṃ karonti. **Vācākatā**ti ete mantā nāma musāvādena cintetvā katā. **Giddhikatā gahītā**ti lābhagiddhikatāya brāhmaṇehi gahitā. **Dummocayā**ti macchena gilitabaliso viya dummocayā. **Kabyapathānupannā**ti kabyākārakabrāhmaṇānaṃ vacanapathaṃ anupannā anugatā. Te hi yathā icchanti, tathā musā vatvā bandhanti. **Bālāna**nti tesañhi bālānaṃ cittaṃ visame niviṭṭhaṃ, taṃ aññe appapaññāva abhisaddahanti.

**Porisiyaṃbalenā**ti porisiyasaṅkhātena balena. Idaṃ vuttaṃ hoti – yaṃ etesaṃ sīhādīnaṃ purisathāmasaṅkhātaṃ porisiyabalaṃ, tena balena samannāgato brāhmaṇo nāma natthi, sabbe imehi tiracchānehipi hīnāyevāti. **Manussabhāvo ca gavaṃva pekkho**ti apica yo etesaṃ manussabhāvo, so gunnaṃ viya pekkhitabbo. Kiṃkāraṇā? Jāti hi tesaṃ asamā samānā. Tesañhi brāhmaṇānaṃ duppaññatāya gohi saddhiṃ samānajātiyeva asamā. Aññameva hi gunnaṃ saṇṭhānaṃ, aññaṃ tesanti. Etena brāhmaṇe tiracchānesu sīhādīhi samepi akatvā gorūpasameva karoti.

**Sace ca rājā**ti ariṭṭha, yadi mahābrahmunā dinnabhāvena khattiyova pathaviṃ vijitvā. **Sajīvavā**ti sahajīvīhi amaccehi samannāgato. **Assavapārisajjo**ti attano ovādakaraparisāvacarova siyā, athassa parisāya yujjhitvā {pb:P:6.0217} rajjaṃ kātabbaṃ nāma na bhaveyya{pb:V:7.0062}. Sayameva so ekakova sattusaṅghaṃ vijeyya, evaṃ sati yuddhe dukkhābhāvena tassa pajā niccasukhī bhaveyya, etañca natthi. Tasmā tesaṃ vacanaṃ micchā.

**Khattiyamantā**ti rājasatthañca tayo ca vedā attano āṇāya ruciyā ‘‘idameva kattabba’’nti pavattattā atthena ete samakā bhavanti. **Avinicchinitvā**ti tesaṃ khattiyamantānaṃ khattiyopi vedānaṃ brāhmaṇopi atthaṃ avinicchinitvā āṇāvaseneva uggaṇhanto taṃ atthaṃ udakoghena channamaggaṃ viya na bujjhati.

**Atthena** {pb:M:7.0067} **ete**ti vañcanatthena ete samakā bhavanti. Kiṃkāraṇā? Brāhmaṇāva seṭṭhā, aññe vaṇṇā hīnāti vadanti. Ye ca te lābhādayo lokadhammā, sabbeva tesaṃ catunnampi vaṇṇānaṃ dhammā. Ekasattopi etehi muttako nāma natthi. Iti brāhmaṇā lokadhammehi aparimuttāva samānā ‘‘seṭṭhā maya’’nti musā kathenti.

**Ibbhā**ti gahapatikā. **Tevijjasaṅghā cā**ti brāhmaṇāpi tatheva puthūni kasigorakkhādīni kammāni karonti. **Niccussukā**ti niccaṃ ussukkajātā chandajātā. **Tadappapaññā dvirasaññurā te**ti tasmā bhātika, dvirasaññu nippaññā brāhmaṇā, ārā te dhammato. Porāṇakā hi brāhmaṇadhammā etarahi sunakhesu sandissantīti.

Evaṃ mahāsatto tassa vādaṃ bhinditvā attano vādaṃ patiṭṭhāpesi. Tassa dhammakathaṃ sutvā sabbā nāgaparisā somanassajātā ahesuṃ. Mahāsatto nesādabrāhmaṇaṃ nāgabhavanā nīharāpesi, paribhāsamattampissa nākāsi. Sāgarabrahmadattopi ṭhapitadivasaṃ anatikkamitvā caturaṅginiyā senāya saha pitu vasanaṭṭhānaṃ agamāsi. Mahāsattopi ‘‘mātulañca ayyakañca passissāmī’’ti bheriṃ carāpetvā mahantena sirisobhaggena yamunāto uttaritvā tameva assamapadaṃ ārabbha pāyāsi. Avasesā bhātaro cassa mātāpitaro ca pacchato pāyiṃsu. Tasmiṃ khaṇe sāgarabrahmadatto mahāsattaṃ mahatiyā parisāya āgacchantaṃ asañjānitvā pitaraṃ pucchanto āha –

::hangnum
967\.
::

::gatha1
‘‘Kassa bherī mudiṅgā ca, saṅkhā paṇavadindimā;
::

::gathalast
Purato paṭipannāni, hāsayantā rathesabhaṃ.
::

::hangnum
968\.
::

::gatha1
‘‘Kassa {pb:V:7.0063} kañcanapaṭṭena, puthunā vijjuvaṇṇinā;
::

::gathalast
Yuvā kalāpasannaddho, ko eti siriyā jalaṃ.
::

::hangnum
969\.
::

::gatha1
‘‘Ukkāmukhapahaṭṭhaṃva, khadiraṅgārasannibhaṃ;
::

::gathalast
Mukhañca rucirā bhāti, ko eti siriyā jalaṃ.
::

::hangnum
970\.
::

::gatha1
‘‘Kassa {pb:P:6.0218} jambonadaṃ chattaṃ, sasalākaṃ manoramaṃ;
::

::gathalast
Ādiccaraṃsāvaraṇaṃ, ko eti siriyā jalaṃ.
::

::hangnum
971\.
::

::gatha1
‘‘Kassa {pb:M:7.0068} aṅgaṃ pariggayha, vālabījanimuttamaṃ;
::

::gathalast
Ubhato varapuññassa, muddhani uparūpari.
::

::hangnum
972\.
::

::gatha1
‘‘Kassa pekhuṇahatthāni, citrāni ca mudūni ca;
::

::gathalast
Kañcanamaṇidaṇḍāni, caranti dubhato mukhaṃ.
::

::hangnum
973\.
::

::gatha1
‘‘Khadiraṅgāravaṇṇābhā, ukkāmukhapahaṃsitā;
::

::gathalast
Kassete kuṇḍalā vaggū, sobhanti dubhato mukhaṃ.
::

::hangnum
974\.
::

::gatha1
‘‘Kassa vātena chupitā, niddhantā mudukāḷakā;
::

::gathalast
Sobhayanti nalāṭantaṃ, nabhā vijjurivuggatā.
::

::hangnum
975\.
::

::gatha1
‘‘Kassa etāni akkhīni, āyatāni puthūni ca;
::

::gathalast
Ko sobhati visālakkho, kassetaṃ uṇṇajaṃ mukhaṃ.
::

::hangnum
976\.
::

::gatha1
‘‘Kassete lapanajātā, suddhā saṅkhavarūpamā;
::

::gathalast
Bhāsamānassa sobhanti, dantā kuppilasādisā.
::

::hangnum
977\.
::

::gatha1
‘‘Kassa lākhārasasamā, hatthapādā sukhedhitā;
::

::gathalast
Ko so bimboṭṭhasampanno, divā sūriyova bhāsati.
::

::hangnum
978\.
::

::gatha1
‘‘Himaccaye {pb:V:7.0064} himavati, mahāsālova pupphito;
::

::gathalast
Ko so odātapāvāro, jayaṃ indova sobhati.
::

::hangnum
979\.
::

::gatha1
‘‘Suvaṇṇapīḷakākiṇṇaṃ, maṇidaṇḍavicittakaṃ;
::

::gathalast
Ko so parisamogayha, īsaṃ khaggaṃ pamuñcati.
::

::hangnum
980\.
::

::gatha1
‘‘Suvaṇṇavikatā cittā, sukatā cittasibbanā;
::

::gathalast
Ko so omuñcate pādā, namo katvā mahesino’’ti.
::

Tattha **paṭipannānī**ti kassetāni tūriyāni purato paṭipannāni. **Hāsayantā**ti etaṃ rājānaṃ hāsayantā. **Kassa kañcanapaṭṭenā**ti kassa nalāṭante bandhena uṇhīsapaṭṭena vijjuyā meghamukhaṃ viya mukhaṃ pajjotatīti pucchati. **Yuvā kalāpasannaddho**ti taruṇo sannaddhakalāpo. **Ukkāmukhapahaṭṭhaṃvā**ti kammāruddhane pahaṭṭhasuvaṇṇaṃ viya. **Khadiraṅgārasannibha**nti ādittakhadiraṅgārasannibhaṃ. **Jambonada**nti rattasuvaṇṇamayaṃ. **Aṅgaṃ pariggayhā**ti cāmarigāhakena {pb:M:7.0069} aṅgena pariggahitā hutvā. **Vālabījanimuttama**nti uttamaṃ vālabījaniṃ. **Pekhuṇahatthānī**ti morapiñchahatthakāni. **Citrānī**ti sattaratanacitrāni. **Kañcanamaṇidaṇḍānī**ti tapanīyasuvaṇṇena ca maṇīhi {pb:P:6.0219} ca khaṇitadaṇḍāni. **Dubhato mukha**nti mukhassa ubhayapassesu caranti.

**Vātena chupitā**ti vātapahaṭā. **Niddhantā**ti siniddhaantā. **Nalāṭanta**nti kassete evarūpā kesā nalāṭantaṃ upasobhenti. **Nabhā vijjurivuggatā**ti nabhato uggatā vijju viya. **Uṇṇaja**nti kañcanādāso viya paripuṇṇaṃ. **Lapanajātā**ti mukhajātā. **Kuppilasādisā**ti mandālakamakulasadisā. **Sukhedhitā**ti sukhaparihaṭā. **Jayaṃ indovā**ti jayaṃ patto indo viya. **Suvaṇṇapīḷakākiṇṇa**nti suvaṇṇapīḷakāhi ākiṇṇaṃ. **Maṇidaṇḍavicittaka**nti maṇīhi tharumhi vicittakaṃ. **Suvaṇṇavikatā**ti suvaṇṇakhacitā. **Cittā**ti sattaratanavicittā. **Sukatā**ti suṭṭhu niṭṭhitā. **Cittasibbanā**ti citrasibbiniyo. **Ko so omuñcate pādā**ti ko esa pādato evarūpā pādukā omuñcatīti.

Evaṃ puttena sāgarabrahmadattena puṭṭho iddhimā abhiññālābhī tāpaso ‘‘tāta, ete dhataraṭṭharañño puttā tava bhāgineyyanāgā’’ti ācikkhanto gāthamāha –

::hangnum
981\.
::

::gatha1
‘‘Dhataraṭṭhā {pb:V:7.0065} hi te nāgā, iddhimanto yasassino;
::

::gathalast
Samuddajāya uppannā, nāgā ete mahiddhikā’’ti.
::

Evaṃ tesaṃ kathentānaññeva nāgaparisā patvā tāpasassa pāde vanditvā ekamantaṃ nisīdiṃsu. Samuddajāpi pitaraṃ vanditvā roditvā nāgaparisāya saddhiṃ nāgabhavanameva gatā. Sāgarabrahmadattopi tattheva katipāhaṃ vasitvā bārāṇasimeva gato. Samuddajā nāgabhavaneyeva kālamakāsi. Bodhisatto yāvajīvaṃ sīlaṃ rakkhitvā uposathakammaṃ katvā āyupariyosāne saddhiṃ parisāya saggapuraṃ pūresi.

Satthā imaṃ dhammadesanaṃ āharitvā ‘‘evaṃ upāsakā porāṇakapaṇḍitā anuppannepi buddhe evarūpaṃ nāma sampattiṃ pahāya uposathakammaṃ kariṃsuyevā’’ti {pb:M:7.0070} vatvā jātakaṃ samodhānesi. Desanāpariyosāne upāsakā sotāpattiphale patiṭṭhahiṃsu. Tadā mātāpitaro mahārājakulāni ahesuṃ, nesādabrāhmaṇo devadatto, somadatto ānando, ajamukhī uppalavaṇṇā, sudassano sāriputto, subhogo moggallāno, kāṇāriṭṭho sunakkhatto, bhūridatto pana ahameva sammāsambuddho ahosinti.

::centre
Bhūridattajātakavaṇṇanā chaṭṭhāniṭṭhitā.
::



[544] 7. Candakumārajātakavaṇṇanā

**Rājāsi** {pb:V:7.0066}{pb:M:7.0071} **luddakammo**ti idaṃ satthā gijjhakūṭe viharanto devadattaṃ ārabbha kathesi. Tassa vatthu saṅghabhedakakkhandhake āgatameva. Taṃ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṃ. Taṃ pana mārāpetvā devadatto ajātasattuṃ upasaṅkamitvā ‘‘mahārāja, tava manoratho matthakaṃ patto, mama manoratho tāva na pāpuṇātī’’ti āha. ‘‘Ko pana te, bhante, manoratho’’ti? ‘‘Nanu dasabalaṃ māretvā buddho bhavissāmī’’ti. ‘‘Amhehettha kiṃ kātabba’’nti? ‘‘Mahārāja, dhanuggahe sannipātāpetuṃ vaṭṭatī’’ti. ‘‘Sādhu, bhante’’ti rājā akkhaṇavedhīnaṃ dhanuggahānaṃ pañcasatāni sannipātāpetvā tato ekatiṃsa jane uccinitvā therassa santikaṃ pāhesi. So tesaṃ jeṭṭhakaṃ āmantetvā ‘‘āvuso samaṇo gotamo gijjhakūṭe viharati, asukasmiṃ nāma divāṭṭhāne caṅkamati. Tvaṃ tattha gantvā taṃ visapītena sallena vijjhitvā jīvitakkhayaṃ pāpetvā asukena nāma maggena ehī’’ti vatvā pesetvā tasmiṃ magge dve dhanuggaheṭhapesi ‘‘tumhākaṃ ṭhitamaggena eko puriso āgamissati, taṃ tumhe jīvitā voropetvā asukena nāma maggena ethā’’ti, tasmiṃ magge cattāro purise ṭhapesi ‘‘tumhākaṃ ṭhitamaggena dve purisā āgamissanti, tumhe te jīvitā voropetvā asukena nāma maggena ethā’’ti, tasmiṃ magge aṭṭha jane ṭhapesi ‘‘tumhākaṃ ṭhitamaggena cattāro puriso āgamissanti, tumhe te jīvitā voropetvā asukena nāma maggena ethā’’ti, tasmiṃ magge soḷasa purise ṭhapesi ‘‘tumhākaṃ ṭhitamaggena aṭṭha purisā āgamissanti, tumhe te jīvitā voropetvā asukena nāma maggena ethā’’ti.

Kasmā panesa evamakāsīti? Attano kammassa paṭicchādanatthaṃ. Atha so jeṭṭhakadhanuggaho vāmato khaggaṃ laggetvā piṭṭhiyā tuṇīraṃ bandhitvā meṇḍasiṅgamahādhanuṃ gahetvā tathāgatassa santikaṃ gantvā ‘‘vijjhissāmi na’’nti saññāya dhanuṃ āropetvā saraṃ sannayhitvā {pb:M:7.0072} ākaḍḍhitvā vissajjetuṃ nāsakkhi. So saraṃ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi, sakalasarīraṃ thaddhaṃ jātaṃ, yantena pīḷitākārappattaṃ viya ahosi. So maraṇabhayatajjito aṭṭhāsi. Atha naṃ satthā disvā {pb:V:7.0067} madhurassaraṃ nicchāretvā etadavoca ‘‘mā bhāyi bho, purisa, ito ehī’’ti. So tasmiṃ khaṇe āvudhāni chaḍḍetvā bhagavato pādesu sirasā nipatitvā ‘‘accayo maṃ, bhante, accagamā yathābālaṃ yathāmūḷhaṃ yathāakusalaṃ, svāhaṃ tumhākaṃ guṇe ajānanto andhabālassa devadattassa vacanena tumhe jīvitā voropetuṃ āgatomhi, khamatha me, bhante’’ti khamāpetvā ekamante nisīdi. Atha naṃ satthā dhammaṃ desento saccāni pakāsetvā sotāpattiphale patiṭṭhāpetvā ‘‘āvuso, devadattena ācikkhitamaggaṃ appaṭipajjitvā aññena maggena yāhī’’ti uyyojesi. Uyyojetvā ca pana caṅkamā oruyha aññatarasmiṃ rukkhamūle nisīdi.

Atha tasmiṃ dhanuggahe anāgacchante itare dve janā ‘‘kiṃ nu kho so cirāyatī’’ti paṭimaggena gacchantā dasabalaṃ disvā upasaṅkamitvā vanditvā ekamantaṃ nisīdiṃsu. Satthā tesampi dhammaṃ desetvā saccāni pakāsetvā sotāpattiphale patiṭṭhāpetvā ‘‘āvuso, devadattena kathitamaggaṃ appaṭipajjitvā iminā maggena gacchathā’’ti uyyojesi. Iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi. Atha so paṭhamamāgato jeṭṭhakadhanuggaho devadattaṃ upasaṅkamitvā ‘‘bhante, devadatta ahaṃ sammāsambuddhaṃ jīvitā voropetuṃ nāsakkhiṃ, mahiddhiko so bhagavā mahānubhāvo’’ti ārocesi. Te sabbepi ‘‘sammāsambuddhaṃ nissāya amhehi jīvitaṃ laddha’’nti satthu santike pabbajitvā arahattaṃ pāpuṇiṃsu. Ayaṃ pavatti bhikkhusaṅghe pākaṭā ahosi. Bhikkhū dhammasabhāyaṃ kathaṃ samuṭṭhāpesuṃ ‘‘āvuso devadatto kira ekasmiṃ tathāgate veracittena bahū jane jīvitā voropetuṃ vāyāmamakāsi, te sabbepi satthāraṃ nissāya jīvitaṃ labhiṃsū’’ti. Satthā āgantvā ‘‘kāya {pb:M:7.0073} nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi devadatto maṃ ekakaṃ nissāya mayi veracittena bahū jane jīvitā voropetuṃ vāyāmaṃ akāsiyevā’’ti vatvā tehi yācito atītaṃ āhari.

Atīte ayaṃ bārāṇasī pupphavatī nāma ahosi. Tattha vasavattirañño putto ekarājā nāma rajjaṃ kāresi, tassa putto candakumāro nāma oparajjaṃ kāresi. Khaṇḍahālo nāma brāhmaṇo purohito ahosi. So rañño atthañca dhammañca anusāsi. Taṃ kira rājā ‘‘paṇḍito’’ti vinicchaye nisīdāpesi. So lañjavittako hutvā lañjaṃ gahetvā asāmike sāmike karoti, sāmike ca asāmike. Athekadivasaṃ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṃ āgacchantaṃ candakumāraṃ disvā dhāvitvā tassa pādesu nipatitvā rodi. So ‘‘kiṃ, bho purisa, rodasī’’ti āha. ‘‘Sāmi, khaṇḍahālo {pb:V:7.0068} vinicchaye vilopaṃ khādati, ahaṃ tena lañjaṃ gahetvā parājayaṃ pāpito’’ti. Candakumāro ‘‘mā bhāyī’’ti taṃ assāsetvā vinicchayaṃ netvā sāmikameva sāmikaṃ, asāmikameva asāmikaṃ akāsi. Mahājano mahāsaddena sādhukāramadāsi. Rājā taṃ sutvā ‘‘kiṃsaddo eso’’ti pucchi. ‘‘Candakumārena kira aḍḍo suvinicchito, tattheso sādhukārasaddo’’ti. Taṃ sutvā rājā tussi. Kumāro āgantvā taṃ vanditvā ekamantaṃ nisīdi. Atha naṃ rājā ‘‘tāta, eko kira te aḍḍo vinicchito’’ti āha. ‘‘Āma, devā’’ti. ‘‘Tena hi, tāta, ito paṭṭhāya tvameva vinicchayaṃ paṭṭhapehī’’ti vinicchayaṃ kumārassa adāsi.

Tato paṭṭhāya khaṇḍahālassa āyo pacchijji. So tato paṭṭhāya kumāre āghātaṃ bandhitvā okāsaṃ gavesanto antarāpekkho vicari. So pana rājā mandapañño. So ekadivasaṃ rattibhāge supitvā paccūsasamaye supinante alaṅkatadvārakoṭṭhakaṃ, sattaratanamayapākāraṃ, saṭṭhiyojanikasuvaṇṇamayavālukamahāvīthiṃ, yojanasahassubbedhavejayantapāsādapaṭimaṇḍitaṃ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṃ ākiṇṇadevagaṇaṃ tāvatiṃsabhavanaṃ disvā {pb:M:7.0074} pabujjhitvā tattha gantukāmo cintesi – ‘‘sve ācariyakhaṇḍahālassāgamanavelāya devalokagāmimaggaṃ pucchitvā tena desitamaggena devalokaṃ gamissāmī’’ti khaṇḍahālopi pātova nhatvā bhuñjitvā rājupaṭṭhānaṃ āgantvā rājanivesanaṃ pavisitvā rañño sukhaseyyaṃ pucchi. Athassa rājā āsanaṃ dāpetvā pañhaṃ pucchi. Tamatthaṃ pakāsento satthā āha –

::hangnum
982\.
::

::gatha1
‘‘Rājāsi luddakammo, ekarājā pupphavatīyā;
::

::gathalast
So pucchi brahmabandhuṃ, khaṇḍahālaṃ purohitaṃ mūḷhaṃ.
::

::hangnum
983\.
::

::gatha1
‘‘Saggāna maggamācikkha, tvaṃsi brāhmaṇa dhammavinayakusalo;
::

::gathalast
Yathā ito vajanti sugatiṃ, narā puññāni katvānā’’ti.
::

Tattha **rājāsī**ti rājā āsi. **Luddakammo**ti kakkhaḷapharusakammo. **Saggāna magga**nti saggānaṃ gamanamaggaṃ. **Dhammavinayakusalo**ti sucaritadhamme ca ācāravinaye ca kusalo. **Yathā**ti yathā narā puññāni katvā ito sugatiṃ gacchanti, taṃ me sugatimaggaṃ ācikkhāhīti pucchi.

Imaṃ {pb:V:7.0069} pana pañhaṃ sabbaññubuddhaṃ vā tassa sāvake vā tesaṃ alābhena bodhisattaṃ vā pucchituṃ vaṭṭati. Rājā pana yathā nāma sattāhaṃ maggamūḷho puriso aññaṃ māsamattaṃ maggamūḷhaṃ maggaṃ puccheyya, evaṃ khaṇḍahālaṃ pucchi. So cintesi ‘‘ayaṃ me paccāmittassa piṭṭhidassanakālo, idāni candakumāraṃ jīvitakkhayaṃ pāpetvā mama manorathaṃ pūressāmī’’ti. Atha rājānaṃ āmantetvā tatiyaṃ gāthamāha –

::hangnum
984\.
::

::gatha1
‘‘Atidānaṃ daditvāna, avajjhe deva ghātetvā;
::

::gathalast
Evaṃ vajanti sugatiṃ, narā puññāni katvānā’’ti.
::

Tassattho – mahārāja saggaṃ gacchantā nāma atidānaṃ dadanti, avajjhe ghātenti. Sacepi saggaṃ gantukāmosi, tvampi tatheva karohīti.

Atha naṃ rājā pañhassa atthaṃ pucchi –

::hangnum
985\.
::

::gatha1
‘‘Kiṃ pana taṃ atidānaṃ, ke ca avajjhā imasmi lokasmiṃ;
::

::gathalast
Etañca kho no akkhāhi, yajissāmi dadāmi dānānī’’ti.
::

Sopissa {pb:M:7.0075} byākāsi –

::hangnum
986\.
::

::gatha1
‘‘Puttehi deva yajitabbaṃ, mahesīhi negamehi ca;
::

::gathalast
Usabhehi ājāniyehi catūhi, sabbacatukkena deva yajitabba’’nti.
::

Rañño pañhaṃ byākaronto ca devalokamaggaṃ puṭṭho nirayamaggaṃ byākāsi.

Tattha **puttehī**ti attanā jātehi piyaputtehi ceva piyadhītāhi ca. **Mahesīhī**ti piyabhariyāhi. **Negamehī**ti seṭṭhīhi. **Usabhehī**ti sabbasetehi usabharājūhi. **Ājāniyehī**ti maṅgalaassehi. **Catūhī**ti etehi sabbeheva aññehi ca hatthiādīhi catūhi catūhīti evaṃ sabbacatukkena, deva, yajitabbaṃ. Etesañhi khaggena sīsaṃ chinditvā suvaṇṇapātiyā galalohitaṃ gahetvā āvāṭe pakkhipitvā yaññassa yajanakarājāno sarīrena saha devalokaṃ gacchanti. Mahārāja, samaṇabrāhmaṇakapaṇaddhikavanibbakayācakānaṃ ghāsacchādanādisampadānaṃ dānameva {pb:V:7.0070} pavattati. Ime pana puttadhītādayo māretvā tesaṃ galalohitena yaññassa yajanaṃ atidānaṃ nāmāti rājānaṃ saññāpesi.

Iti so ‘‘sace candakumāraṃ ekaññeva gaṇhissāmi, veracittena karaṇaṃ maññissantī’’ti taṃ mahājanassa antare pakkhipi. Idaṃ pana tesaṃ kathentānaṃ kathaṃ sutvā sabbe antepurajanā bhītatasitā saṃviggamānahadayā ekappahāreneva mahāravaṃ raviṃsu. Tamatthaṃ pakāsento satthā āha –

::hangnum
987\.
::

::gatha1
‘‘Taṃ sutvā antepure, kumārā mahesiyo ca haññantu;
::

::gathalast
Eko ahosi nigghoso, bhikkhā accuggato saddo’’ti.
::

Tattha **ta**nti ‘‘kumārā ca mahesiyo ca haññantū’’ti taṃ saddaṃ sutvā **eko**ti sakalarājanivesane ekova nigghoso ahosi. **Bhismā**ti bhayānako. **Accuggato**ti atiuggato ahosi, sakalarājakulaṃ yugantavātappahaṭaṃ viya sālavanaṃ ahosi.

Brāhmaṇo rājānaṃ āha – ‘‘kiṃ pana, mahārāja, yaññaṃ yajituṃ sakkosi, na sakkosī’’ti? ‘‘Kiṃ kathesi, ācariya, yaññaṃ yajitvā devalokaṃ {pb:M:7.0076} gamissāmī’’ti. ‘‘Mahārāja, bhīrukā dubbalajjhāsayā yaññaṃ yajituṃ samatthā nāma na honti, tumhe idha sabbe sannipātetha, ahaṃ yaññāvāṭe kammaṃ karissāmī’’ti attano pahonakaṃ balakāyaṃ gahetvā nagarā nikkhamma yaññāvāṭaṃ samatalaṃ kāretvā vatiyā parikkhipi. Kasmā? Dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṃ nāma cārittanti katvā porāṇakabrāhmaṇehi ṭhapitaṃ. Rājāpi purise pakkosāpetvā ‘‘tātā, ahaṃ attano puttadhītaro ca bhariyāyo ca māretvā yaññaṃ yajitvā devalokaṃ gamissāmi, gacchatha nesaṃ ācikkhitvā sabbe idhānethā’’ti puttānaṃ tāva ānayanatthāya āha –

::hangnum
988\.
::

::gatha1
‘‘Gacchatha vadetha kumāre, candaṃ sūriyañca bhaddasenañca;
::

::gathalast
Sūrañca vāmagottañca, pacurā kira hotha yaññatthāyā’’ti.
::

Tattha **gacchatha vadetha kumāre**ti candakumāro ca sūriyakumāro cāti dve gotamideviyā aggamahesiyā {pb:V:7.0071} puttā, bhaddaseno ca sūro ca vāmagotto ca tesaṃ vemātikabhātaro. **Pacurā kira hothā**ti ekasmiṃ ṭhāne rāsī hothāti ācikkhathāti attho.

Te paṭhamaṃ candakumārassa santikaṃ gantvā āhaṃsu ‘‘kumāra, tumhe kira māretvā tumhākaṃ pitā devalokaṃ gantukāmo, tumhākaṃ gaṇhanatthāya amhe pesesī’’ti. ‘‘Kassa vacanena maṃ gaṇhāpesī’’ti? ‘‘Khaṇḍahālassa, devā’’ti. ‘‘Kiṃ so maññeva gaṇhāpeti, udāhu aññepī’’ti. ‘‘Rājaputta, aññepi gaṇhāpeti, sabbacatukkaṃ kira yaññaṃ yajitukāmo’’ti. So cintesi ‘‘tassa aññehi saddhiṃ veraṃ natthi, ‘vinicchaye vilopaṃ kātuṃ na labhāmī’ti pana mayi ekasmiṃ veracittena bahū mārāpeti, pitaraṃ daṭṭhuṃ labhantassa sabbesaṃ tesaṃ mocāpanaṃ nāma mama bhāro’’ti. Atha ne rājapurise āha ‘‘tena hi me pitu vacanaṃ karothā’’ti. Te taṃ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṃsu ‘‘ānītā te, deva, puttā’’ti. So tesaṃ vacanaṃ sutvā ‘‘tātā, idāni me dhītaro ānetvā {pb:M:7.0077} tesaññeva bhātikānaṃ santike karothā’’ti catasso dhītaro āharāpetuṃ itaraṃ gāthamāha –

::hangnum
989\.
::

::gatha1
‘‘Kumāriyopi vadetha, upasenaṃ kokilañca muditañca;
::

::gathalast
Nandañcāpi kumāriṃ, pacurā kira hotha yaññatthāyā’’ti.
::

Te ‘‘evaṃ karissāmā’’ti tāsaṃ santikaṃ gantvā tā rodamānā paridevamānā ānetvā bhātikānaññeva santike kariṃsu. Tato rājā attano bhariyānaṃ gahaṇatthāya itaraṃ gāthamāha –

::hangnum
990\.
::

::gatha1
‘‘Vijayampi mayhaṃ mahesiṃ, erāvatiṃ kesiniṃsunandañca;
::

::gathalast
Lakkhaṇavarūpapannā, pacurā kira hotha yaññatthāyā’’ti.
::

Tattha **lakkhaṇavarūpapannā**ti uttamehi catusaṭṭhiyā itthilakkhaṇehi upapannā etāpi vadethāti attho.

Te tāpi paridevamānā ānetvā kumārānaṃ santike kariṃsu. Atha rājā cattāro seṭṭhino gahaṇatthāya āṇāpento itaraṃ gāthamāha –

::hangnum
991\.
::

::gatha1
‘‘Gahapatayo {pb:V:7.0072} ca vadetha, puṇṇamukhaṃ bhaddiyaṃ siṅgālañca;
::

::gathalast
Vaḍḍhañcāpi gahapatiṃ, pacurā kira hotha yaññatthāyā’’ti.
::

Rājapurisā gantvā tepi ānayiṃsu. Rañño puttadāre gayhamāne sakalanagaraṃ na kiñci avoca. Seṭṭhikulāni pana mahāsambandhāni, tasmā tesaṃ gahitakāle sakalanagaraṃ saṅkhubhitvā ‘‘rañño seṭṭhino māretvā yaññaṃ yajituṃ na dassāmā’’ti seṭṭhino parivāretvāva tesaṃ ñātivaggena saddhiṃ rājakulaṃ agami. Atha te seṭṭhino ñātigaṇaparivutā rājānaṃ vanditvā attano jīvitaṃ yāciṃsu. Tamatthaṃ pakāsento satthā āha –

::hangnum
992\.
::

::gatha1
‘‘Te tattha gahapatayo, avocisuṃ samāgatā puttadāraparikiṇṇā;
::

::gathalast
Sabbeva sikhino deva karohi, atha vā no dāse sāvehī’’ti.
::

Tattha {pb:M:7.0078} **sabbeva sikhino**ti sabbe amhe matthake cūḷaṃ bandhitvā attano ceṭake karohi, mayaṃ te ceṭakakiccaṃ karissāma. **Atha vā no dāse sāvehī**ti atha vā no asaddahanto sabbaseniyo sannipātetvā rāsimajjhe amhe dāse sāvehi, mayaṃ te dāsattaṃ paṭissuṇissāmāti.

Te evaṃ yācantāpi jīvitaṃ laddhuṃ nāsakkhiṃsu. Rājapurisā sese paṭikkamāpetvā te gahetvā kumārānaññeva santike nisīdāpesuṃ. Tato pana rājā hatthiādīnaṃ gahaṇatthāya āṇāpento āha –

::hangnum
993\.
::

::gatha1
‘‘Abhayaṅkarampi me hatthiṃ, nāḷāgiriṃ accuggataṃ varuṇadantaṃ;
::

::gathalast
Ānetha kho ne khippaṃ, yaññatthāya bhavissanti.
::

::hangnum
994\.
::

::gatha1
‘‘Assaratanampi kesiṃ, surāmukhaṃ puṇṇakaṃ vinatakañca;
::

::gathalast
Ānetha kho ne khippaṃ, yaññatthāya bhavissanti.
::

::hangnum
995\.
::

::gatha1
‘‘Usabhampi yūthapatiṃ anojaṃ, nisabhaṃ gavampatiṃ tepi mayhaṃ ānetha;
::

::gathalast
Samūha karontu sabbaṃ, yajissāmi dadāmi dānāni.
::

::hangnum
996\.
::

::gatha1
‘‘Sabbaṃ {pb:V:7.0073} paṭiyādetha, yaññaṃ pana uggatamhi sūriyamhi;
::

::gathalast
Āṇāpetha ca kumāre, abhiramantu imaṃ rattiṃ.
::

::hangnum
997\.
::

::gatha1
‘‘Sabbaṃ upaṭṭhapetha, yaññaṃ pana uggatamhi sūriyamhi;
::

::gathalast
Vadetha dāni kumāre, ajja kho pacchimā rattī’’ti.
::

Tattha **samūha karontu sabba**nti na kevalaṃ ettakameva, avasesampi catuppadagaṇañceva pakkhigaṇañca sabbaṃ catukkaṃ katvā rāsiṃ karontu, sabbacatukkaṃ yaññaṃ yajissāmi, yācakabrāhmaṇānañca dānaṃ dassāmīti. **Sabbaṃ paṭiyādethā**ti evaṃ mayā vuttaṃ anavasesaṃ upaṭṭhapetha. **Uggatamhī**ti ahaṃ pana yaññaṃ uggate sūriye sve pātova yajissāmi. **Sabbaṃ upaṭṭhapethā**ti sesampi sabbaṃ yaññaupakaraṇaṃ upaṭṭhapethāti.

Rañño {pb:M:7.0079} pana mātāpitaro dharantiyeva. Athassa amaccā gantvā mātuyā ārocesuṃ ‘‘ayye, putto vo puttadāraṃ māretvā yaññaṃ yajitukāmo’’ti. Sā ‘‘kiṃ kathetha, tātā’’ti hatthena hadayaṃ paharitvā rodamānā āgantvā ‘‘saccaṃ kira evarūpo te yañño bhavissatī’’ti pucchi. Tamatthaṃ pakāsento satthā āha –

::hangnum
998\.
::

::gatha1
‘‘Taṃtaṃ mātā avaca, rodantī āgantvā vimānato;
::

::gathalast
Yañño kira te putta, bhavissati catūhi puttehī’’ti.
::

Tattha **taṃta**nti taṃ etaṃ rājānaṃ. **Vimānato**ti attano vasanaṭṭhānato.

Rājā āha –

::hangnum
999\.
::

::gatha1
‘‘Sabbepi mayhaṃ puttā cattā, candasmiṃ haññamānasmiṃ;
::

::gathalast
Puttehi yaññaṃ yajitvāna, sugatiṃ saggaṃ gamissāmī’’ti.
::

Tattha **cattā**ti candakumāre haññamāneyeva sabbepi yaññatthāya mayā pariccattā.

Atha naṃ mātā āha –

::hangnum
1000\.
::

::gatha1
‘‘Mā {pb:V:7.0074} taṃ putta saddahesi, sugati kira hoti puttayaññena;
::

::gathalast
Nirayāneso maggo, neso maggo hi saggānaṃ.
::

::hangnum
1001\.
::

::gatha1
‘‘Dānāni dehi koṇḍañña, ahiṃsā sabbabhūtabhabyānaṃ;
::

::gathalast
Esa maggo sugatiyā, na ca maggo puttayaññenā’’ti.
::

Tattha **nirayāneso**ti nirassādatthena nirayānaṃ catunnaṃ apāyānaṃ esa maggo. **Koṇḍaññā**ti rājānaṃ gottenālapati. **Bhūtabhabyāna**nti bhūtānañca bhavitabbasattānañca. **Puttayaññenā**ti evarūpena puttadhītaro māretvā yajakayaññena saggamaggo nāma natthīti.

Rājā āha –

::hangnum
1002\.
::

::gatha1
‘‘Ācariyānaṃ vacanā, ghātessaṃ candañca sūriyañca;
::

::gathalast
Puttehi yaññaṃ yajitvāna duccajehi, sugatiṃ saggaṃ gamissāmī’’ti.
::

Tattha {pb:M:7.0080} **ācariyānaṃ vacana**nti amma, nesā mama attano mati, ācārasikkhāpanakassa pana me khaṇḍahālācariyassa etaṃ vacanaṃ, esā anusiṭṭhi. Tasmā ahaṃ ete ghātessaṃ, duccajehi puttehi yaññaṃ yajitvā saggaṃ gamissāmīti.

Athassa mātā attano vacanaṃ gāhāpetuṃ asakkontī apagatā. Pitā taṃ pavattiṃ pucchi. Tamatthaṃ pakāsento satthā āha –

::hangnum
1003\.
::

::gatha1
‘‘Taṃtaṃ pitāpi avaca, vasavattī orasaṃ sakaṃ puttaṃ;
::

::gathalast
Yañño kira te putta, bhavissati catūhi puttehī’’ti.
::

Tattha **vasavattī**ti tassa nāmaṃ.

Rājā āha –

::hangnum
1004\.
::

::gatha1
‘‘Sabbepi {pb:V:7.0075} mayhaṃ puttā cattā, candasmiṃ haññamānasmiṃ;
::

::gathalast
Puttehi yaññaṃ yajitvāna, sugatiṃ saggaṃ gamissāmī’’ti.
::

Atha naṃ pitā āha –

::hangnum
1005\.
::

::gatha1
‘‘Mā taṃ putta saddahesi, sugati kira hoti puttayaññena;
::

::gathalast
Nirayāneso maggo, neso maggo hi saggānaṃ.
::

::hangnum
1006\.
::

::gatha1
‘‘Dānāni dehi koṇḍañña, ahiṃsā sabbabhūtabhabyānaṃ;
::

::gathalast
Esa maggo sugatiyā, na ca maggo puttayaññenā’’ti.
::

Rājā āha –

::hangnum
1007\.
::

::gatha1
‘‘Ācariyānaṃ vacanā, ghātessaṃ candañca sūriyañca;
::

::gathalast
Puttehi yaññaṃ yajitvāna duccajehi, sugatiṃ saggaṃ gamissāmī’’ti.
::

Atha naṃ pitā āha –

::hangnum
1008\.
::

::gatha1
‘‘Dānāni dehi koṇḍañña, ahiṃsā sabbabhūtabhabyānaṃ;
::

::gathalast
Puttaparivuto tuvaṃ, raṭṭhaṃ janapadañca pālehī’’ti.
::

Tattha **puttaparivuto**ti puttehi parivuto. **Raṭṭhaṃ janapadañcā**ti sakalakāsiraṭṭhañca tasseva taṃ taṃ koṭṭhāsabhūtaṃ janapadañca.

Sopi {pb:M:7.0081} taṃ attano vacanaṃ gāhāpetuṃ nāsakkhi. Tato candakumāro cintesi ‘‘imassa ettakassa janassa dukkhaṃ maṃ ekaṃ nissāya uppannaṃ, mama pitaraṃ yācitvā ettakaṃ janaṃ maraṇadukkhato mocessāmī’’ti. So pitarā saddhiṃ sallapanto āha –

::hangnum
1009\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthī asse ca pālema.
::

::hangnum
1010\.
::

::gatha1
‘‘Mā {pb:V:7.0076} no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthichakaṇāni ujjhema.
::

::hangnum
1011\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, assachakaṇāni ujjhema.
::

::hangnum
1012\.
::

::gatha1
‘‘Mā no deva avadhi, dāse no dehi khaṇḍahālassa;
::

::gatha2
Yassa honti tava kāmā, api raṭṭhā pabbājitā;
::

::gathalast
Bhikkhācariyaṃ carissāmā’’ti.
::

Tattha **api nigaḷabandhakāpī**ti api nāma mayaṃ mahānigaḷehi bandhakāpi hutvā. **Yassa honti tava kāmā**ti sacepi khaṇḍahālassa dātukāmosi, tassa no dāse katvā dehi, karissāmassa dāsakammanti vadati. **Api raṭṭhā**ti sace amhākaṃ koci doso atthi, raṭṭhā no pabbājehi. Api nāma raṭṭhā pabbājitāpi kapaṇā viya kapālaṃ gahetvā bhikkhācariyaṃ carissāma, mā no avadhi, dehi no jīvitanti vilapi.

Tassa taṃ nānappakāraṃ vilāpaṃ sutvā rājā hadayaphalitappatto viya assupuṇṇehi nettehi rodamāno ‘‘na me koci putte māretuṃ lacchati, na mamattho devalokenā’’ti sabbe te mocetuṃ āha –

::hangnum
1013\.
::

::gatha1
‘‘Dukkhaṃ kho me janayatha, vilapantā jīvitassa kāmā hi;
::

::gathalast
Muñcetha dāni kumāre, alampi me hotu puttayaññenā’’ti.
::

Taṃ rañño kathaṃ sutvā rājaputte ādiṃ katvā sabbaṃ taṃ pakkhipariyosānaṃ pāṇagaṇaṃ vissajjesuṃ. Khaṇḍahālopi yaññāvāṭe kammaṃ saṃvidahati. Atha naṃ eko puriso ‘‘are duṭṭha, khaṇḍahāla, raññā puttā {pb:M:7.0082} vissajjitā, tvaṃ attano putte māretvā tesaṃ galalohitena yaññaṃ yajassū’’ti āha. So ‘‘kiṃ nāma raññā kata’’nti kappuṭṭhānaggi viya avattharanto uṭṭhāya turito dhāvitvā āha –

::hangnum
1014\.
::

::gatha1
‘‘Pubbeva {pb:V:7.0077} khosi me vutto, dukkaraṃ durabhisambhavañcetaṃ;
::

::gathalast
Atha no upakkhaṭassa yaññassa, kasmā karosi vikkhepaṃ.
::

::hangnum
1015\.
::

::gatha1
‘‘Sabbe vajanti sugatiṃ, ye yajanti yepi yājenti;
::

::gathalast
Ye cāpi anumodanti, yajantānaṃ edisaṃ mahāyañña’’nti.
::

Tattha **pubbevā**ti mayā tvaṃ pubbeva vutto ‘‘na tumhādisena bhīrukajātikena sakkā yaññaṃ yajituṃ, yaññayajanaṃ nāmetaṃ dukkaraṃ durabhisambhava’’nti, atha no idāni upakkhaṭassa paṭiyattassa yaññassa vikkhepaṃ karosi. ‘‘Vikkhambha’’ntipi pāṭho, paṭisedhanti attho. Mahārāja, kasmā evaṃ karosi. Yattakā hi yaññaṃ yajanti vā yājenti vā anumodanti vā, sabbe sugatimeva vajantīti dasseti.

So andhabālo rājā tassa kodhavasikassa kathaṃ gahetvā dhammasaññī hutvā puna putte gaṇhāpesi. Tato candakumāro pitaraṃ anubodhayamāno āha –

::hangnum
1016\.
::

::gatha1
‘‘Atha kissa jano pubbe, sotthānaṃ brāhmaṇe avācesi;
::

::gathalast
Atha no akāraṇasmā, yaññatthāya deva ghātesi.
::

::hangnum
1017\.
::

::gatha1
‘‘Pubbeva no daharakāle, na hanesi na ghātesi;
::

::gathalast
Daharamhā yobbanaṃ pattā, adūsakā tāta haññāma.
::

::hangnum
1018\.
::

::gatha1
‘‘Hatthigate assagate, sannaddhe passa no mahārāja;
::

::gathalast
Yuddhe vā yujjhamāne vā, na hi mādisā sūrā honti yaññatthāya.
::

::hangnum
1019\.
::

::gatha1
‘‘Paccante vāpi kupite, aṭavīsu vā mādise niyojenti;
::

::gathalast
Atha no akāraṇasmā, abhūmiyaṃ tāta haññāma.
::

::hangnum
1020\.
::

::gatha1
‘‘Yāpi {pb:M:7.0083} hi tā sakuṇiyo, vasanti tiṇagharāni katvāna;
::

::gathalast
Tāsampi piyā puttā, atha no tvaṃ deva ghātesi.
::

::hangnum
1021\.
::

::gatha1
‘‘Mā {pb:V:7.0078} tassa saddahesi, na maṃ khaṇḍahālo ghāteyya;
::

::gathalast
Mamañhi so ghātetvāna, anantarā tampi deva ghāteyya.
::

::hangnum
1022\.
::

::gatha1
‘‘Gāmavaraṃ nigamavaraṃ dadanti, bhogampissa mahārāja;
::

::gathalast
Athaggapiṇḍikāpi, kule kule hete bhuñjanti.
::

::hangnum
1023\.
::

::gatha1
‘‘Tesampi tādisānaṃ, icchanti dubbhituṃ mahārāja;
::

::gathalast
Yebhuyyena ete, akataññuno brāhmaṇā deva.
::

::hangnum
1024\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthī asse ca pālema.
::

::hangnum
1025\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthichakaṇāni ujjhema.
::

::hangnum
1026\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, assachakaṇāni ujjhema.
::

::hangnum
1027\.
::

::gatha1
‘‘Mā no deva avadhi, dāse no dehi khaṇḍahālassa;
::

::gatha2
Yassa honti tava kāmā, api raṭṭhā pabbājitā;
::

::gathalast
Bhikkhācariyaṃ carissāmā’’ti.
::

Tattha **pubbe**ti tāta, yadi ahaṃ māretabbo, atha kasmā amhākaṃ ñātijano pubbe mama jātakāle brāhmaṇe sotthānaṃ avācesi. Tadā kira khaṇḍahālova mama lakkhaṇāni upadhāretvā ‘‘imassa kumārassa na koci antarāyo bhavissati, tumhākaṃ accayena rajjaṃ kāressatī’’ti āha. Iccassa purimena pacchimaṃ na sameti, musāvādī esa. Atha no etassa vacanaṃ gahetvā akāraṇasmā nikkāraṇāyeva yaññatthāya, deva, ghātesi. Mā amhe ghātesi. Ayañhi mayi ekasmiṃ verena mahājanaṃ māretukāmo, sādhukaṃ sallakkhehi narindāti. **Pubbeva no**ti mahārāja, sacepi amhe māretukāmo, pubbeva no kasmā sayaṃ {pb:M:7.0084} vā na hanesi, aññehi vā na {pb:V:7.0079} ghātāpesi. Idāni pana mayaṃ daharamhā taruṇā, paṭhamavaye ṭhitā puttadhītāhi vaḍḍhāma, evaṃbhūtā tava adūsakāva kiṃkāraṇā haññāmāti?

**Passa no**ti amheva cattāro bhātike passa. **Yujjhamāne**ti paccatthikānaṃ nagaraṃ parivāretvā ṭhitakāle amhādise putte tehi saddhiṃ yujjhamāne passa. Aputtakā hi rājāno anāthā nāma honti. **Mādisā**ti amhādisā sūrā balavanto na yaññatthāya māretabbā honti. **Niyojentī**ti tesaṃ paccāmittānaṃ gaṇhanatthāya payojenti. **Atha no**ti atha amhe akāraṇasmā akāraṇena abhūmiyaṃ anokāseyeva kasmā, tāta, haññāmāti attho. **Mā tassa saddahesī**ti mahārāja, na maṃ khaṇḍahālo ghātaye, mā tassa saddaheyyāsi. **Bhogampissā**ti bhogampi assa brāhmaṇassa rājāno denti. **Athaggapiṇḍikāpī**ti atha te aggodakaṃ aggapiṇḍaṃ labhantā aggapiṇḍikāpi honti. **Tesampī**ti yesaṃ kule bhuñjanti, tesampi evarūpānaṃ piṇḍadāyakānaṃ dubbhituṃ icchanti.

Rājā kumārassa vilāpaṃ sutvā –

::hangnum
1028\.
::

::gatha1
‘‘Dukkhaṃ kho me janayatha, vilapantā jīvitassa kāmā hi;
::

::gathalast
Muñcetha dāni kumāre, alampi me hotu puttayaññenā’’ti. –
::

::unindented
Imaṃ gāthaṃ vatvā punapi mocesi. Khaṇḍahālo āgantvā punapi –
::

::hangnum
1029\.
::

::gatha1
‘‘Pubbeva khosi me vutto, dukkaraṃ durabhisambhavañcetaṃ;
::

::gathalast
Atha no upakkhaṭassa yaññassa, kasmā karosi vikkhepaṃ.
::

::hangnum
1030\.
::

::gatha1
‘‘Sabbe vajanti sugatiṃ, ye yajanti yepi yājenti;
::

::gathalast
Ye cāpi anumodanti, yajantānaṃ edisaṃ mahāyañña’’nti. –
::

::unindented
Evaṃ vatvā puna gaṇhāpesi. Athassa anunayanatthaṃ kumāro āha –
::

::hangnum
1031\.
::

::gatha1
‘‘Yadi kira yajitvā puttehi, devalokaṃ ito cutā yanti;
::

::gathalast
Brāhmaṇo tāva yajatu, pacchāpi yajasi tuvaṃ rāja.
::

::hangnum
1032\.
::

::gatha1
‘‘Yadi {pb:V:7.0080}{pb:M:7.0085} kira yajitvā puttehi, devalokaṃ ito cutā yanti;
::

::gathalast
Esveva khaṇḍahālo, yajataṃ sakehi puttehi.
::

::hangnum
1033\.
::

::gatha1
‘‘Evaṃ jānanto khaṇḍahālo, kiṃ puttake na ghātesi;
::

::gathalast
Sabbañca ñātijanaṃ, attānañca na ghātesi.
::

::hangnum
1034\.
::

::gatha1
‘‘Sabbe vajanti nirayaṃ, ye yajanti yepi yājenti;
::

::gathalast
Ye cāpi anumodanti, yajantānaṃ edisaṃ mahāyaññaṃ.
::

::hangnum
1035\.
::

::gatha1
‘‘Sace hi so sujjhati yo hanāti, hatopi so saggamupeti ṭhānaṃ;
::

::gathalast
Bhovādi bhovādina mārayeyyuṃ, ye cāpi tesaṃ abhisaddaheyyu’’nti.
::

Tattha **brāhmaṇo tāvā**ti paṭhamaṃ tāva khaṇḍahālo yajatu sakehi puttehi, atha tasmiṃ evaṃ yajitvā devalokaṃ gate pacchā tvaṃ yajissasi. Deva, sādurasabhojanampi hi tvaṃ aññehi vīmaṃsāpetvā bhuñjasi, puttadāramāraṇaṃyeva kasmā avīmaṃsitvā karosīti dīpento evamāha. **Evaṃ jānanto**ti ‘‘puttadhītaro māretvā devalokaṃ gacchatī’’ti evaṃ jānanto kiṃkāraṇā attano putte ca ñātī ca attānañca na ghātesi. Sace hi paraṃ māretvā devalokaṃ gacchanti, attānaṃ māretvā brahmalokaṃ gantabbo bhavissati. Evaṃ yaññaguṇaṃ jānantena paraṃ amāretvā attāva māretabbo siyā. Ayaṃ pana tathā akatvā maṃ mārāpeti. Imināpi kāraṇena jānāhi, mahārāja ‘‘yathā esa vinicchaye vilopaṃ kātuṃ alabhanto evaṃ karotī’’ti. **Edisa**nti evarūpaṃ puttaghātayaññaṃ.

Kumāro ettakaṃ kathentopi pitaraṃ attano vacanaṃ gāhāpetuṃ asakkonto rājānaṃ parivāretvā ṭhitaṃ parisaṃ ārabbha āha –

::hangnum
1036\.
::

::gatha1
‘‘Kathañca kira puttakāmāyo, gahapatayo gharaṇiyo ca;
::

::gathalast
Nagaramhi na uparavanti rājānaṃ, mā ghātayi orasaṃ puttaṃ.
::

::hangnum
1037\.
::

::gatha1
‘‘Kathañca {pb:M:7.0086} kira puttakāmāyo, gahapatayo gharaṇiyo ca;
::

::gathalast
Nagaramhi na uparavanti rājānaṃ, mā ghātayi atrajaṃ puttaṃ.
::

::hangnum
1038\.
::

::gatha1
‘‘Rañño {pb:V:7.0081} camhi atthakāmo, hito ca sabbajanapadassa;
::

::gathalast
Na koci assa paṭighaṃ, mayā jānapado na pavedetī’’ti.
::

Tattha **puttakāmāyo**ti gharaṇiyo sandhāya vuttaṃ. Gahapatayo pana puttakāmā nāma honti. **Na uparavantī**ti na upakkosanti na vadanti. **Atraja**nti attato jātaṃ. Evaṃ vuttepi koci raññā saddhiṃ kathetuṃ samattho nāma nāhosi. **Na koci assa paṭighaṃ mayā**ti iminā no lañjo vā gahito, issariyamadena vā idaṃ nāma dukkhaṃ katanti koci ekopi mayā saddhiṃ paṭighaṃ kattā nāma nāhosi. **Jānapado na pavedetī**ti evaṃ rañño ca janapadassa ca atthakāmassa mama pitaraṃ ayaṃ jānapado ‘‘guṇasampanno te putto’’ti na pavedeti, na jānāpetīti attho.

Evaṃ vuttepi koci kiñci na kathesi. Tato candakumāro attano bhariyāyo taṃ yācanatthāya uyyojento āha –

::hangnum
1039\.
::

::gatha1
‘‘Gacchatha vo gharaṇiyo, tātañca vadetha khaṇḍahālañca;
::

::gathalast
Mā ghātetha kumāre, adūsake sīhasaṅkāse.
::

::hangnum
1040\.
::

::gatha1
‘‘Gacchatha vo gharaṇiyo, tātañca vadetha khaṇḍahālañca;
::

::gathalast
Mā ghātetha kumāre, apekkhite sabbalokassā’’ti.
::

Tā gantvā yāciṃsu. Tāpi rājā na olokesi. Tato kumāro anātho hutvā vilapanto –

::hangnum
1041\.
::

::gatha1
‘‘Yaṃnūnāhaṃ jāyeyyaṃ, rathakārakulesu vā,
::

::gatha2
Pukkusakulesu vā vessesu vā jāyeyyaṃ,
::

::gathalast
Na hajja maṃ rāja yaññe ghāteyyā’’ti. –
::

::unindented
Vatvā puna tā bhariyāyo uyyojento āha –
::

::hangnum
1042\.
::

::gatha1
‘‘Sabbā sīmantiniyo gacchatha, ayyassa khaṇḍahālassa;
::

::gathalast
Pādesu nipatatha, aparādhāhaṃ na passāmi.
::

::hangnum
1043\.
::

::gatha1
‘‘Sabbā {pb:V:7.0082}{pb:M:7.0087} sīmantiniyo gacchatha, ayyassa khaṇḍahālassa;
::

::gathalast
Pādesu nipatatha, kinte bhante mayaṃ adūsemā’’ti.
::

Tattha **aparādhāhaṃ na passāmī**ti ahaṃ ācariyakhaṇḍahāle attano aparādhaṃ na passāmi. **Kinte bhante**ti ayya khaṇḍahāla, mayaṃ tuyhaṃ kiṃ dūsayimhā, atha candakumārassa doso atthi, taṃ khamathāti vadethāti.

Atha candakumārassa kaniṭṭhabhaginī selakumārī nāma sokaṃ sandhāretuṃ asakkontī pitu pādamūle patitvā paridevi. Tamatthaṃ pakāsento satthā āha –

::hangnum
1044\.
::

::gatha1
‘‘Kapaṇā vilapati selā, disvāna bhātare upanītatte;
::

::gathalast
Yañño kira me ukkhipito, tātena saggakāmenā’’ti.
::

Tattha **upanītatte**ti upanītasabhāve. **Ukkhipito**ti ukkhitto. **Saggakāmeno**ti mama bhātaro māretvā saggaṃ icchantena. Tāta, ime māretvā kiṃ saggena karissasīti vilapati.

Rājā tassāpi kathaṃ na gaṇhi. Tato candakumārassa putto vasulo nāma pitaraṃ dukkhitaṃ disvā ‘‘ahaṃ ayyakaṃ yācitvā mama pitu jīvitaṃ dāpessāmī’’ti rañño pādamūle paridevi. Tamatthaṃ pakāsento satthā āha –

::hangnum
1045\.
::

::gatha1
‘‘Āvatti parivatti ca, vasulo sammukhā rañño;
::

::gathalast
Mā no pitaraṃ avadhi, daharamhāyobbanaṃ pattā’’ti.
::

Tattha **daharamhāyobbanaṃ pattā**ti deva, mayaṃ taruṇadārakā, na tāva yobbanappattā, amhesupi tāva anukampāya amhākaṃ pitaraṃ mā avadhīti.

Rājā tassa paridevitaṃ sutvā bhijjamānahadayo viya hutvā assupuṇṇehi nettehi kumāraṃ āliṅgitvā ‘‘tāta, assāsaṃ paṭilabha, vissajjemi te pitara’’nti vatvā gāthamāha –

::hangnum
1046\.
::

::gatha1
‘‘Eso {pb:V:7.0083} te vasula pitā, samehi pitarā saha;
::

::gatha2
Dukkhaṃ kho me janayasi, vilapanto antepurasmiṃ;
::

::gathalast
Muñcetha dāni kumāre, alampi me hotu puttayaññenā’’ti.
::

Tattha **antepurasmi**nti rājanivesanassa antare.

Puna {pb:M:7.0088} khaṇḍahālo āgantvā āha –

::hangnum
1047\.
::

::gatha1
‘‘Pubbeva khosi me vutto, dukkaraṃ durabhisambhavañcetaṃ;
::

::gathalast
Atha no upakkhaṭassa yaññassa, kasmā karosi vikkhepaṃ.
::

::hangnum
1048\.
::

::gatha1
‘‘Sabbe vajanti sugatiṃ, ye yajanti yepi yājenti;
::

::gathalast
Ye cāpi anumodanti, yajantānaṃ edisaṃ mahāyañña’’nti.
::

Rājā pana andhabālo puna tassa vacanena putte gaṇhāpesi. Tato khaṇḍahālo cintesi – ‘‘ayaṃ rājā muducitto kālena gaṇhāpeti, kālena vissajjeti, punapi dārakānaṃ vacanena putte vissajjeyya, yaññāvāṭaññeva naṃ nemī’’ti. Athassa tattha gamanatthāya gāthamāha –

::hangnum
1049\.
::

::gatha1
‘‘Sabbaratanassa yañño upakkhaṭo, ekarāja tava paṭiyatto;
::

::gathalast
Abhinikkhamassu deva, saggaṃ gato tvaṃ pamodissasī’’ti.
::

Tassattho – mahārāja, tava yañño sabbaratanehi upakkhaṭo paṭiyatto, idāni te abhinikkhamanakālo, tasmā abhinikkhama, yaññaṃ yajitvā saggaṃ gato pamodissasīti.

Tato bodhisattaṃ ādāya yaññāvāṭagamanakāle tassa orodhā ekatova nikkhamiṃsu. Tamatthaṃ pakāsento satthā āha –

::hangnum
1050\.
::

::gatha1
‘‘Daharā sattasatā etā, candakumārassa bhariyāyo;
::

::gathalast
Kese pakiritvāna, rodantiyo maggamanuyāyiṃsu.
::

::hangnum
1051\.
::

::gatha1
‘‘Aparā {pb:V:7.0084} pana sokena, nikkhantā nandane viya devā;
::

::gathalast
Kese pakiritvāna, rodantiyo maggamanuyāyisu’’nti.
::

Tattha **nandane viya devā**ti nandanavane cavanadevaputtaṃ parivāretvā nikkhantadevatā viya gatā.

Ito {pb:M:7.0089} paraṃ tāsaṃ vilāpagāthā honti –

::hangnum
1052\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Nīyanti candasūriyā, yaññatthāya ekarājassa.
::

::hangnum
1053\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Nīyanti candasūriyā, mātu katvā hadayasokaṃ.
::

::hangnum
1054\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Nīyanti candasūriyā, janassa katvā hadayasokaṃ.
::

::hangnum
1055\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Nīyanti candasūriyā, yaññatthāya ekarājassa.
::

::hangnum
1056\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Nīyanti candasūriyā, mātu katvā hadayasokaṃ.
::

::hangnum
1057\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Nīyanti candasūriyā, janassa katvā hadayasokaṃ.
::

::hangnum
1058\.
::

::gatha1
‘‘Yassu pubbe hatthivaradhuragate, hatthīhi anuvajanti;
::

::gathalast
Tyajja candasūriyā, ubhova pattikā yanti.
::

::hangnum
1059\.
::

::gatha1
‘‘Yassu {pb:V:7.0085} pubbe assavaradhuragate, assehi anuvajanti;
::

::gathalast
Tyajja candasūriyā, ubhova pattikā yanti.
::

::hangnum
1060\.
::

::gatha1
‘‘Yassu pubbe rathavaradhuragate, rathehi anuvajanti;
::

::gathalast
Tyajja candasūriyā, ubhova pattikā yanti.
::

::hangnum
1061\.
::

::gatha1
‘‘Yehissu pubbe niyyaṃsu, tapanīyakappanehi turaṅgehi;
::

::gathalast
Tyajja candasūriyā, ubhova pattikā yantī’’ti.
::

Tattha **kāsikasucivatthadharā**ti kāsikāni sucivatthāni dhārayamānā. **Candasūriyā**ti candakumāro ca sūriyakumāro ca. **Nhāpakasunhāpitā**ti candanacuṇṇena {pb:M:7.0090} ubbaṭṭetvā nhāpakehi kataparikammatāya sunhāpitā. **Yassū**ti ye assu. **Assū**ti nipātamattaṃ, ye kumāreti attho. **Pubbe**ti ito pubbe. **Hatthivaradhuragate**ti hatthivarānaṃ dhuragate, alaṅkatahatthikkhandhavaragateti attho. **Assavaradhuragate**ti assavarapiṭṭhigate. **Rathavaradhuragate**ti rathavaramajjhagate. **Niyyaṃsū**ti nikkhamiṃsu.

Evaṃ tāsu paridevantīsuyeva bodhisattaṃ nagarā nīhariṃsu. Sakalanagaraṃ saṅkhubhitvā nikkhamituṃ ārabhi. Mahājane nikkhante dvārāni nappahonti. Brāhmaṇo atibahuṃ janaṃ disvā ‘‘ko jānāti, kiṃ bhavissatī’’ti nagaradvārāni thakāpesi. Mahājano nikkhamituṃ alabhanto nagaradvārassa āsannaṭṭhāne uyyānaṃ atthi, tassa santike mahāviravaṃ ravi. Tena ravena sakuṇasaṅgho saṅkhubhito ākāsaṃ pakkhandi. Mahājano taṃ taṃ sakuṇiṃ āmantetvā vilapanto āha –

::hangnum
1062\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi puttehi.
::

::hangnum
1063\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi kaññāhi.
::

::hangnum
1064\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi mahesīti.
::

::hangnum
1065\.
::

::gatha1
‘‘Yadi {pb:V:7.0086} sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi gahapatīhi.
::

::hangnum
1066\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi hatthīhi.
::

::hangnum
1067\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi assehi.
::

::hangnum
1068\.
::

::gatha1
‘‘Yadi sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho catūhi usabhehi.
::

::hangnum
1069\.
::

::gatha1
‘‘Yadi {pb:M:7.0091} sakuṇi maṃsamicchasi, ḍayassu pubbena pupphavatiyā;
::

::gathalast
Yajatettha ekarājā, sammūḷho sabbacatukkenā’’ti.
::

Tattha **maṃsamicchasī**ti ambho sakuṇi, sace maṃsaṃ icchasi, pupphavatiyā pubbena puratthimadisāyaṃ yaññāvāṭo atthi, tattha gaccha. **Yajatetthā**ti ettha khaṇḍahālassa vacanaṃ gahetvā sammūḷho ekarājā catūhi puttehi yaññaṃ yajati. Sesagāthāsupi eseva nayo.

Evaṃ mahājano tasmiṃ ṭhāne paridevitvā bodhisattassa vasanaṭṭhānaṃ gantvā pāsādaṃ padakkhiṇaṃ karonto antepure kūṭāgārauyyānādīni passanto gāthāhi paridevi –

::hangnum
1070\.
::

::gatha1
‘‘Ayamassa pāsādo, idaṃ antepuraṃ suramaṇīyaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1071\.
::

::gatha1
‘‘Idamassa kūṭāgāraṃ, sovaṇṇaṃ pupphamalyavikiṇṇaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1072\.
::

::gatha1
‘‘Idamassa uyyānaṃ, supupphitaṃ sabbakālikaṃ rammaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1073\.
::

::gatha1
‘‘Idamassa {pb:V:7.0087} asokavanaṃ, supupphitaṃ sabbakālikaṃ rammaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1074\.
::

::gatha1
‘‘Idamassa kaṇikāravanaṃ, supupphitaṃ sabbakālikaṃ rammaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1075\.
::

::gatha1
‘‘Idamassa pāṭalivanaṃ, supupphitaṃ sabbakālikaṃ rammaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1076\.
::

::gatha1
‘‘Idamassa ambavanaṃ, supupphitaṃ sabbakālikaṃ rammaṃ;
::

::gathalast
Tedāni ayyaputtā, cattāro vadhāya ninnītā.
::

::hangnum
1077\.
::

::gatha1
‘‘Ayamassa pokkharaṇī, sañchannā padumapuṇḍarīkehi;
::

::gatha2
Nāvā ca sovaṇṇavikatā, pupphavalliyā cittā suramaṇīyā;
::

::gathalast
Tedāni ayyaputtā, cattāro vadhāya ninnītā’’ti.
::

Tattha {pb:M:7.0092} **tedānī**ti idāni te candakumārappamukhā amhākaṃ ayyaputtā evarūpaṃ pāsādaṃ chaḍḍetvā vadhāya nīyanti. **Sovaṇṇavikatā**ti suvaṇṇakhacitā.

Ettakesu ṭhānesu vilapantā puna hatthisālādīni upasaṅkamitvā āhaṃsu –

::hangnum
1078\.
::

::gatha1
‘‘Idamassa hatthiratanaṃ, erāvaṇo gajo balī dantī;
::

::gathalast
Tedāni ayyaputtā, cattāro vadhāya ninnītā.
::

::hangnum
1079\.
::

::gatha1
‘‘Idamassa assaratanaṃ, ekakhuro asso;
::

::gathalast
Tedāni ayyaputtā, cattāro vadhāya ninnītā.
::

::hangnum
1080\.
::

::gatha1
‘‘Ayamassa assaratho, sāḷiyanigghoso subho ratanavicitto;
::

::gatha2
Yatthassu ayyaputtā, sobhiṃsu nandane viya devā;
::

::gathalast
Tedāni ayyaputtā, cattāro vadhāya ninnītā.
::

::hangnum
1081\.
::

::gatha1
‘‘Kathaṃ {pb:V:7.0088} nāma sāmasamasundarehi, candanamudukagattehi;
::

::gathalast
Rājā yajissate yaññaṃ, sammūḷho catūhi puttehi.
::

::hangnum
1082\.
::

::gatha1
‘‘Kathaṃ nāma sāmasamasundarāhi, candanamudukagattāhi;
::

::gathalast
Rājā yajissate yaññaṃ, sammūḷho catūhi kaññāhi.
::

::hangnum
1083\.
::

::gatha1
‘‘Kathaṃ nāma sāmasamasundarāhi, candanamudukagattāhi;
::

::gathalast
Rājā yajissate yaññaṃ, sammūḷho catūhi mahesīhi.
::

::hangnum
1084\.
::

::gatha1
‘‘Kathaṃ nāma sāmasamasundarehi, candanamudukagattehi;
::

::gathalast
Rājā yajissate yaññaṃ, sammūḷho catūhi gahapatīhi.
::

::hangnum
1085\.
::

::gatha1
‘‘Yathā honti gāmanigamā, suññā amanussakā brahāraññā;
::

::gathalast
Tathā hessati pupphavatiyā, yiṭṭhesu candasūriyesū’’ti.
::

Tattha **erāvaṇo**ti tassa hatthino nāmaṃ. **Ekakhuro**ti abhinnakhuro. **Sāḷiyanigghoso**ti gamanakāle sāḷikānaṃ viya madhurena nigghosena {pb:M:7.0093} samannāgato. **Kathaṃ nāmā**ti kena nāma kāraṇena. **Sāmasamasundarehī**ti suvaṇṇasāmehi ca aññamaññaṃ jātiyā samehi ca niddosatāya sundarehi. **Candanamudukagattehī**ti lohitacandanalittagattehi. **Brahāraññā**ti yathā te gāmanigamā suññā nimmanussā brahāraññā honti, tathā pupphavatiyāpi yaññe yiṭṭhesu rājaputtesu suññā araññasadisā bhavissatīti.

Atha mahājano bahi nikkhamituṃ alabhanto antonagareyeva vicaranto paridevi. Bodhisattopi yaññāvāṭaṃ nīto. Athassa mātā gotamī nāma devī ‘‘puttānaṃ me jīvitaṃ dehi, devā’’ti rañño pādamūle parivattitvā paridevamānā āha –

::hangnum
1086\.
::

::gatha1
‘‘Ummattikā bhavissāmi, bhūnahatā paṃsunā ca parikiṇṇā;
::

::gathalast
Sace candavaraṃ hanti, pāṇā me deva rujjhanti.
::

::hangnum
1087\.
::

::gatha1
‘‘Ummattikā {pb:V:7.0089} bhavissāmi, bhūnahatā paṃsunā ca parikiṇṇā;
::

::gathalast
Sace sūriyavaraṃ hanti, pāṇā me deva rujjhantī’’ti.
::

Tattha **bhūnahatā**ti hatavuḍḍhi. **Paṃsunā ca parikiṇṇā**ti paṃsuparikiṇṇasarīrā ummattikā hutvā vicarissāmi.

Sā evaṃ paridevantīpi rañño santikā kiñci kathaṃ alabhitvā ‘‘mama putto tumhākaṃ kujjhitvā gato bhavissati, kissa naṃ tumhe na nivattethā’’ti kumārassa catasso bhariyāyo āliṅgitvā paridevantī āha –

::hangnum
1088\.
::

::gatha1
‘‘Kinnumā na ramāpeyyuṃ, aññamaññaṃ piyaṃvadā;
::

::gatha2
Ghaṭṭikā uparikkhī ca, pokkharaṇī ca bhārikā;
::

::gathalast
Candasūriyesu naccantiyo, samā tāsaṃ na vijjatī’’ti.
::

Tattha **kinnumā na ramāpeyyu**nti kena kāraṇena imā ghaṭṭikātiādikā catasso aññamaññaṃ piyaṃvadā candasūriyakumārānaṃ santike {pb:M:7.0094} naccantiyo mama putte na ramāpayiṃsu, ukkaṇṭhāpayiṃsu. Sakalajambudīpasmiñhi nacce vā gīte vā samā aññā kāci tāsaṃ na vijjatīti attho.

Iti sā suṇhāhi saddhiṃ paridevitvā aññaṃ gahetabbaggahaṇaṃ apassantī khaṇḍahālaṃ akkosamānā aṭṭha gāthā abhāsi –

::hangnum
1089\.
::

::gatha1
‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;
::

::gathalast
Yo mayhaṃ hadayasoko, candamhi vadhāya ninnīte.
::

::hangnum
1090\.
::

::gatha1
‘‘Imaṃ mayhaṃ hadayasokaṃ, paṭimuñcatu khaṇḍahāla tava mātā;
::

::gathalast
Yo mayhaṃ hadayasoko, sūriyamhi vadhāya ninnīte.
::

::hangnum
1091\.
::

::gatha1
‘‘Imaṃ mayhaṃ hadayasokaṃ, paṭimuñcatu khaṇḍahāla tava jāyā;
::

::gathalast
Yo mayhaṃ hadayasoko, candamhi vadhāya ninnīte.
::

::hangnum
1092\.
::

::gatha1
‘‘Imaṃ {pb:V:7.0090} mayhaṃ hadayasokaṃ, paṭimuñcatu khaṇḍahāla tava jāyā;
::

::gathalast
Yo mayhaṃ hadayasoko, sūriyamhi vadhāya ninnīte.
::

::hangnum
1093\.
::

::gatha1
‘‘Mā ca putte mā ca patiṃ, addakkhi khaṇḍahāla tava mātā;
::

::gathalast
Yo ghātesi kumāre, adūsake sīhasaṅkāse.
::

::hangnum
1094\.
::

::gatha1
‘‘Mā ca putte mā ca patiṃ, addakkhi khaṇḍahāla tava mātā;
::

::gathalast
Yo ghātesi kumāre, apekkhite sabbalokassa.
::

::hangnum
1095\.
::

::gatha1
‘‘Mā ca putte mā ca patiṃ, addakkhi khaṇḍahāla tava jāyā;
::

::gathalast
Yo ghātesi kumāre, adūsake sīhasaṅkāse.
::

::hangnum
1096\.
::

::gatha1
‘‘Mā ca putte mā ca patiṃ, addakkhi khaṇḍahāla tava jāyā;
::

::gathalast
Yo ghātesi kumāre, apekkhite sabbalokassā’’ti.
::

Tattha **imaṃ mayha**nti mayhaṃ imaṃ hadayasokaṃ dukkhaṃ. **Paṭimuñcatū**ti pavisatu pāpuṇātu. **Yo ghātesī**ti yo tvaṃ ghātesi. **Apekkhite**ti sabbalokena olokite dissamāne māresīti attho.

Bodhisatto {pb:M:7.0095} yaññāvāṭepi pitaraṃ yācanto āha –

::hangnum
1097\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthī asse ca pālema.
::

::hangnum
1098\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, hatthichakaṇāni ujjhema.
::

::hangnum
1099\.
::

::gatha1
‘‘Mā no deva avadhi, dāse no dehi khaṇḍahālassa;
::

::gathalast
Api nigaḷabandhakāpi, assachakaṇāni ujjhema.
::

::hangnum
1100\.
::

::gatha1
‘‘Mā {pb:V:7.0091} no deva avadhi, dāse no dehi khaṇḍahālassa;
::

::gatha2
Yassa honti tava kāmā, api raṭṭhā pabbājitā;
::

::gathalast
Bhikkhācariyaṃ carissāma.
::

::hangnum
1101\.
::

::gatha1
‘‘Dibbaṃ deva upayācanti, puttatthikāpi daliddā;
::

::gathalast
Paṭibhānānipi hitvā, putte na labhanti ekaccā.
::

::hangnum
1102\.
::

::gatha1
‘‘Āsīsikāni karonti, puttā no jāyantu tato paputtā;
::

::gathalast
Atha no akāraṇasmā, yaññatthāya deva ghātesi.
::

::hangnum
1103\.
::

::gatha1
‘‘Upayācitakena puttaṃ labhanti, mā tāta no aghātesi;
::

::gathalast
Mā kicchāladdhakehi puttehi, yajittho imaṃ yaññaṃ.
::

::hangnum
1104\.
::

::gatha1
‘‘Upayācitakena puttaṃ labhanti, mā tāta no aghātesi;
::

::gathalast
Mā kapaṇaladdhakehi puttehi, ammāya no vippavāsehī’’ti.
::

Tattha **dibba**nti deva, aputtikā daliddāpi nāriyo puttatthikā hutvā bahuṃ paṇṇākāraṃ karitvā puttaṃ vā dhītaraṃ vā labhāmāti dibyaṃ upayācanti. **Paṭibhānānipi hitvā**ti dohaḷāni chaḍḍetvāpi, alabhitvāpīti attho. Idaṃ vuttaṃ hoti – mahārāja, nārīnañhi uppannaṃ dohaḷaṃ alabhitvā gabbho sussitvā nassati. Tattha ekaccā yācantāpi putte alabhamānā, kāci laddhampi dohaḷaṃ pahāya aparibhuñjitvā na labhanti, kāci dohaḷaṃ alabhamānā na labhanti. Mayhaṃ pana mātā uppannaṃ dohaḷaṃ labhitvā paribhuñjitvā uppannaṃ gabbhaṃ anāsetvā putte paṭilabhi. Evaṃ paṭiladdhe mā no avadhīti yācati.

**Āsīsikānī**ti {pb:M:7.0096} mahārāja, ime sattā āsīsaṃ karonti. Kinti? Puttā no jāyantūti. **Tato paputtā**ti puttānampi no puttā jāyantūti. **Atha no akāraṇasmā**ti atha tvaṃ amhe akāraṇena yaññatthāya ghātesi. **Upayācitakenā**ti devatānaṃ āyācanena. **Kapaṇaladdhakehī**ti kapaṇā viya hutvā laddhakehi. **Puttehī**ti amhehi saddhiṃ amhākaṃ ammāya mā vippavāsehi, mā no mātarā saddhiṃ vippavāsaṃ karīti vadati.

So {pb:V:7.0092} evaṃ vadantopi pitu santikā kiñci kathaṃ alabhitvā mātu pādamūle nipatitvā paridevamāno āha –

::hangnum
1105\.
::

::gatha1
‘‘Bahudukkhā posiya candaṃ, amma tuvaṃ jīyase puttaṃ;
::

::gathalast
Vandāmi kho te pāde, labhataṃ tāto paralokaṃ.
::

::hangnum
1106\.
::

::gatha1
‘‘Handa ca maṃ upagūha, pāde te amma vandituṃ dehi;
::

::gathalast
Gacchāmi dāni pavāsaṃ, yaññatthāya ekarājassa.
::

::hangnum
1107\.
::

::gatha1
‘‘Handa ca maṃ upagūha, pāde te amma vandituṃ dehi;
::

::gathalast
Gacchāmi dāni pavāsaṃ, mātu katvā hadayasokaṃ.
::

::hangnum
1108\.
::

::gatha1
‘‘Handa ca maṃ upagūha, pāde te amma vandituṃ dehi;
::

::gathalast
Gacchāmi dāni pavāsaṃ, janassa katvā hadayasoka’’nti.
::

Tattha **bahudukkhā posiyā**ti bahūhi dukkhehi posiya. **Canda**nti maṃ candakumāraṃ evaṃ posetvā idāni, amma, tvaṃ jīyase puttaṃ. **Labhataṃ tāto paraloka**nti pitā me bhogasampannaṃ paralokaṃ labhatu. **Upagūhā**ti āliṅga parissaja. **Pavāsa**nti puna anāgamanāya accantaṃ vippavāsaṃ gacchāmi.

Athassa mātā paridevantī catasso gāthā abhāsi –

::hangnum
1109\.
::

::gatha1
‘‘Handa ca padumapattānaṃ, moḷiṃ bandhassu gotamiputta;
::

::gathalast
Campakadalamissāyo, esā te porāṇikā pakati.
::

::hangnum
1110\.
::

::gatha1
‘‘Handa {pb:M:7.0097} ca vilepanaṃ te, pacchimakaṃ candanaṃ vilimpassu;
::

::gathalast
Yehi ca suvilitto, sobhasi rājaparisāyaṃ.
::

::hangnum
1111\.
::

::gatha1
‘‘Handa ca mudukāni vatthāni, pacchimakaṃ kāsikaṃ nivāsehi;
::

::gathalast
Yehi ca sunivattho, sobhasi rājaparisāyaṃ.
::

::hangnum
1112\.
::

::gatha1
‘‘Muttāmaṇikanakavibhūsitāni{pb:V:7.0093}, gaṇhassu hatthābharaṇāni;
::

::gathalast
Yehi ca hatthābharaṇehi, sobhasi rājaparisāya’’nti.
::

Tattha **padumapattāna**nti padumapattaveṭhanaṃ nāmekaṃ pasādhanaṃ, taṃ sandhāyevamāha. Tava vippakiṇṇaṃ moḷiṃ ukkhipitvā padumapattaveṭhanena yojetvā bandhāti attho. **Gotamiputtā**ti candakumāraṃ ālapati. **Campakadalamissāyo**ti abbhantarimehi campakadalehi missitā vaṇṇagandhasampannā nānāpupphamālā pilandhassu. **Esā te**ti esā tava porāṇikā pakati, tameva gaṇhassu puttāti paridevati. **Yehi cā**ti yehi lohitacandanavilepanehi vilitto rājaparisāya sobhasi, tāni vilimpassūti attho. **Kāsika**nti satasahassagghanakaṃ kāsikavatthaṃ. **Gaṇhassū**ti pilandhassu.

Idānissa candā nāma aggamahesī tassa pādamūle nipatitvā paridevamānā āha –

::hangnum
1113\.
::

::gatha1
‘‘Na hi nūnāyaṃ raṭṭhapālo, bhūmipati janapadassa dāyādo;
::

::gathalast
Lokissaro mahanto, putte snehaṃ janayatī’’ti.
::

Taṃ sutvā rājā gāthamāha –

::hangnum
1114\.
::

::gatha1
‘‘Mayhampi piyā puttā, attā ca piyo tumhe ca bhariyāyo;
::

::gathalast
Saggañca patthayāno, tenāhaṃ ghātayissāmī’’ti.
::

Tassattho – kiṃkāraṇā puttasinehaṃ na janemi? Na kevalaṃ gotamiyā eva, atha kho mayhampi piyā puttā, tathā attā ca tumhe ca suṇhāyo bhariyāyo ca piyāyeva. Evaṃ santepi saggañca patthayāno ahaṃ saggaṃ patthento, tena kāraṇena ete ghātayissāmi, mā cintayittha, sabbepete mayā saddhiṃ devalokaṃ ekato gamissantīti.

Candā {pb:M:7.0098} āha –

::hangnum
1115\.
::

::gatha1
‘‘Maṃ paṭhamaṃ ghātehi, mā me hadayaṃ dukkhaṃ phālesi;
::

::gathalast
Alaṅkato sundarako, putto deva tava sukhumālo.
::

::hangnum
1116\.
::

::gatha1
‘‘Handayya {pb:V:7.0094} maṃ hanassu, paraloke candakena hessāmi;
::

::gathalast
Puññaṃ karassu vipulaṃ, vicarāma ubhopi paraloke’’ti.
::

Tattha **paṭhama**nti deva, mama sāmikato paṭhamataraṃ maṃ ghātehi. **Dukkha**nti candassa maraṇadukkhaṃ mama hadayaṃ mā phālesi. **Alaṅkato**ti ayaṃ mama ekova alaṃ pariyattoti evaṃ alaṅkato. Evarūpaṃ nāma puttaṃ mā ghātayi, mahārājāti dīpeti. **Handayyā**ti handa, ayya, rājānaṃ ālapantī evamāha. **Paraloke candakenā**ti candena saddhiṃ paraloke bhavissāmi. **Vicarāma ubhopi paraloke**ti tayā ekato ghātitā ubhopi paraloke sukhaṃ anubhavantā vicarāma, mā no saggantarāyamakāsīti.

Rājā āha –

::hangnum
1117\.
::

::gatha1
‘‘Mā tvaṃ cande rucci maraṇaṃ, bahukā tava devarā visālakkhi;
::

::gathalast
Te taṃ ramayissanti, yiṭṭhasmiṃ gotamiputte’’ti.
::

Tattha **mā tvaṃ cande ruccī**ti mā tvaṃ attano maraṇaṃ rocesi. ‘‘Mā ruddī’’tipi pāṭho, mā rodīti attho. **Devarā**ti patibhātukā.

Tato paraṃ satthā –

::hangnum
1118\.
::

::gatha1
‘‘Evaṃ vutte candā attānaṃ, hanti hatthatalakehī’’ti. – upaḍḍhagāthamāha;
::

Tato paraṃ tassāyeva vilāpo hoti –

::gathalast
‘‘Alamettha jīvitena, pissāmi visaṃ marissāmi.
::

::hangnum
1119\.
::

::gatha1
‘‘Na hi nūnimassa rañño, mittāmaccā ca vijjare suhadā;
::

::gathalast
Ye na vadanti rājānaṃ, ‘mā ghātayi orase putte’.
::

::hangnum
1120\.
::

::gatha1
‘‘Na {pb:V:7.0095}{pb:M:7.0099} hi nūnimassa rañño, ñātī mittā ca vijjare suhadā;
::

::gathalast
Ye na vadanti rājānaṃ, ‘mā ghātayi atraje putte’.
::

::hangnum
1121\.
::

::gatha1
‘‘Ime tepi mayhaṃ puttā, guṇino kāyūradhārino rāja;
::

::gathalast
Tehipi yajassu yaññaṃ, atha muñcatu gotamiputte.
::

::hangnum
1122\.
::

::gatha1
‘‘Bilasataṃ maṃ katvāna, yajassu sattadhā mahārāja;
::

::gathalast
Mā jeṭṭhaputtamavadhi, adūsakaṃ sīhasaṅkāsaṃ.
::

::hangnum
1123\.
::

::gatha1
‘‘Bilasataṃ maṃ katvāna, yajassu sattadhā mahārāja;
::

::gathalast
Mā jeṭṭhaputtamavadhi, apekkhitaṃ sabbalokassā’’ti.
::

Tattha **eva**nti evaṃ andhabālena ekarājena vutte. **Hantī**ti ‘‘kiṃ nāmetaṃ kathesī’’ti vatvā hatthatalehi attānaṃ hanti. **Pissāmī**ti pivissāmi. **Ime tepī**ti vasulakumāraṃ ādiṃ katvā sesadārake hatthe gahetvā rañño pādamūle ṭhitā evamāha. **Guṇino**ti mālāguṇaābharaṇehi samannāgatā. **Kāyūradhārino**ti kāyūrapasādhanadharā. **Bilasata**nti mahārāja, maṃ ghātetvā koṭṭhāsasataṃ katvā sattadhā sattasu ṭhānesu yaññaṃ yajassu.

Iti sā rañño santike imāhi gāthāhi paridevitvā assāsaṃ alabhamānā bodhisattasseva santikaṃ gantvā paridevamānā aṭṭhāsi. Atha naṃ so āha – ‘‘cande, mayā jīvamānena tuyhaṃ tasmiṃ tasmiṃ vatthusmiṃ subhaṇite sukathite uccāvacāni maṇimuttādīni bahūni ābharaṇāni dinnāni, ajja pana te idaṃ pacchimadānaṃ, sarīrāruḷhaṃ ābharaṇaṃ dammi, gaṇhāhi na’’nti. Imamatthaṃ pakāsento satthā āha –

::hangnum
1124\.
::

::gatha1
‘‘Bahukā tava dinnābharaṇā, uccāvacā subhaṇitamhi;
::

::gathalast
Muttāmaṇiveḷuriyā, etaṃ te pacchimakaṃ dāna’’nti.
::

Candādevīpi taṃ sutvā tato parāhi navahi gāthāhi vilapi –

::hangnum
1125\.
::

::gatha1
‘‘Yesaṃ {pb:V:7.0096} pubbe khandhesu, phullā mālāguṇā vivattiṃsu;
::

::gathalast
Tesajjapi sunisito, nettiṃso vivattissati khandhesu.
::

::hangnum
1126\.
::

::gatha1
‘‘Yesaṃ {pb:M:7.0100} pubbe khandhesu, cittā mālāguṇā vivattiṃsu;
::

::gathalast
Tesajjapi sunisito, nettiṃso vivattissati khandhesu.
::

::hangnum
1127\.
::

::gatha1
‘‘Aciraṃ vata nettiṃso, vivattissaki rājaputtānaṃ khandhesu;
::

::gathalast
Atha mama hadayaṃ na phalati, tāva daḷhabandhañca me āsi.
::

::hangnum
1128\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Niyyātha candasūriyā, yaññatthāya ekarājassa.
::

::hangnum
1129\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Niyyātha candasūriyā, mātu katvā hadayasokaṃ.
::

::hangnum
1130\.
::

::gatha1
‘‘Kāsikasucivatthadharā, kuṇḍalino agalucandanavilittā;
::

::gathalast
Niyyātha candasūriyā, janassa katvā hadayasokaṃ.
::

::hangnum
1131\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Niyyātha candasūriyā, yaññatthāya ekarājassa.
::

::hangnum
1132\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Niyyātha candasūriyā, mātu katvā hadayasokaṃ.
::

::hangnum
1133\.
::

::gatha1
‘‘Maṃsarasabhojanā nhāpakasunhāpitā, kuṇḍalino agalucandanavilittā;
::

::gathalast
Niyyātha candasūriyā, janassa katvā hadayasoka’’nti.
::

Tattha **mālāguṇā**ti pupphadāmāni. **Tesajjā**ti tesaṃ ajja. **Nettiṃso**ti asi. **Vivattissatī**ti patissati. **Aciraṃ vatā**ti acirena vata. **Na phalatī**ti na bhijjati. **Tāva daḷhabandhañca** {pb:V:7.0097} **me āsī**ti ativiya thirabandhanaṃ me hadayaṃ bhavissatīti attho. **Niyyāthā**ti gacchatha.

Evaṃ tassā paridevantiyāva yaññāvāṭe sabbakammaṃ niṭṭhāsi. Rājaputtaṃ netvā gīvaṃ onāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya ‘‘tassa gīvaṃ chindissāmī’’ti aṭṭhāsi. Taṃ disvā candādevī ‘‘aññaṃ me paṭisaraṇaṃ natthi, attano saccabalena sāmikassa {pb:M:7.0101} sotthiṃ karissāmī’’ti añjaliṃ paggayha parisāya antare vicarantī saccakiriyaṃ akāsi. Tamatthaṃ pakāsento satthā āha –

::hangnum
1134\.
::

::gatha1
‘‘Sabbasmiṃ upakkhaṭasmiṃ, nisīdite candasmiṃ yaññatthāya;
::

::gathalast
Pañcālarājadhītā pañjalikā, sabbaparisāya samanupariyāyi.
::

::hangnum
1135\.
::

::gatha1
‘‘Yena saccena khaṇḍahālo, pāpakammaṃ karoti dummedho;
::

::gathalast
Etena saccavajjena, samaṅginī sāmikena homi.
::

::hangnum
1136\.
::

::gatha1
‘‘Ye idhatthi amanussā, yāni ca yakkhabhūtabhabyāni;
::

::gathalast
Karontu me veyyāvaṭikaṃ, samaṅginī sāmikena homi.
::

::hangnum
1137\.
::

::gatha1
‘‘Yā devatā idhāgatā, yāni ca yakkhabhūtabhabyāni;
::

::gathalast
Saraṇesiniṃ anāthaṃ tāyatha maṃ, yācāmahaṃ pati māhaṃ ajeyya’’nti.
::

Tattha **upakkhaṭasmi**nti sabbasmiṃ yaññasambhāre sajjite paṭiyatte. **Samaṅginī**ti sampayuttā ekasaṃvāsā. **Ye idhatthī**ti ye idha atthi. **Yakkhabhūtabhabyānī**ti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca. **Veyyāvaṭika**nti mayhaṃ veyyāvaccaṃ karontu. **Tāyatha ma**nti rakkhatha maṃ. **Yācāmaha**nti ahaṃ vo yācāmi. **Pati māha**nti patiṃ ahaṃ mā ajeyyaṃ.

Atha sakko devarājā tassā paridevasaddaṃ sutvā taṃ pavattiṃ ñatvā jalitaṃ ayakūṭaṃ ādāya gantvā rājānaṃ tāsetvā sabbe vissajjāpesi. Tamatthaṃ pakāsento satthā āha –

::hangnum
1138\.
::

::gatha1
‘‘Taṃ {pb:V:7.0098} sutvā amanusso, ayokūṭaṃ paribbhametvāna;
::

::gathalast
Bhayamassa janayanto, rājānaṃ idamavoca.
::

::hangnum
1139\.
::

::gatha1
‘‘Bujjhassu kho rājakali, mā tāhaṃ matthakaṃ nitāḷesiṃ;
::

::gathalast
Mā jeṭṭhaputtamavadhi, adūsakaṃ sīhasaṅkāsaṃ.
::

::hangnum
1140\.
::

::gatha1
‘‘Ko {pb:M:7.0102} te diṭṭho rājakali, puttabhariyāyo haññamānāyo;
::

::gathalast
Seṭṭhi ca gahapatayo, adūsakā saggakāmā hi.
::

::hangnum
1141\.
::

::gatha1
‘‘Taṃ sutvā khaṇḍahālo, rājā ca abbhutamidaṃ disvāna;
::

::gathalast
Sabbesaṃ bandhanāni mocesuṃ, yathā taṃ anupaghātaṃ.
::

::hangnum
1142\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Sabbe ekekaleḍḍukamadaṃsu, esa vadho khaṇḍahālassā’’ti.
::

Tattha **amanusso**ti sakko devarājā. **Bujjhassū**ti jānassu sallakkhehi. **Rājakalī**ti rājakāḷakaṇṇi rājalāmaka. **Mā tāha**nti pāparāja, bujjha, mā te ahaṃ matthakaṃ nitāḷesiṃ. **Ko te diṭṭho**ti kuhiṃ tayā diṭṭhapubbo. **Saggakāmā hī**ti ettha **hī**ti nipātamattaṃ, saggakāmā saggaṃ patthayamānāti attho. **Taṃ sutvā**ti, bhikkhave, taṃ sakkassa vacanaṃ khaṇḍahālo sutvā. **Abbhutamida**nti rājā ca idaṃ sakkassa dassanaṃ pubbe abhūtaṃ disvā. **Yathā ta**nti yathā anupaghātaṃ pāṇaṃ mocenti, evameva mocesuṃ. **Ekekaleḍḍukamadaṃsū**ti bhikkhave, yattakā tasmiṃ yaññāvāṭe samāgatā, sabbe ekakolāhalaṃ katvā khaṇḍahālassa ekekaleḍḍupahāraṃ adaṃsu. **Esa vadho**ti esova khaṇḍahālassa vadho ahosi, tattheva naṃ jīvitakkhayaṃ pāpesunti attho.

Taṃ pana māretvā mahājano rājānaṃ māretuṃ ārabhi. Bodhisatto pitaraṃ parissajitvā māretuṃ na adāsi. Mahājano ‘‘jīvitaṃ etassa pāparañño dema, chattaṃ panassa nagare ca vāsaṃ na dassāma, caṇḍālaṃ katvā bahinagare vasāpessāmā’’ti vatvā rājavesaṃ hāretvā kāsāvaṃ nivāsāpetvā haliddipilotikāya sīsaṃ veṭhetvā caṇḍālaṃ katvā caṇḍālavasanaṭṭhānaṃ taṃ pahiṇi. Ye panetaṃ pasughātayaññaṃ yajiṃsu ceva yajāpesuñca anumodiṃsu ca, sabbe nirayaparāyaṇāva ahesuṃ. Tamatthaṃ pakāsento satthā āha –

::hangnum
1143\.
::

::gatha1
‘‘Sabbe {pb:V:7.0099}{pb:M:7.0103} paviṭṭhā nirayaṃ, yathā taṃ pāpakaṃ karitvāna;
::

::gathalast
Na hi pāpakammaṃ katvā, labbhā sugatiṃ ito gantu’’nti.
::

Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṃ abhisiñci. Tamatthaṃ pakāsento satthā āha –

::hangnum
1144\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Candaṃ abhisiñciṃsu, samāgatā rājaparisā ca.
::

::hangnum
1145\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Candaṃ abhisiñciṃsu, samāgatā rājakaññāyo ca.
::

::hangnum
1146\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Candaṃ abhisiñciṃsu, samāgatā devaparisā ca.
::

::hangnum
1147\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Candaṃ abhisiñciṃsu, samāgatā devakaññāyo ca.
::

::hangnum
1148\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Celukkhepamakaruṃ, samāgatā rājaparisā ca.
::

::hangnum
1149\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Celukkhepamakaruṃ, samāgatā rājakaññāyo ca.
::

::hangnum
1150\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Celukkhepamakaruṃ, samāgatā devaparisā ca.
::

::hangnum
1151\.
::

::gatha1
‘‘Sabbesu vippamuttesu, ye tattha samāgatā tadā āsuṃ;
::

::gathalast
Celukkhepamakaruṃ, samāgatā devakaññāyo ca.
::

::hangnum
1152\.
::

::gatha1
‘‘Sabbesu {pb:V:7.0100} vippamuttesu, bahū ānanditā ahuṃ;
::

::gathalast
Nandiṃ pavesi nagaraṃ, bandhanā mokkho aghositthā’’ti.
::

Tattha **rājaparisā cā**ti rājaparisāpi tīhi saṅkhehi abhisiñciṃsu. **Rājakaññāyo cā**ti khattiyadhītaropi naṃ abhisiñciṃsu. **Devaparisā cā**ti sakko {pb:M:7.0104} devarājā vijayuttarasaṅkhaṃ gahetvā devaparisāya saddhiṃ abhisiñci. **Devakaññāyo cā**ti sujāpi devadhītarāhi saddhiṃ abhisiñci. **Celukkhepamakaru**nti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṃ kariṃsu. Rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṃsuyeva. **Ānanditā ahu**nti āmoditā ahesuṃ. **Nandiṃ pavesi nagara**nti candakumārassa chattaṃ ussāpetvā nagaraṃ paviṭṭhakāle nagare ānandabheri cari. ‘‘Kiṃ vatvā’’ti? Yathā ‘‘amhākaṃ candakumāro bandhanā mutto, evameva sabbe bandhanā muccantū’’ti. Tena vuttaṃ ‘‘bandhanā mokkho aghositthā’’ti.

Bodhisatto pitu vattaṃ paṭṭhapesi. Antonagaraṃ pana pavisituṃ na labhati. Paribbayassa khīṇakāle bodhisatto uyyānakīḷādīnaṃ atthāya gacchanto taṃ upasaṅkamitvā ‘‘patimhī’’ti na vandati, añjaliṃ pana katvā ‘‘ciraṃ jīva sāmī’’ti vadati. ‘‘Kenattho’’ti vutte ārocesi. Athassa paribbayaṃ dāpesi. So dhammena rajjaṃ kāretvā āyupariyosāne devalokaṃ pūrayamāno agamāsi.

Satthā imaṃ dhammadesanaṃ āharitvā ‘‘na, bhikkhave, idāneva, pubbepi devadatto maṃ ekaṃ nissāya bahū māretuṃ vāyāmamakāsī’’ti vatvā jātakaṃ samodhānesi. Tadā khaṇḍahālo devadatto ahosi, gotamīdevī mahāmāyā, candādevī rāhulamātā, vasulo rāhulo, selā uppalavaṇṇā, sūro vāmagotto kassapo, bhaddaseno moggallāno, sūriyakumāro sāriputto, candarājā pana ahameva sammāsambuddho ahosinti.

::centre
Candakumārajātakavaṇṇanā sattamā.
::



[545] 8. Mahānāradakassapajātakavaṇṇanā

**Ahu** {pb:V:7.0101}{pb:M:7.0105} **rājā videhāna**nti idaṃ satthā laṭṭhivanuyyāne viharanto uruvelakassapadamanaṃ ārabbha kathesi. Yadā hi satthā pavattitavaradhammacakko uruvelakassapādayo {pb:P:6.0220} jaṭile dametvā magadharājassa paṭissavaṃ locetuṃ purāṇajaṭilasahassaparivuto laṭṭhivanuyyānaṃ agamāsi. Tadā dvādasanahutāya parisāya saddhiṃ āgantvā dasabalaṃ vanditvā nisinnassa magadharañño parisantare brāhmaṇagahapatikānaṃ vitakko uppajji ‘‘kiṃ nu kho uruvelakassapo mahāsamaṇe brahmacariyaṃ carati, udāhu mahāsamaṇo uruvelakassape’’ti. Atha kho bhagavā tesaṃ dvādasanahutānaṃ cetasā cetoparivitakkamaññāya ‘‘kassapassa mama santike pabbajitabhāvaṃ jānāpessāmī’’ti imaṃ gāthamāha –

::gatha1
‘‘Kimeva disvā uruvelavāsi, pahāsi aggiṃ kisakovadāno;
::

::gathalast
Pucchāmi taṃ kassapa etamatthaṃ, kathaṃ pahīnaṃ tava aggihutta’’nti. (mahāva. 55);
::

Theropi bhagavato adhippāyaṃ viditvā –

::gatha1
‘‘Rūpe ca sadde ca atho rase ca, kāmitthiyo cābhivadanti yaññā;
::

::gathalast
Etaṃ malanti upadhīsu ñatvā, tasmā na yiṭṭhe na hute arañji’’nti. (mahāva. 55); –
::

::unindented
Imaṃ gāthaṃ vatvā attano sāvakabhāvaṃ pakāsanatthaṃ tathāgatassa pādapiṭṭhe sīsaṃ ṭhapetvā ‘‘satthā me, bhante, bhagavā, sāvakohamasmī’’ti vatvā ekatālaṃ dvitālaṃ titālanti yāva sattatālappamāṇaṃ sattakkhattuṃ vehāsaṃ abbhuggantvā oruyha tathāgataṃ vanditvā ekamantaṃ nisīdi. Taṃ pāṭihāriyaṃ disvā mahājano ‘‘aho mahānubhāvo buddho, evaṃ thāmagatadiṭṭhiko nāma attānaṃ ‘arahā’ti maññamāno uruvelakassapopi diṭṭhijālaṃ bhinditvā tathāgatena damito’’ti satthu guṇakathaññeva kathesi. Taṃ sutvā satthā ‘‘anacchariyaṃ idāni sabbaññutappattena {pb:V:7.0102} mayā imassa damanaṃ, svāhaṃ pubbe sarāgakālepi nārado nāma brahmā {pb:M:7.0106} hutvā imassa diṭṭhijālaṃ bhinditvā imaṃ nibbisevanamakāsi’’nti vatvā tāya parisāya yācito atītaṃ āhari.
::

Atīte videharaṭṭhe mithilāyaṃ aṅgati nāma rājā rajjaṃ kāresi dhammiko dhammarājā. Tassa rucā nāma dhītā ahosi abhirūpā dassanīyā pāsādikā kappasatasahassaṃ patthitapatthanā mahāpuññā aggamahesiyā kucchismiṃ nibbattā. Sesā panassa soḷasasahassā itthiyo vañjhā ahesuṃ. Tassa sā dhītā piyā ahosi manāpā. So tassā nānāpupphapūre pañcavīsatipupphasamugge anagghāni sukhumāni vatthāni ca ‘‘imehi attānaṃ alaṅkarotū’’ti {pb:P:6.0221} devasikaṃ pahiṇi. Khādanīyabhojanīyassa pana pamāṇaṃ natthi. Anvaḍḍhamāsaṃ ‘‘dānaṃ detū’’ti sahassaṃ sahassaṃ pesesi. Tassa kho pana vijayo ca sunāmo ca alāto cāti tayo amaccā ahesuṃ. So komudiyā cātumāsiniyā chaṇe pavattamāne devanagaraṃ viya nagare ca antepure ca alaṅkate sunhāto suvilitto sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṃ gaganatalaṃ abhilaṅghamānaṃ candamaṇḍalaṃ disvā ‘‘ramaṇīyā vata bho dosinā ratti, kāya nu kho ajja ratiyā abhirameyyāmā’’ti amacce pucchi. Tamatthaṃ pakāsento satthā āha –

::hangnum
1153\.
::

::gatha1
‘‘Ahu rājā videhānaṃ, aṅgati nāma khattiyo;
::

::gathalast
Pahūtayoggo dhanimā, anantabalaporiso.
::

::hangnum
1154\.
::

::gatha1
‘‘So ca pannarasiṃ rattiṃ, purimayāme anāgate;
::

::gathalast
Cātumāsā komudiyā, amacce sannipātayi.
::

::hangnum
1155\.
::

::gatha1
‘‘Paṇḍite sutasampanne, mhitapubbe vicakkhaṇe;
::

::gathalast
Vijayañca sunāmañca, senāpatiṃ alātakaṃ.
::

::hangnum
1156\.
::

::gatha1
‘‘Tamanupucchi vedeho, paccekaṃ brūtha saṃ ruciṃ;
::

::gatha2
Cātumāsā komudajja, juṇhaṃ byapahataṃ tamaṃ;
::

::gathalast
Kāyajja ratiyā rattiṃ, viharemu imaṃ utu’’nti.
::

Tattha {pb:V:7.0103}{pb:M:7.0107} **pahūtayoggo**ti bahukena hatthiyoggādinā samannāgato. **Anantabalaporiso**ti anantabalakāyo. **Anāgate**ti pariyosānaṃ appatte, anatikkanteti attho. **Cātumāsā**ti catunnaṃ vassikamāsānaṃ pacchimadivasabhūtāya rattiyā. **Komudiyā**ti phullakumudāya. **Mhitapubbe**ti paṭhamaṃ sitaṃ katvā pacchā kathanasīle. **Tamanupucchī**ti taṃ tesu amaccesu ekekaṃ amaccaṃ anupucchi. **Paccekaṃ brūtha saṃ ruci**nti sabbepi tumhe attano attano ajjhāsayānurūpaṃ ruciṃ paccekaṃ mayhaṃ kathetha. **Komudajjā**ti komudī ajja. **Juṇha**nti juṇhāya nissayabhūtaṃ candamaṇḍalaṃ abbhuggacchati. **Byapahataṃ tama**nti tena sabbaṃ andhakāraṃ vihataṃ. **Utu**nti ajja rattiṃ imaṃ evarūpaṃ utuṃ kāyaratiyā vihareyyāmāti.

Iti rājā amacce pucchi. Tena te pucchitā attano attano ajjhāsayānurūpaṃ kathaṃ kathayiṃsu. Tamatthaṃ pakāsento satthā āha –

::hangnum
1157\.
::

::gatha1
‘‘Tato senāpati rañño, alāto etadabravi;
::

::gathalast
‘Haṭṭhaṃ yoggaṃ balaṃ sabbaṃ, senaṃ sannāhayāmase.
::

::hangnum
1158\.
::

::gatha1
‘Niyyāma {pb:P:6.0222} deva yuddhāya, anantabalaporisā;
::

::gatha2
Ye te vasaṃ na āyanti, vasaṃ upanayāmase;
::

::gathalast
Esā mayhaṃ sakā diṭṭhi, ajitaṃ ojināmase’.
::

::hangnum
1159\.
::

::gatha1
Alātassa vaco sutvā, sunāmo etadabravi;
::

::gathalast
‘Sabbe tuyhaṃ mahārāja, amittā vasamāgatā.
::

::hangnum
1160\.
::

::gatha1
‘Nikkhittasatthā paccatthā, nivātamanuvattare;
::

::gathalast
Uttamo ussavo ajja, na yuddhaṃ mama ruccati.
::

::hangnum
1161\.
::

::gatha1
‘Annapānañca khajjañca, khippaṃ abhiharantu te;
::

::gathalast
Ramassu deva kāmehi, naccagīte suvādite’.
::

::hangnum
1162\.
::

::gatha1
Sunāmassa vaco sutvā, vijayo etadabravi;
::

::gathalast
‘Sabbe kāmā mahārāja, niccaṃ tava mupaṭṭhitā.
::

::hangnum
1163\.
::

::gatha1
‘Na {pb:V:7.0104}{pb:M:7.0108} hete dullabhā deva, tava kāmehi modituṃ;
::

::gathalast
Sadāpi kāmā sulabhā, netaṃ cittamataṃ mama.
::

::hangnum
1164\.
::

::gatha1
‘Samaṇaṃ brāhmaṇaṃ vāpi, upāsemu bahussutaṃ;
::

::gathalast
Yo najja vinaye kaṅkhaṃ, atthadhammavidū ise’.
::

::hangnum
1165\.
::

::gatha1
Vijayassa vaco sutvā, rājā aṅgati mabravi;
::

::gathalast
‘Yathā vijayo bhaṇati, mayhampetaṃva ruccati;
::

::hangnum
1166\.
::

::gatha1
‘Samaṇaṃ brāhmaṇaṃ vāpi, upāsemu bahussutaṃ;
::

::gathalast
Yo najja vinaye kaṅkhaṃ, atthadhammavidū ise.
::

::hangnum
1167\.
::

::gatha1
‘Sabbeva santā karotha matiṃ, kaṃ upāsemu paṇḍitaṃ;
::

::gathalast
Yo najja vinaye kaṅkhaṃ, atthadhammavidū ise’.
::

::hangnum
1168\.
::

::gatha1
Vedehassa vaco sutvā, alāto etadabravi;
::

::gathalast
‘Atthāyaṃ migadāyasmiṃ, acelo dhīrasammato.
::

::hangnum
1169\.
::

::gatha1
‘Guṇo kassapagottāyaṃ, suto citrakathī gaṇī;
::

::gathalast
Taṃ deva payirupāsemu, so no kaṅkhaṃ vinessati’.
::

::hangnum
1170\.
::

::gatha1
‘‘Alātassa vaco sutvā, rājā codesi sārathiṃ;
::

::gathalast
Migadāyaṃ gamissāma, yuttaṃ yānaṃ idhā nayā’’ti.
::

Tattha **haṭṭha**nti tuṭṭhapahaṭṭhaṃ. **Ojināmase**ti yaṃ no ajitaṃ, taṃ jināma. Eso mama ajjhāsayoti. Rājā tassa kathaṃ neva paṭikkosi, nābhinandi. **Etadabravī**ti rājānaṃ alātassa vacanaṃ anabhinandantaṃ appaṭikkosantaṃ disvā ‘‘nāyaṃ yuddhajjhāsayo, ahamassa cittaṃ gaṇhanto kāmaguṇābhiratiṃ vaṇṇayissāmī’’ti cintetvā etaṃ ‘‘sabbe tuyha’’ntiādivacanaṃ abravi.

**Vijayo** {pb:V:7.0105} **etadabravī**ti rājā sunāmassapi vacanaṃ nābhinandi, na paṭikkosi. Tato vijayo ‘‘ayaṃ rājā imesaṃ dvinnampi vacanaṃ sutvā tuṇhīyeva ṭhito, paṇḍitā nāma dhammassavanasoṇḍā honti, dhammassavanamassa vaṇṇayissāmī’’ti cintetvā etaṃ ‘‘sabbe kāmā’’tiādivacanaṃ abravi. Tattha **tava** {pb:M:7.0109} **mupaṭṭhitā**ti tava upaṭṭhitā. **Moditu**nti {pb:P:6.0223} tava kāmehi modituṃ abhiramituṃ icchāya sati na hi ete kāmā dullabhā. **Netaṃ cittamataṃ mamā**ti etaṃ tava kāmehi abhiramaṇaṃ mama cittamataṃ na hoti, na me ettha cittaṃ pakkhandati. **Yo najjā**ti yo no ajja. **Atthadhammavidū**ti pāḷiatthañceva pāḷidhammañca jānanto. **Ise**ti isi esitaguṇo.

**Aṅgati mabravī**ti aṅgati abravi. **Mayhampetaṃva ruccatī**ti mayhampi etaññeva ruccati. **Sabbeva santā**ti sabbeva tumhe idha vijjamānā matiṃ karotha cintetha. **Alāto etadabravī**ti rañño kathaṃ sutvā alāto ‘‘ayaṃ mama kulūpako guṇo nāma ājīvako rājuyyāne vasati, taṃ pasaṃsitvā rājakulūpakaṃ karissāmī’’ti cintetvā etaṃ ‘‘atthāya’’ntiādivacanaṃ abravi. Tattha **dhīrasammato**ti paṇḍitoti sammato. **Kassapagottāya**nti kassapagotto ayaṃ. **Suto**ti bahussuto. **Gaṇī**ti gaṇasatthā. **Codesī**ti āṇāpesi.

Rañño taṃ kathaṃ sutvā sārathino tathā kariṃsu. Tamatthaṃ pakāsento satthā āha –

::hangnum
1171\.
::

::gatha1
‘‘Tassa yānaṃ ayojesuṃ, dantaṃ rūpiyapakkharaṃ;
::

::gathalast
Sukkamaṭṭhaparivāraṃ, paṇḍaraṃ dosinā mukhaṃ.
::

::hangnum
1172\.
::

::gatha1
‘‘Tatrāsuṃ kumudāyuttā, cattāro sindhavā hayā;
::

::gathalast
Anilūpamasamuppātā, sudantā soṇṇamālino.
::

::hangnum
1173\.
::

::gatha1
‘‘Setacchattaṃ setaratho, setassā setabījanī;
::

::gathalast
Vedeho sahamaccehi, niyyaṃ candova sobhati.
::

::hangnum
1174\.
::

::gatha1
‘‘Tamanuyāyiṃsu bahavo, indikhaggadharā balī;
::

::gathalast
Assapiṭṭhigatā vīrā, narā naravarādhipaṃ.
::

::hangnum
1175\.
::

::gatha1
‘‘So {pb:V:7.0106} muhuttaṃva yāyitvā, yānā oruyha khattiyo;
::

::gathalast
Vedeho sahamaccehi, pattī guṇamupāgami.
::

::hangnum
1176\.
::

::gatha1
‘‘Yepi tattha tadā āsuṃ, brāhmaṇibbhā samāgatā;
::

::gathalast
Na te apanayī rājā, akataṃ bhūmimāgate’’ti.
::

Tattha {pb:M:7.0110} **tassa yāna**nti tassa rañño rathaṃ yojayiṃsu. **Danta**nti dantamayaṃ. **Rūpiyapakkhara**nti rajatamayaupakkharaṃ. **Sukkamaṭṭhaparivāra**nti parisuddhāpharusaparivāraṃ. **Dosinā mukha**nti vigatadosāya rattiyā mukhaṃ viya, candasadisanti attho. **Tatrāsu**nti tatra ahesuṃ. **Kumudā**ti kumudavaṇṇā. **Sindhavā**ti sindhavajātikā. **Anilūpamasamuppātā**ti vātasadisavegā. **Setacchatta**nti tasmiṃ rathe samussāpitaṃ chattampi setaṃ ahosi. **Setaratho**ti sopi ratho setoyeva. **Setassā**ti assāpi setā. **Setabījanī**ti bījanīpi setā. **Niyya**nti tena rathena niggacchanto amaccagaṇaparivuto vedeharājā cando viya sobhati.

**Naravarādhipa**nti naravarānaṃ adhipatiṃ rājādhirājānaṃ. **So muhuttaṃva yāyitvā**ti so rājā muhutteneva uyyānaṃ gantvā. **Pattī guṇamupāgamī**ti pattikova guṇaṃ ājīvakaṃ upāgami. **Yepi tattha tadā āsu**nti yepi tasmiṃ uyyāne tadā puretaraṃ gantvā taṃ ājīvakaṃ payirupāsamānā nisinnā ahesuṃ. **Na te apanayī**ti amhākameva doso, ye mayaṃ pacchā {pb:P:6.0224} agamimhā, tumhe mā cintayitthāti te brāhmaṇe ca ibbhe ca raññoyeva atthāya akataṃ akatokāsaṃ bhūmiṃ samāgate na ussāraṇaṃ kāretvā apanayīti.

Tāya pana omissakaparisāya parivutova ekamantaṃ nisīditvā paṭisanthāramakāsi. Tamatthaṃ pakāsento satthā āha –

::hangnum
1177\.
::

::gatha1
‘‘Tato so mudukā bhisiyā, muducittakasanthate;
::

::gathalast
Mudupaccatthate rājā, ekamantaṃ upāvisi.
::

::hangnum
1178\.
::

::gatha1
‘‘Nisajja rājā sammodi, kathaṃ sāraṇiyaṃ tato;
::

::gathalast
‘Kacci yāpaniyaṃ bhante, vātānamaviyaggatā.
::

::hangnum
1179\.
::

::gatha1
‘Kacci {pb:V:7.0107} akasirā vutti, labhasi piṇḍayāpanaṃ;
::

::gathalast
Appābādho casi kacci, cakkhuṃ na parihāyati’.
::

::hangnum
1180\.
::

::gatha1
Taṃ guṇo paṭisammodi, vedehaṃ vinaye rataṃ;
::

::gathalast
‘Yāpanīyaṃ mahārāja, sabbametaṃ tadūbhayaṃ.
::

::hangnum
1181\.
::

::gatha1
‘Kacci {pb:M:7.0111} tuyhampi vedeha, paccantā na balīyare;
::

::gatha2
Kacci arogaṃ yoggaṃ te, kacci vahati vāhanaṃ;
::

::gathalast
Kacci te byādhayo natthi, sarīrassupatāpiyā’.
::

::hangnum
1182\.
::

::gatha1
‘‘Paṭisammodito rājā, tato pucchi anantarā;
::

::gathalast
Atthaṃ dhammañca ñāyañca, dhammakāmo rathesabho.
::

::hangnum
1183\.
::

::gatha1
‘Kathaṃ dhammaṃ care macco, mātāpitūsu kassapa;
::

::gathalast
Kathaṃ care ācariye, puttadāre kathaṃ care.
::

::hangnum
1184\.
::

::gatha1
‘Kathaṃ careyya vuḍḍhesu, kathaṃ samaṇabrāhmaṇe;
::

::gathalast
Kathañca balakāyasmiṃ, kathaṃ janapade care.
::

::hangnum
1185\.
::

::gatha1
‘Kathaṃ dhammaṃ caritvāna, maccā gacchanti suggatiṃ;
::

::gathalast
Kathañceke adhammaṭṭhā, patanti nirayaṃ atho’’’ti.
::

Tattha **mudukā bhisiyā**ti mudukāya sukhasamphassāya bhisiyā. **Muducittakasanthate**ti sukhasamphasse cittattharaṇe. **Mudupaccatthate**ti mudunā paccattharaṇena paccatthate. **Sammodī**ti ājīvakena saddhiṃ sammodanīyaṃ kathaṃ kathesi. **Tato**ti tato nisajjanato anantarameva sāraṇīyaṃ kathaṃ kathesīti attho. Tattha **kacci yāpaniya**nti kacci te, bhante, sarīraṃ paccayehi yāpetuṃ sakkā. **Vātānamaviyaggatā**ti kacci te sarīre dhātuyo samappavattā, vātānaṃ byaggatā natthi, tattha tattha vaggavaggā hutvā vātā na bādhayantīti attho.

**Akasirā**ti niddukkhā. **Vuttī**ti jīvitavutti. **Appābādho**ti iriyāpathabhañjakenābādhena virahito{pb:V:7.0108}. **Cakkhu**nti kacci te cakkhuādīni {pb:P:6.0225} indriyāni na parihāyantīti pucchati. **Paṭisammodī**ti sammodanīyakathāya paṭikathesi. Tattha **sabbameta**nti yaṃ tayā vuttaṃ vātānamaviyaggatādi, taṃ sabbaṃ tatheva. **Tadubhaya**nti yampi tayā ‘‘appābādho casi kacci, cakkhuṃ na parihāyatī’’ti vuttaṃ, tampi ubhayaṃ tatheva.

**Na balīyare**ti nābhibhavanti na kuppanti. **Anantarā**ti paṭisanthārato anantarā pañhaṃ pucchi. Tattha **atthaṃ dhammañca ñāyañcā**ti pāḷiatthañca pāḷiñca kāraṇayuttiñca{pb:M:7.0112}. So hi ‘‘kathaṃ dhammaṃ care’’ti pucchanto mātāpituādīsu paṭipattidīpakaṃ pāḷiñca pāḷiatthañca kāraṇayuttiñca me kathethāti imaṃ atthañca dhammañca ñāyañca pucchati. Tattha **kathañceke adhammaṭṭhā**ti ekacce adhamme ṭhitā kathaṃ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu purimassa purimassa alābhena pacchimaṃ pacchimaṃ pucchitabbakaṃ mahesakkhapañhaṃ rājā kiñci ajānantaṃ naggabhoggaṃ nissirikaṃ andhabālaṃ ājīvakaṃ pucchi.

Sopi evaṃ pucchito pucchānurūpaṃ byākaraṇaṃ adisvā carantaṃ goṇaṃ daṇḍena paharanto viya bhattapātiyaṃ kacavaraṃ khipanto viya ca ‘‘suṇa, mahārājā’’ti okāsaṃ kāretvā attano micchāvādaṃ paṭṭhapesi. Tamatthaṃ pakāsento satthā āha –

::hangnum
1186\.
::

::gatha1
‘‘Vedehassa vaco sutvā, kassapo etadabravi;
::

::gathalast
‘Suṇohi me mahārāja, saccaṃ avitathaṃ padaṃ.
::

::hangnum
1187\.
::

::gatha1
‘Natthi dhammacaritassa, phalaṃ kalyāṇapāpakaṃ;
::

::gathalast
Natthi deva paro loko, ko tato hi idhāgato.
::

::hangnum
1188\.
::

::gatha1
‘Natthi deva pitaro vā, kuto mātā kuto pitā;
::

::gathalast
Natthi ācariyo nāma, adantaṃ ko damessati.
::

::hangnum
1189\.
::

::gatha1
‘Samatulyāni bhūtāni, natthi jeṭṭhāpacāyikā;
::

::gatha2
Natthi balaṃ vīriyaṃ vā, kuto uṭṭhānaporisaṃ;
::

::gathalast
Niyatāni hi bhūtāni, yathā goṭaviso tathā.
::

::hangnum
1190\.
::

::gatha1
‘Laddheyyaṃ {pb:V:7.0109} labhate macco, tattha dānaphalaṃ kuto;
::

::gathalast
Natthi dānaphalaṃ deva, avaso devavīriyo.
::

::hangnum
1191\.
::

::gatha1
‘Bālehi dānaṃ paññattaṃ, paṇḍitehi paṭicchitaṃ;
::

::gathalast
Avasā denti dhīrānaṃ, bālā paṇḍitamānino’’’ti.
::

Tattha **idhāgato**ti tato paralokato idhāgato nāma natthi. **Natthi deva pitaro vā**ti deva, ayyakapeyyakādayo vā natthi, tesu {pb:M:7.0113} asantesu kuto mātā kuto pitā. **Yathā goṭaviso** {pb:P:6.0226} **tathā**ti goṭaviso vuccati pacchābandho, yathā nāvāya pacchābandho nāvameva anugacchati, tathā ime sattā niyatameva anugacchantīti vadati. **Avaso devavīriyo**ti evaṃ dānaphale asati yo koci bālo dānaṃ deti, so avaso avīriyo na attano vasena balena deti, dānaphalaṃ pana atthīti saññāya aññesaṃ andhabālānaṃ saddahitvā detīti dīpeti. **Bālehi dānaṃ paññatta**nti ‘‘dānaṃ dātabba’’nti andhabālehi paññattaṃ anuññātaṃ, taṃ dānaṃ bālāyeva denti, paṇḍitā paṭiggaṇhanti.

Evaṃ dānassa nipphalataṃ vaṇṇetvā idāni pāpassa nipphalabhāvaṃ vaṇṇetuṃ āha –

::hangnum
1192\.
::

::gatha1
‘‘Sattime sassatā kāyā, acchejjā avikopino;
::

::gatha2
Tejo pathavī āpo ca, vāyo sukhaṃ dukhañcime;
::

::gathalast
Jīve ca sattime kāyā, yesaṃ chettā na vijjati.
::

::hangnum
1193\.
::

::gatha1
‘‘Natthi hantā va chettā vā, haññe yevāpi koci naṃ;
::

::gathalast
Antareneva kāyānaṃ, satthāni vītivattare.
::

::hangnum
1194\.
::

::gatha1
‘‘Yo cāpi siramādāya, paresaṃ nisitāsinā;
::

::gathalast
Na so chindati te kāye, tattha pāpaphalaṃ kuto.
::

::hangnum
1195\.
::

::gatha1
‘‘Cullāsītimahākappe, sabbe sujjhanti saṃsaraṃ;
::

::gathalast
Anāgate tamhi kāle, saññatopi na sujjhati.
::

::hangnum
1196\.
::

::gatha1
‘‘Caritvāpi {pb:V:7.0110} bahuṃ bhadraṃ, neva sujjhantināgate;
::

::gathalast
Pāpañcepi bahuṃ katvā, taṃ khaṇaṃ nātivattare.
::

::hangnum
1197\.
::

::gatha1
‘‘Anupubbena no suddhi, kappānaṃ cullasītiyā;
::

::gathalast
Niyatiṃ nātivattāma, velantamiva sāgaro’’ti.
::

Tattha **kāyā**ti samūhā. **Avikopino**ti vikopetuṃ na sakkā. **Jīve**ti jīvo. ‘‘Jīvo’’tipi pāṭho, ayameva attho. **Sattime kāyā**ti ime satta kāyā. **Haññe yevāpi koci na**nti yo haññeyya, sopi nattheva. **Vītivattare**ti imesaṃ sattannaṃ kāyānaṃ antareyeva caranti{pb:M:7.0114}, chindituṃ na sakkonti. **Siramādāyā**ti paresaṃ sīsaṃ gahetvā. **Nisitāsinā**ti nisitena asinā chindati, **na so chindatī**ti sopi te kāye na chindati, pathavī pathavimeva upeti, āpādayo āpādike, sukhadukkhajīvā ākāsaṃ pakkhandantīti dasseti.

**Saṃsara**nti mahārāja, ime sattā imaṃ pathaviṃ ekamaṃsakhalaṃ katvāpi ettake kappe saṃsarantā sujjhanti. Aññatra hi saṃsārā satte sodhetuṃ samattho nāma natthi, sabbe saṃsāreneva sujjhanti. **Anāgate tamhi kāle**ti yathāvutte pana etasmiṃ kāle anāgate appatte antarā saññatopi parisuddhasīlopi na sujjhati. **Taṃ** {pb:P:6.0227} **khaṇa**nti taṃ vuttappakāraṃ kālaṃ. **Anupubbena no suddhī**ti amhākaṃ vāde anupubbena suddhi, sabbesaṃ amhākaṃ anupubbena suddhi bhavissatīti attho. Iti so ucchedavādo attano thāmena sakavādaṃ nippadesato kathesīti.

::hangnum
1198\.
::

::gatha1
‘‘Kassapassa vaco sutvā, alāto etadabravi;
::

::gathalast
‘‘Yathā bhadanto bhaṇati, mayhampetaṃva ruccati.
::

::hangnum
1199\.
::

::gatha1
‘Ahampi purimaṃ jātiṃ, sare saṃsaritattano;
::

::gathalast
Piṅgalo nāmahaṃ āsiṃ, luddo goghātako pure.
::

::hangnum
1200\.
::

::gatha1
‘Bārāṇasiyaṃ phītāyaṃ, bahuṃ pāpaṃ mayā kataṃ;
::

::gathalast
Bahū mayā hatā pāṇā, mahiṃsā sūkarā ajā.
::

::hangnum
1201\.
::

::gatha1
‘Tato {pb:V:7.0111} cuto idha jāto, iddhe senāpatīkule;
::

::gathalast
Natthi nūna phalaṃ pāpaṃ, yohaṃ na nirayaṃ gato’’’ti.
::

Tattha **alāto etadabravī**ti so kira kassapadasabalassa cetiye anojapupphadāmena pūjaṃ katvā maraṇasamaye aññena kammena yathānubhāvaṃ khitto saṃsāre saṃsaranto ekassa pāpakammassa nissandena goghātakakule nibbattitvā bahuṃ pāpamakāsi. Athassa maraṇakāle bhasmapaṭicchanno viya aggi ettakaṃ kālaṃ ṭhitaṃ taṃ puññakammaṃ okāsamakāsi. So tassānubhāvena idha nibbattitvā taṃ vibhūtiṃ patto, jātiṃ saranto pana atītānantarato paraṃ parisarituṃ asakkonto ‘‘goghātakakammaṃ katvā idha nibbattosmī’’ti saññāya tassa {pb:M:7.0115} vādaṃ upatthambhento idaṃ ‘‘yathā bhadanto bhaṇatī’’tiādivacanaṃ abravi. Tattha **sare saṃsaritattano**ti attano saṃsaritaṃ sarāmi. **Senāpatīkule**ti senāpatikulamhi.

::hangnum
1202\.
::

::gatha1
‘‘Athettha bījako nāma, dāso āsi paṭaccarī;
::

::gathalast
Uposathaṃ upavasanto, guṇasantikupāgami.
::

::hangnum
1203\.
::

::gatha1
‘‘Kassapassa vaco sutvā, alātassa ca bhāsitaṃ;
::

::gathalast
Passasanto muhuṃ uṇhaṃ, rudaṃ assūni vattayī’’ti.
::

Tattha **athetthā**ti atha ettha etissaṃ mithilāyaṃ. **Paṭaccarī**ti daliddo kapaṇo ahosi. **Guṇasantikupāgamī**ti guṇassa santikaṃ kiñcideva kāraṇaṃ sossāmīti upagatoti veditabbo.

::hangnum
1204\.
::

::gatha1
‘‘Tamanupucchi vedeho, ‘kimatthaṃ samma rodasi;
::

::gathalast
Kiṃ te sutaṃ vā diṭṭhaṃ vā, kiṃ maṃ vedesi vedana’’’nti.
::

Tattha {pb:P:6.0228} **kiṃ maṃ vedesi vedana**nti kiṃ nāma tvaṃ kāyikaṃ vā cetasikaṃ vā vedanaṃ pattoyaṃ, evaṃ rodanto maṃ vedesi jānāpesi, uttānameva naṃ katvā mayhaṃ ācikkhāhīti.

::hangnum
1205\.
::

::gatha1
‘‘Vedehassa vaco sutvā, bījako etadabravi;
::

::gathalast
‘Natthi me vedanā dukkhā, mahārāja suṇohi me.
::

::hangnum
1206\.
::

::gatha1
‘Ahampi {pb:V:7.0112} purimaṃ jātiṃ, sarāmi sukhamattano;
::

::gathalast
Sāketāhaṃ pure āsiṃ, bhāvaseṭṭhi guṇe rato.
::

::hangnum
1207\.
::

::gatha1
‘Sammato brāhmaṇibbhānaṃ, saṃvibhāgarato suci;
::

::gathalast
Na cāpi pāpakaṃ kammaṃ, sarāmi katamattano.
::

::hangnum
1208\.
::

::gatha1
‘Tato cutāhaṃ vedeha, idha jāto duritthiyā;
::

::gathalast
Gabbhamhi kumbhadāsiyā, yato jāto suduggato.
::

::hangnum
1209\.
::

::gatha1
‘Evampi duggato santo, samacariyaṃ adhiṭṭhito;
::

::gathalast
Upaḍḍhabhāgaṃ bhattassa, dadāmi yo me icchati.
::

::hangnum
1210\.
::

::gatha1
‘Cātuddasiṃ {pb:M:7.0116} pañcadasiṃ, sadā upavasāmahaṃ;
::

::gathalast
Na cāpi bhūte hiṃsāmi, theyyaṃ cāpi vivajjayiṃ.
::

::hangnum
1211\.
::

::gatha1
‘Sabbameva hi nūnetaṃ, suciṇṇaṃ bhavati nipphalaṃ;
::

::gathalast
Niratthaṃ maññidaṃ sīlaṃ, alāto bhāsatī yathā.
::

::hangnum
1212\.
::

::gatha1
‘Kalimeva nūna gaṇhāmi, asippo dhuttako yathā;
::

::gathalast
Kaṭaṃ alāto gaṇhāti, kitavosikkhito yathā.
::

::hangnum
1213\.
::

::gatha1
‘Dvāraṃ nappaṭipassāmi, yena gacchāmi suggatiṃ;
::

::gathalast
Tasmā rāja parodāmi, sutvā kassapabhāsita’’’nti.
::

Tattha **bhāvaseṭṭhī**ti evaṃnāmako asītikoṭivibhavo seṭṭhi. **Guṇe rato**ti guṇamhi rato. **Sammato**ti sambhāvito saṃvaṇṇito. **Sucī**ti sucikammo. **Idha jāto duritthiyā**ti imasmiṃ mithilanagare daliddiyā kapaṇāya kumbhadāsiyā kucchimhi jātosmīti. So kira pubbe kassapabuddhakāle araññe naṭṭhaṃ balibaddaṃ gavesamāno ekena maggamūḷhena bhikkhunā maggaṃ puṭṭho tuṇhī hutvā puna tena pucchito kujjhitvā ‘‘samaṇa, dāsā nāma mukharā honti, dāsena tayā bhavitabbaṃ, atimukharosī’’ti āha. Taṃ kammaṃ tadā vipākaṃ adatvā bhasmacchanno viya pāvako {pb:V:7.0113} ṭhitaṃ. Maraṇasamaye aññaṃ kammaṃ upaṭṭhāsi. So yathākammaṃ saṃsāre saṃsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi. Taṃ panassa kammaṃ pathaviyaṃ nihitanidhi viya ṭhitaṃ okāsaṃ labhitvā vipākaṃ dassati. Yaṃ pana tena taṃ bhikkhuṃ akkosantena kataṃ pāpakammaṃ, tamassa tasmiṃ attabhāve vipākaṃ adāsi. So ajānanto ‘‘itarassa kalyāṇakammassa balena kumbhadāsiyā kucchimhi nibbattosmī’’ti saññāya evamāha. **Yato jāto suduggato**ti sohaṃ jātakālato paṭṭhāya atiduggatoti dīpeti.

**Samacariyamadhiṭṭhito**ti samacariyāyameva {pb:P:6.0229} patiṭṭhitomhi. **Nūneta**nti ekaṃsena etaṃ. **Maññidaṃ sīla**nti deva, idaṃ sīlaṃ nāma niratthakaṃ maññe. **Alāto**ti yathā ayaṃ alātasenāpati ‘‘mayā purimabhave bahuṃ pāṇātipātakammaṃ katvā senāpatiṭṭhānaṃ laddha’’nti bhāsati, tena kāraṇenāhaṃ {pb:M:7.0117} niratthakaṃ sīlanti maññāmi. **Kalimevā**ti yathā asippo asikkhito akkhadhutto parājayaggāhaṃ gaṇhāti, tathā nūna gaṇhāmi, purimabhave attano sāpateyyaṃ nāsetvā idāni dukkhaṃ anubhavāmi. **Kassapabhāsita**nti kassapagottassa acelakassa bhāsitaṃ sutvāti vadati.

::hangnum
1214\.
::

::gatha1
‘‘Bījakassa vaco sutvā, rājā aṅgati mabravi;
::

::gathalast
‘Natthi dvāraṃ sugatiyā, niyatiṃ kaṅkha bījaka.
::

::hangnum
1215\.
::

::gatha1
‘Sukhaṃ vā yadi vā dukkhaṃ, niyatiyā kira labbhati;
::

::gathalast
Saṃsārasuddhi sabbesaṃ, mā turittho anāgate.
::

::hangnum
1216\.
::

::gatha1
‘Ahampi pubbe kalyāṇo, brāhmaṇibbhesu byāvaṭo;
::

::gathalast
Vohāramanusāsanto, ratihīno tadantarā’’’ti.
::

Tattha **aṅgati mabravī**ti paṭhamameva itaresaṃ dvinnaṃ, pacchā bījakassāti tiṇṇaṃ vacanaṃ sutvā daḷhaṃ micchādiṭṭhiṃ gahetvā etaṃ ‘‘natthi dvāra’’ntiādivacanamabravi. **Niyatiṃ kaṅkhā**ti samma bījaka, niyatimeva olokehi. Cullāsītimahākappappamāṇo kāloyeva hi satte sodheti, tvaṃ atituritoti adhippāyenevamāha. **Anāgate**ti tasmiṃ kāle asampatte antarāva devalokaṃ gacchāmīti mā turittho. **Byāvaṭo**ti brāhmaṇesu ca gahapatikesu ca tesaṃyeva kāyaveyyāvaccadānādikammakaraṇena byāvaṭo ahosiṃ. **Vohāra**nti vinicchayaṭṭhāne nisīditvā rājakiccaṃ {pb:V:7.0114} vohāraṃ anusāsantova. **Ratihīno tadantarā**ti ettakaṃ kālaṃ kāmaguṇaratiyā parihīnoti.

Evañca pana vatvā ‘‘bhante kassapa, mayaṃ ettakaṃ kālaṃ pamajjimhā, idāni pana amhehi ācariyo laddho, ito paṭṭhāya kāmaratimeva anubhavissāma, tumhākaṃ santike ito uttari dhammassavanampi no papañco bhavissati, tiṭṭhatha tumhe, mayaṃ gamissāmā’’ti āpucchanto āha –

::hangnum
1217\.
::

::gatha1
‘‘Punapi bhante dakkhemu, saṅgati ce bhavissatī’’ti.
::

Tattha **saṅgati ce**ti ekasmiṃ ṭhāne ce no samāgamo bhavissati,no ce, asati puññaphale kiṃ tayā diṭṭhenāti.

::gathalast
‘‘Idaṃ {pb:M:7.0118} vatvāna vedeho, paccagā sanivesana’’nti;
::

Tattha **sanivesana**nti bhikkhave, idaṃ vacanaṃ vedeharājā vatvā rathaṃ abhiruyha attano nivesanaṃ candakapāsādatalameva paṭigato.

Rājā {pb:P:6.0230} paṭhamaṃ guṇasantikaṃ gantvā taṃ vanditvā pañhaṃ pucchi. Āgacchanto pana avanditvāva āgato. Guṇo attano aguṇatāya vandanampi nālattha, piṇḍādikaṃ sakkāraṃ kimeva lacchati. Rājāpi taṃ rattiṃ vītināmetvā punadivase amacce sannipātetvā ‘‘kāmaguṇe me upaṭṭhāpetha, ahaṃ ito paṭṭhāya kāmaguṇasukhameva anubhavissāmi, na me aññāni kiccāni ārocetabbāni, vinicchayakiccaṃ asuko ca asuko ca karotū’’ti vatvā kāmaratimatto ahosi. Tamatthaṃ pakāsento satthā āha –

::hangnum
1218\.
::

::gatha1
‘‘Tato ratyā vivasāne, upaṭṭhānamhi aṅgati;
::

::gathalast
Amacce sannipātetvā, idaṃ vacanamabravi.
::

::hangnum
1219\.
::

::gatha1
‘Candake me vimānasmiṃ, sadā kāme vidhentu me;
::

::gathalast
Mā upagacchuṃ atthesu, guyhappakāsiyesu ca.
::

::hangnum
1220\.
::

::gatha1
‘Vijayo {pb:V:7.0115} ca sunāmo ca, senāpati alātako;
::

::gathalast
Ete atthe nisīdantu, vohārakusalā tayo’.
::

::hangnum
1221\.
::

::gatha1
‘‘Idaṃ vatvāna vedeho, kāmeva bahumaññatha;
::

::gathalast
Na cāpi brāhmaṇibbhesu, atthe kismiñci byāvaṭo’’ti.
::

Tattha **upaṭṭhānamhī**ti attano upaṭṭhānaṭṭhāne. **Candake me**ti mama santake candakapāsāde. **Vidhentu me**ti niccaṃ mayhaṃ kāme saṃvidahantu upaṭṭhapentu. **Guyhappakāsiyesū**ti guyhesupi pakāsiyesupi atthesu uppannesu maṃ keci mā upagacchuṃ. **Atthe**ti atthakaraṇe vinicchayaṭṭhāne. **Nisīdantū**ti mayā kattabbakiccassa karaṇatthaṃ sesaamaccehi saddhiṃ nisīdantūti.

::hangnum
1222\.
::

::gatha1
‘‘Tato dvesattarattassa, vedehassatrajā piyā;
::

::gathalast
Rājadhītā rucā nāma, dhātimātaramabravi.
::

::hangnum
1223\.
::

::gatha1
‘‘Alaṅkarotha {pb:M:7.0119} maṃ khippaṃ, sakhiyo cālaṅkarontu me;
::

::gathalast
Suve pannaraso dibyo, gacchaṃ issarasantike.
::

::hangnum
1224\.
::

::gatha1
‘‘Tassā mālyaṃ abhihariṃsu, candanañca mahārahaṃ;
::

::gathalast
Maṇisaṅkhamuttāratanaṃ, nānāratte ca ambare.
::

::hangnum
1225\.
::

::gatha1
‘‘Tañca soṇṇamaye pīṭhe, nisinnaṃ bahukitthiyo;
::

::gathalast
Parikiriya asobhiṃsu, rucaṃ ruciravaṇṇini’’nti.
::

Tattha **tato**ti tato rañño kāmapaṅke laggitadivasato paṭṭhāya. **Dvesattarattassā**ti cuddasame divase. **Dhātimātaramabravī**ti pitu santikaṃ gantukāmā {pb:P:6.0231} hutvā dhātimātaramāha. Sā kira cātuddase cātuddase pañcasatakumārikāhi parivutā dhātigaṇaṃ ādāya mahantena sirivilāsena attano sattabhūmikā rativaḍḍhanapāsādā oruyha pitu dassanatthaṃ candakapāsādaṃ gacchati. Atha naṃ pitā disvā tuṭṭhamānaso hutvā mahāsakkāraṃ kāretvā uyyojento ‘‘amma, dānaṃ dehī’’ti sahassaṃ datvā uyyojeti. Sā attano nivesanaṃ āgantvā punadivase uposathikā hutvā kapaṇaddhikavaṇibbakayācakānaṃ mahādānaṃ deti. Raññā kirassā eko janapadopi dinno. Tato āyena {pb:V:7.0116} sabbakiccāni karoti. Tadā pana ‘‘raññā kira guṇaṃ ājīvakaṃ nissāya micchādassanaṃ gahita’’nti sakalanagare ekakolāhalaṃ ahosi. Taṃ pavattiṃ rucāya dhātiyo sutvā rājadhītāya ārocayiṃsu ‘‘ayye, pitarā kira te ājīvakassa kathaṃ sutvā micchādassanaṃ gahitaṃ, so kira catūsu nagaradvāresu dānasālāyo viddhaṃsāpetvā parapariggahitā itthiyo ca kumārikāyo ca pasayhakārena gaṇhituṃ āṇāpeti, rajjaṃ na vicāreti, kāmamattoyeva kira jāto’’ti. Sā taṃ kathaṃ sutvā anattamanā hutvā ‘‘kathañhi nāma me tāto apagatasukkadhammaṃ nillajjaṃ naggabhoggaṃ upasaṅkamitvā pañhaṃ pucchissati, nanu dhammikasamaṇabrāhmaṇe kammavādino upasaṅkamitvā pucchitabbo siyā, ṭhapetvā kho pana maṃ añño mayhaṃ pitaraṃ micchādassanā apanetvā sammādassane patiṭṭhāpetuṃ samattho nāma natthi. Ahañhi atītā satta, anāgatā sattāti cuddasa jātiyo anussarāmi, tasmā pubbe mayā kataṃ pāpakammaṃ kathetvā pāpakammassa phalaṃ dassentī mama pitaraṃ {pb:M:7.0120} micchādassanā mocessāmi. Sace pana ajjeva gamissāmi, atha maṃ pitā ‘amma, tvaṃ pubbe aḍḍhamāse āgacchasi, ajja kasmā evaṃ lahu āgatāsī’ti vakkhati. Tatra sace ahaṃ ‘tumhehi kira micchādassanaṃ gahita’nti sutvā ‘āgatamhī’ti vakkhāmi, na me vacanaṃ garuṃ katvā gaṇhissati, tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā āgamanakāle dānavattatthāya sahassaṃ yācissāmi, tadā me pitā diṭṭhiyā gahitabhāvaṃ kathessati. Atha naṃ ahaṃ attano balena micchādiṭṭhiṃ chaḍḍāpessāmī’’ti cintesi. Tasmā cuddasame divase pitu santikaṃ gantukāmā hutvā evamāha.

Tattha **sakhiyo cā**ti sahāyikāyopi me pañcasatā kumārikāyo ekāyekaṃ asadisaṃ katvā nānālaṅkārehi nānāvaṇṇehi pupphagandhavilepanehi alaṅkarontūti. **Dibyo**ti dibbasadiso, devatāsannipātapaṭimaṇḍitotipi dibbo. **Gaccha**nti mama dānavattaṃ āharāpetuṃ videhissarassa pitu santikaṃ gamissāmīti. **Abhihariṃsū**ti soḷasahi gandhodakaghaṭehi nhāpetvā maṇḍanatthāya abhihariṃsu. **Parikiriyā**ti parivāretvā. **Asobhiṃsū**ti sujaṃ parivāretvā ṭhitā devakaññā viya taṃ divasaṃ ativiya asobhiṃsūti.

::hangnum
1226\.
::

::gatha1
‘‘Sā ca sakhimajjhagatā, sabbābharaṇabhūsitā;
::

::gathalast
Sateratā abbhamiva, candakaṃ pāvisī rucā.
::

::hangnum
1227\.
::

::gatha1
‘‘Upasaṅkamitvā {pb:V:7.0117} vedehaṃ, vanditvā vinaye rataṃ;
::

::gathalast
Suvaṇṇakhacite pīṭhe, ekamantaṃ upāvisī’’ti.
::

Tattha {pb:P:6.0232} **upāvisī**ti pitu vasanaṭṭhānaṃ candakapāsādaṃ pāvisi. **Suvaṇṇakhacite**ti sattaratanakhacite suvaṇṇamaye pīṭhe.

::hangnum
1228\.
::

::gatha1
‘‘Tañca disvāna vedeho, accharānaṃva saṅgamaṃ;
::

::gathalast
Rucaṃ sakhimajjhagataṃ, idaṃ vacanamabravi.
::

::hangnum
1229\.
::

::gatha1
‘‘‘Kacci ramasi pāsāde, antopokkharaṇiṃ pati;
::

::gathalast
Kacci bahuvidhaṃ khajjaṃ, sadā abhiharanti te.
::

::hangnum
1230\.
::

::gatha1
‘Kacci {pb:M:7.0121} bahuvidhaṃ mālyaṃ, ocinitvā kumāriyo;
::

::gathalast
Gharake karotha paccekaṃ, khiḍḍāratiratā muhuṃ.
::

::hangnum
1231\.
::

::gatha1
‘Kena vā vikalaṃ tuyhaṃ, kiṃ khippaṃ āharanti te;
::

::gathalast
Mano karassu kuḍḍamukhī, api candasamamhipī’’’ti.
::

Tattha **saṅgama**nti accharānaṃ saṅgamaṃ viya samāgamaṃ disvā. **Pāsāde**ti amma mayā tuyhaṃ vejayantasadiso rativaḍḍhanapāsādo kārito, kacci tattha ramasi. **Antopokkharaṇiṃ patī**ti antovatthusmiññeva te mayā nandāpokkharaṇīpaṭibhāgāpokkharaṇī kāritā, kacci taṃ pokkharaṇiṃ paṭicca udakakīḷaṃ kīḷantī ramasi. **Mālya**nti amma, ahaṃ tuyhaṃ devasikaṃ pañcavīsati pupphasamugge pahiṇāmi, kacci tumhe sabbāpi kumārikāyo taṃ mālyaṃ ocinitvā ganthitvā abhiṇhaṃ khiḍḍāratiratā hutvā paccekaṃ gharake karotha, ‘‘idaṃ sundaraṃ, idaṃ sundaratara’’nti pāṭiyekkaṃ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati.

**Vikala**nti vekallaṃ. **Mano karassū**ti cittaṃ uppādehi. **Kuḍḍamukhī**ti sāsapakakkehi pasāditamukhatāya taṃ evamāha. Itthiyo hi mukhavaṇṇaṃ pasādentiyo duṭṭhalohitamukhadūsitapīḷakāharaṇatthaṃ paṭhamaṃ sāsapakakkena mukhaṃ vilimpanti, tato lohitassa samakaraṇatthaṃ {pb:V:7.0118} mattikākakkena, tato chavipasādanatthaṃ tilakakkena. **Candasamamhipī**ti candato dullabhataro nāma natthi, tādisepi ruciṃ katvā mamācikkha, sampādessāmi teti.

::hangnum
1232\.
::

::gatha1
‘‘Vedehassa vaco sutvā, rucā pitara mabravi;
::

::gathalast
‘Sabbametaṃ mahārāja, labbhatissarasantike.
::

::hangnum
1233\.
::

::gatha1
‘Suve pannaraso dibyo, sahassaṃ āharantu me;
::

::gathalast
Yathādinnañca dassāmi, dānaṃ sabbavaṇīsvaha’’’nti.
::

Tattha **sabbavaṇīsvaha**nti sabbavaṇibbakesu ahaṃ dassāmi.

::hangnum
1234\.
::

::gatha1
‘‘Rucāya vacanaṃ sutvā, rājā aṅgati mabravi;
::

::gathalast
‘Bahuṃ vināsitaṃ vittaṃ, niratthaṃ aphalaṃ tayā.
::

::hangnum
1235\.
::

::gatha1
‘Uposathe {pb:M:7.0122} vasaṃ niccaṃ, annapānaṃ na bhuñjasi;
::

::gathalast
Niyatetaṃ abhuttabbaṃ, natthi puññaṃ abhuñjato’’’ti.
::

Tattha {pb:P:6.0233} **aṅgati mabravī**ti bhikkhave, so aṅgatirājā pubbe ayācitopi ‘‘amma, dānaṃ dehī’’ti sahassaṃ datvā taṃ divasaṃ yācitopi micchādassanassa gahitattā adatvā idaṃ ‘‘bahuṃ vināsita’’ntiādivacanaṃ abravi. **Niyatetaṃ abhuttabba**nti etaṃ niyativasena tayā abhuñjitabbaṃ bhavissati, bhuñjantānampi abhuñjantānampi puññaṃ natthi. Sabbe hi cullāsītimahākappe atikkamitvāva sujjhanti.

::hangnum
1236\.
::

::gatha1
‘‘Bījakopi hi sutvāna, tadā kassapabhāsitaṃ;
::

::gathalast
‘Passasanto muhuṃ uṇhaṃ, rudaṃ assūni vattayi.
::

::hangnum
1237\.
::

::gatha1
‘Yāva ruce jīvamānā, mā bhattamapanāmayi;
::

::gathalast
Natthi bhadde paro loko, kiṃ niratthaṃ vihaññasī’’’ti.
::

Tattha **bījakopī**ti bījakopi pubbe kalyāṇakammaṃ katvā tassa nissandena dāsikucchiyaṃ nibbattoti {pb:V:7.0119} bījakavatthumpissā udāharaṇatthaṃ āhari. **Natthi bhadde**ti bhadde, guṇācariyo evamāha ‘‘natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā’’ti. Paraloke hi sati idhalokopi nāma bhaveyya, soyeva ca natthi. Mātāpitūsu santesu puttadhītaro nāma bhaveyyūuṃ, teyeva ca natthi. Dhamme sati dhammikasamaṇabrāhmaṇā bhaveyyūṃ, teyeva ca natthi. Kiṃ dānaṃ dentī sīlaṃ rakkhantī niratthaṃ vihaññasīti.

::hangnum
1238\.
::

::gatha1
‘‘Vedehassa vaco sutvā, rucā ruciravaṇṇinī;
::

::gathalast
Jānaṃ pubbāparaṃ dhammaṃ, pitaraṃ etadabravi.
::

::hangnum
1239\.
::

::gatha1
‘Sutameva pure āsi, sakkhi diṭṭhamidaṃ mayā;
::

::gathalast
Bālūpasevī yo hoti, bālova samapajjatha.
::

::hangnum
1240\.
::

::gatha1
‘Mūḷho {pb:M:7.0123} hi mūḷhamāgamma, bhiyyo mohaṃ nigacchati;
::

::gathalast
Patirūpaṃ alātena, bījakena ca muyhitu’’’nti.
::

Tattha **pubbāparaṃ dhamma**nti bhikkhave, pitu vacanaṃ sutvā rucā rājadhītā atīte sattajātivasena pubbadhammaṃ, anāgate sattajātivasena anāgatadhammañca jānantī pitaraṃ micchādiṭṭhito mocetukāmā etaṃ ‘‘sutamevā’’tiādimāha. Tattha **samapajjathā**ti yo puggalo bālūpasevī hoti, so bālova samapajjatīti etaṃ mayā pubbe sutameva, ajja pana paccakkhato diṭṭhaṃ. **Mūḷho**ti maggamūḷhaṃ āgamma maggamūḷho viya diṭṭhimūḷhaṃ āgamma diṭṭhimūḷhopi uttari mohaṃ nigacchati, mūḷhataro hoti. **Alātenā**ti deva, tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena ca gāmadārakasadisaṃ ahirikaṃ bālaṃ guṇaṃ ājīvakaṃ āgamma muyhituṃ patirūpaṃ anucchavikaṃ. Kiṃ te na muyhissantīti?

Evaṃ te ubhopi garahitvā diṭṭhito mocetukāmatāya pitaraṃ vaṇṇentī āha –

::hangnum
1241\.
::

::gatha1
‘‘Tvañca {pb:P:6.0234} devāsi sappañño, dhīro atthassa kovido;
::

::gathalast
Kathaṃ bālebhi sadisaṃ, hīnadiṭṭhiṃ upāgami.
::

::hangnum
1242\.
::

::gatha1
‘‘Sacepi {pb:V:7.0120} saṃsārapathena sujjhati, niratthiyā pabbajjā guṇassa;
::

::gathalast
Kīṭova aggiṃ jalitaṃ apāpataṃ, upapajjati mohamūḷho naggabhāvaṃ.
::

::hangnum
1243\.
::

::gatha1
‘‘Saṃsārasuddhīti pure niviṭṭhā, kammaṃ vidūsenti bahū ajānaṃ;
::

::gathalast
Pubbe kalī duggahitovanatthā, dummocayā balisā ambujovā’’ti.
::

Tattha **sappañño**ti yasavayapuññatitthāvāsayonisomanasikārasākacchāvasena laddhāya paññāya sappañño, teneva kāraṇena **dhīro,** dhīratāya atthānatthassa kāraṇākāraṇassa **kovido. Bālebhi sadisa**nti yathā te bālā upagatā, tathā kathaṃ {pb:M:7.0124} tvaṃ hīnadiṭṭhiṃ upagato. **Apāpata**nti api āpataṃ, patantoti attho. Idaṃ vuttaṃ hoti – tāta, saṃsārena suddhīti laddhiyā sati yathā paṭaṅgakīṭo rattibhāge jalitaṃ aggiṃ disvā tappaccayaṃ dukkhaṃ ajānitvā mohena tattha patanto mahādukkhaṃ āpajjati, tathā guṇopi pañca kāmaguṇe pahāya mohamūḷho nirassādaṃ naggabhāvaṃ upapajjati.

**Pure niviṭṭhā**ti tāta, saṃsārena suddhīti kassaci vacanaṃ asutvā paṭhamameva niviṭṭho natthi, sukatadukkaṭānaṃ kammānaṃ phalanti gahitattā bahū janā ajānantā kammaṃ vidūsentā kammaphalampi vidūsentiyeva, evaṃ tesaṃ pubbe gahito kali parājayagāho duggahitova hotīti attho. **Dummocayā balisā ambujovā**ti te pana evaṃ ajānantā micchādassanena anatthaṃ gahetvā ṭhitā bālā yathā nāma balisaṃ gilitvā ṭhito maccho balisā dummocayo hoti, evaṃ tamhā anatthā dummocayā honti.

Uttaripi udāharaṇaṃ āharantī āha –

::hangnum
1244\.
::

::gatha1
‘‘Upamaṃ te karissāmi, mahārāja tavatthiyā;
::

::gathalast
Upamāya midhekacce, atthaṃ jānanti paṇḍitā.
::

::hangnum
1245\.
::

::gatha1
‘‘Vāṇijānaṃ yathā nāvā, appamāṇabharā garu;
::

::gathalast
Atibhāraṃ samādāya, aṇṇave avasīdati.
::

::hangnum
1246\.
::

::gatha1
‘‘Evameva {pb:V:7.0121} naro pāpaṃ, thokaṃ thokampi ācinaṃ;
::

::gathalast
Atibhāraṃ samādāya, niraye avasīdati.
::

::hangnum
1247\.
::

::gatha1
‘‘Na tāva bhāro paripūro, alātassa mahīpati;
::

::gathalast
Ācināti ca taṃ pāpaṃ, yena gacchati duggatiṃ.
::

::hangnum
1248\.
::

::gatha1
‘‘Pubbevassa kataṃ puññaṃ, alātassa mahīpati;
::

::gathalast
Tasseva deva nissando, yañceso labhate sukhaṃ.
::

::hangnum
1249\.
::

::gatha1
‘‘Khīyate cassa taṃ puññaṃ, tathā hi aguṇe rato;
::

::gathalast
Ujumaggaṃ avahāya, kummaggamanudhāvati.
::

::hangnum
1250\.
::

::gatha1
‘‘Tulā {pb:P:6.0235}{pb:M:7.0125} yathā paggahitā, ohite tulamaṇḍale;
::

::gathalast
Unnameti tulāsīsaṃ, bhāre oropite sati.
::

::hangnum
1251\.
::

::gatha1
‘‘Evameva naro puññaṃ, thokaṃ thokampi ācinaṃ;
::

::gathalast
Saggātimāno dāsova, bījako sātave rato’’ti.
::

Tattha **niraye**ti aṭṭhavidhe mahāniraye, soḷasavidhe ussadaniraye, lokantaraniraye ca. **Bhāro**ti tāta, na tāva alātassa akusalabhāro pūrati. **Tassevā**ti tassa pubbe katassa puññasseva nissando, yaṃ so alātasenāpati ajja sukhaṃ labhati. Na hi tāta, etaṃ goghātakakammassa phalaṃ. Pāpakammassa hi nāma vipāko iṭṭho kanto bhavissatīti aṭṭhānametaṃ. **Aguṇe rato**ti tathāhesa idāni akusalakamme rato. **Ujumagga**nti dasakusalakammapathamaggaṃ. **Kummagga**nti nirayagāmiakusalamaggaṃ.

**Ohite tulamaṇḍale**ti bhaṇḍapaṭicchanatthāya tulamaṇḍale laggetvā ṭhapite. **Unnametī**ti uddhaṃ ukkhipati. **Ācina**nti thokaṃ thokampi puññaṃ ācinanto pāpabhāraṃ otāretvā naro kalyāṇakammassa sīsaṃ ukkhipitvā devalokaṃ gacchati. **Saggātimāno**ti sagge atimāno saggasampāpake sātaphale kalyāṇakamme abhirato. ‘‘Saggādhimāno’’tipi pāṭho, saggaṃ adhikāraṃ katvā ṭhitacittoti {pb:V:7.0122} attho. **Sātave rato**ti esa bījakadāso sātave madhuravipāke kusaladhammeyeva rato. So imassa pāpakammassa khīṇakāle, kalyāṇakammassa phalena devaloke nibbattissati.

Yañcesa idāni dāsattaṃ upagato, na taṃ kalyāṇakammassa phalena. Dāsattasaṃvattanikañhissa pubbe kataṃ pāpaṃ bhavissatīti niṭṭhamettha gantabbanti imamatthaṃ pakāsentī āha –

::hangnum
1252\.
::

::gatha1
‘‘Yamajja bījako dāso, dukkhaṃ passati attani;
::

::gathalast
Pubbevassa kataṃ pāpaṃ, tameso paṭisevati.
::

::hangnum
1253\.
::

::gatha1
‘‘Khīyate cassa taṃ pāpaṃ, tathā hi vinaye rato;
::

::gathalast
Kassapañca samāpajja, mā hevuppathamāgamā’’ti.
::

Tattha {pb:M:7.0126} **mā hevuppathamāgamā**ti tāta, tvaṃ imaṃ naggaṃ kassapājīvakaṃ upagantvā mā heva nirayagāmiṃ uppathaṃ agamā, mā pāpamakāsīti pitaraṃ ovadati.

Idānissa pāpūpasevanāya dosaṃ kalyāṇamittūpasevanāya ca guṇaṃ dassentī āha –

::hangnum
1254\.
::

::gatha1
‘‘Yaṃ yañhi rāja bhajati, santaṃ vā yadi vā asaṃ;
::

::gathalast
Sīlavantaṃ visīlaṃ vā, vasaṃ tasseva gacchati.
::

::hangnum
1255\.
::

::gatha1
‘‘Yādisaṃ kurute mittaṃ, yādisaṃ cūpasevati;
::

::gathalast
Sopi tādisako hoti, sahavāso hi tādiso.
::

::hangnum
1256\.
::

::gatha1
‘‘Sevamāno {pb:P:6.0236} sevamānaṃ, samphuṭṭho samphusaṃ paraṃ;
::

::gatha2
Saro diddho kalāpaṃva, alittamupalimpati;
::

::gathalast
Upalepabhayā dhīro, neva pāpasakhā siyā.
::

::hangnum
1257\.
::

::gatha1
‘‘Pūtimacchaṃ kusaggena, yo naro upanayhati;
::

::gathalast
Kusāpi pūti vāyanti, evaṃ bālūpasevanā.
::

::hangnum
1258\.
::

::gatha1
‘‘Tagarañca {pb:V:7.0123} palāsena, yo naro upanayhati;
::

::gathalast
Pattāpi surabhi vāyanti, evaṃ dhīrūpasevanā.
::

::hangnum
1259\.
::

::gatha1
‘‘Tasmā pattapuṭasseva, ñatvā sampākamattano
::

::gatha2
Asante nopaseveyya, sante seveyya paṇḍito;
::

::gathalast
Asanto nirayaṃ nenti, santo pāpenti suggati’’nti.
::

Tattha **santaṃ vā**ti sappurisaṃ vā. **Yadi vā asa**nti asappurisaṃ vā. **Saro diddho kalāpaṃvā**ti mahārāja, yathā nāma halāhalavisalitto saro sarakalāpe khitto sabbaṃ taṃ visena alittampi sarakalāpaṃ limpati, visadiddhameva karoti, evameva pāpamitto pāpaṃ sevamāno attānaṃ sevamānaṃ paraṃ, tena samphuṭṭho taṃ samphusaṃ alittaṃ pāpena purisaṃ attanā ekajjhāsayaṃ karonto upalimpati. **Pūti vāyantī**ti tassa te kusāpi duggandhā vāyanti. **Tagarañcā**ti tagarañca aññañca gandhasampannaṃ gandhajātaṃ. **Eva**nti evarūpā dhīrūpasevanā. Dhīro hi attānaṃ sevamānaṃ dhīrameva karoti.

**Tasmā** {pb:M:7.0127} **pattapuṭassevā**ti yasmā tagarādipaliveṭhamānāni paṇṇānipi sugandhāni honti, tasmā palāsapattapuṭasseva paṇḍitūpasevanena ahampi paṇḍito bhavissāmīti evaṃ. **Ñatvā sampākamattano**ti attano paripākaṃ paṇḍitabhāvaṃ parimāṇaṃ ñatvā asante pahāya paṇḍite sante seveyya. ‘‘**Nirayaṃ nentī**’’ti ettha devadattādīhi nirayaṃ, ‘‘**pāpenti suggati’**’nti ettha sāriputtattherādīhi sugatiṃ nītānaṃ vasena udāharaṇāni āharitabbāni.

Evaṃ rājadhītā chahi gāthāhi pitu dhammaṃ kathetvā idāni atīte attanā anubhūtaṃ dukkhaṃ dassentī āha –

::hangnum
1260\.
::

::gatha1
‘‘Ahampi jātiyo satta, sare saṃsaritattano;
::

::gathalast
Anāgatāpi satteva, yā gamissaṃ ito cutā.
::

::hangnum
1261\.
::

::gatha1
‘‘Yā me sā sattamī jāti, ahu pubbe janādhipa;
::

::gathalast
Kammāraputto magadhesu, ahuṃ rājagahe pure.
::

::hangnum
1262\.
::

::gatha1
‘‘Pāpaṃ {pb:V:7.0124} sahāyamāgamma, bahuṃ pāpaṃ kataṃ mayā;
::

::gathalast
Paradārassa heṭhento, carimhā amarā viya.
::

::hangnum
1263\.
::

::gatha1
‘‘Taṃ kammaṃ nihitaṃ aṭṭhā, bhasmacchannova pāvako;
::

::gathalast
Atha aññehi kammehi, ajāyiṃ vaṃsabhūmiyaṃ.
::

::hangnum
1264\.
::

::gatha1
‘‘Kosambiyaṃ {pb:P:6.0237} seṭṭhikule, iddhe phīte mahaddhane;
::

::gathalast
Ekaputto mahārāja, niccaṃ sakkatapūjito.
::

::hangnum
1265\.
::

::gatha1
‘‘Tattha mittaṃ asevissaṃ, sahāyaṃ sātave rataṃ;
::

::gathalast
Paṇḍitaṃ sutasampannaṃ, so maṃ atthe nivesayi.
::

::hangnum
1266\.
::

::gatha1
‘‘Cātuddasiṃ pañcadasiṃ, bahuṃ rattiṃ upāvasiṃ;
::

::gathalast
Taṃ kammaṃ nihitaṃ aṭṭhā, nidhīva udakantike.
::

::hangnum
1267\.
::

::gatha1
‘‘Atha pāpāna kammānaṃ, yametaṃ magadhe kataṃ;
::

::gathalast
Phalaṃ pariyāga maṃ pacchā, bhutvā duṭṭhavisaṃ yathā.
::

::hangnum
1268\.
::

::gatha1
‘‘Tato cutāhaṃ vedeha, roruve niraye ciraṃ;
::

::gathalast
Sakammunā apaccissaṃ, taṃ saraṃ na sukhaṃ labhe.
::

::hangnum
1269\.
::

::gatha1
‘‘Bahuvassagaṇe {pb:M:7.0128} tattha, khepayitvā bahuṃ dukhaṃ;
::

::gathalast
Bhinnāgate ahuṃ rāja, chagalo uddhatapphalo’’ti.
::

Tattha **sattā**ti mahārāja, idhalokaparalokā nāma sukatadukkaṭānañca phalaṃ nāma atthi. Na hi saṃsāro satte sodhetuṃ sakkoti, sakammunā eva sattā sujjhanti. Alātasenāpati ca bījakadāso ca ekameva jātiṃ anussaranti. Na kevalaṃ eteva jātiṃ saranti, ahampi atīte satta jātiyo attano saṃsaritaṃ sarāmi, anāgatepi ito gantabbā satteva jānāmi. **Yā me sā**ti yā sā mama atīte sattamī jāti āsi. **Kammāraputto**ti tāya jātiyā ahaṃ magadhesu rājagahanagare suvaṇṇakāraputto ahosiṃ.

**Paradārassa** {pb:V:7.0125} **heṭhento**ti paradāraṃ heṭhentā paresaṃ rakkhitagopite varabhaṇḍe aparajjhantā. **Aṭṭhā**ti taṃ tadā mayā kataṃ pāpakammaṃ okāsaṃ alabhitvā okāse sati vipākadāyakaṃ hutvā bhasmapaṭicchanno aggi viya nihitaṃ aṭṭhāsi. **Vaṃsabhūmiya**nti vaṃsaraṭṭhe. **Ekaputto**ti asītikoṭivibhave seṭṭhikule ahaṃ ekaputtakova ahosiṃ. **Sātave rata**nti kalyāṇakamme abhirataṃ. **So ma**nti so sahāyako maṃ atthe kusalakamme patiṭṭhāpesi.

**Taṃ kamma**nti tampi me kataṃ kalyāṇakammaṃ tadā okāsaṃ alabhitvā okāse sati vipākadāyakaṃ hutvā udakantike nidhi viya nihitaṃ aṭṭhāsi. **Yameta**nti atha mama santakesu pāpakammesu yaṃ etaṃ mayā magadhesu paradārikakammaṃ kataṃ, tassa phalaṃ pacchā maṃ pariyāgaṃ upagatanti attho. Yathā kiṃ? **Bhutvā duṭṭhavisaṃ yathā,** yathā savisaṃ bhojanaṃ bhuñjitvā ṭhitassa taṃ duṭṭhaṃ kakkhaḷaṃ halāhalaṃ visaṃ kuppati, tathā maṃ pariyāgatanti attho. **Tato**ti tato kosambiyaṃ seṭṭhikulato. **Taṃ sara**nti taṃ tasmiṃ niraye anubhūtadukkhaṃ sarantī cittasukhaṃ nāma na labhāmi, bhayameva me uppajjati. **Bhinnāgate**ti bhinnāgate nāma raṭṭhe. **Uddhatapphalo**ti uddhatabījo.

So pana chagalako balasampanno ahosi. Piṭṭhiyaṃ abhiruyhapi naṃ vāhayiṃsu, yānakepi yojayiṃsu. Imamatthaṃ {pb:P:6.0238} pakāsentī āha –

::hangnum
1270\.
::

::gatha1
‘‘Sātaputtā {pb:M:7.0129} mayā vūḷhā, piṭṭhiyā ca rathena ca;
::

::gathalast
Tassa kammassa nissando, paradāragamanassa me’’ti.
::

Tattha **sātaputtā**ti amaccaputtā. **Tassa kammassā**ti deva, roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti.

Tato pana cavitvā araññe kapiyoniyaṃ paṭisandhiṃ gaṇhi. Atha naṃ jātadivase yūthapatino dassesuṃ. So ‘‘ānetha me, putta’’nti daḷhaṃ gahetvā tassa viravantassa dantehi phalāni uppāṭesi. Tamatthaṃ pakāsentī āha –

::hangnum
1271\.
::

::gatha1
‘‘Tato {pb:V:7.0126} cutāhaṃ vedeha, kapi āsiṃ brahāvane;
::

::gatha2
Niluñcitaphaloyeva, yūthapena pagabbhinā;
::

::gathalast
Tassa kammassa nissando, paradāragamanassa me’’ti.
::

Tattha **niluñcitaphaloyevā**ti tatrapāhaṃ pagabbhena yūthapatinā luñcitvā uppāṭitaphaloyeva ahosinti attho.

Atha aparāpi jātiyo dassentī āha –

::hangnum
1272\.
::

::gatha1
‘‘Tato cutāhaṃ vedeha, dassanesu pasū ahuṃ;
::

::gatha2
Niluñcito javo bhadro, yoggaṃ vūḷhaṃ ciraṃ mayā;
::

::gathalast
Tassa kammassa nissando, paradāragamanassa me.
::

::hangnum
1273\.
::

::gatha1
‘‘Tato cutāhaṃ vedeha, vajjīsu kulamāgamā;
::

::gatha2
Nevitthī na pumā āsiṃ, manussatte sudullabhe;
::

::gathalast
Tassa kammassa nissando, paradāragamanassa me.
::

::hangnum
1274\.
::

::gatha1
‘‘Tato cutāhaṃ vedeha, ajāyiṃ nandane vane;
::

::gathalast
Bhavane tāvatiṃsāhaṃ, accharā kāmavaṇṇinī.
::

::hangnum
1275\.
::

::gatha1
‘‘Vicitravatthābharaṇā, āmuttamaṇikuṇḍalā;
::

::gathalast
Kusalā naccagītassa, sakkassa paricārikā.
::

::hangnum
1276\.
::

::gatha1
‘‘Tattha {pb:M:7.0130} ṭhitāhaṃ vedeha, sarāmi jātiyo imā;
::

::gathalast
Anāgatāpi satteva, yā gamissaṃ ito cutā.
::

::hangnum
1277\.
::

::gatha1
‘‘Pariyāgataṃ taṃ kusalaṃ, yaṃ me kosambiyaṃ kataṃ;
::

::gathalast
Deve ceva manusse ca, sandhāvissaṃ ito cutā.
::

::hangnum
1278\.
::

::gatha1
‘‘Satta {pb:V:7.0127} jacco mahārāja, niccaṃ sakkatapūjitā;
::

::gathalast
Thībhāvāpi na muccissaṃ, chaṭṭhā nigatiyo imā.
::

::hangnum
1279\.
::

::gatha1
‘‘Sattamī {pb:P:6.0239} ca gati deva, devaputto mahiddhiko;
::

::gathalast
Pumā devo bhavissāmi, devakāyasmimuttamo.
::

::hangnum
1280\.
::

::gatha1
‘‘Ajjāpi santānamayaṃ, mālaṃ ganthenti nandane;
::

::gathalast
Devaputto javo nāma, yo me mālaṃ paṭicchati.
::

::hangnum
1281\.
::

::gatha1
‘‘Muhutto viya so dibyo, idha vassāni soḷasa;
::

::gathalast
Rattindivo ca so dibyo, mānusiṃ saradosataṃ.
::

::hangnum
1282\.
::

::gatha1
‘‘Iti kammāni anventi, asaṅkheyyāpi jātiyo;
::

::gathalast
Kalyāṇaṃ yadi vā pāpaṃ, na hi kammaṃ vinassatī’’ti.
::

Tattha **dassanesū**ti dassanaraṭṭhesu. **Pasū**ti goṇo ahosiṃ. **Niluñcito**ti vacchakāleyeva maṃ evaṃ manāpo bhavissatīti nibbījakamakaṃsu. Sohaṃ niluñcito uddhatabījo javo bhadro ahosiṃ. **Vajjīsu kulamāgamā**ti goyonito cavitvā vajjiraṭṭhe ekasmiṃ mahābhogakule nibbattinti dasseti. **Nevitthī na pumā**ti napuṃsakattaṃ sandhāya āha. **Bhavane tāvatiṃsāha**nti tāvatiṃsabhavane ahaṃ.

**Tattha ṭhitāhaṃ, vedeha, sarāmi jātiyo imā**ti sā kira tasmiṃ devaloke ṭhitā ‘‘ahaṃ evarūpaṃ devalokaṃ āgacchantī kuto nu kho āgatā’’ti olokentī vajjiraṭṭhe mahābhogakule napuṃsakattabhāvato cavitvā tattha nibbattabhāvaṃ passi. Tato ‘‘kena nu kho kammena evarūpe ramaṇīye ṭhāne nibbattāmhī’’ti olokentī kosambiyaṃ seṭṭhikule {pb:M:7.0131} nibbattitvā kataṃ dānādikusalaṃ disvā ‘‘etassa phalena nibbattāmhī’’ti ñatvā ‘‘anantarātīte napuṃsakattabhāve nibbattamānā kuto āgatāmhī’’ti olokentī dassanaraṭṭhesu goyoniyaṃ mahādukkhassa anubhūtabhāvaṃ aññāsi. Tato anantaraṃ jātiṃ anussaramānā vānarayoniyaṃ uddhataphalabhāvaṃ addasa. Tato anantaraṃ anussarantī bhinnāgate chagalakayoniyaṃ uddhatabījabhāvaṃ anussari. Tato paraṃ anussaramānā roruve nibbattabhāvaṃ anussari.

Athassā {pb:V:7.0128} niraye tiracchānayoniyañca anubhūtaṃ dukkhaṃ anussarantiyā bhayaṃ uppajji. Tato ‘‘kena nu kho kammena evarūpaṃ dukkhaṃ anubhūtaṃ mayā’’ti chaṭṭhaṃ jātiṃ olokentī tāya jātiyā kosambinagare kataṃ kalyāṇakammaṃ disvā sattamaṃ olokentī magadharaṭṭhe pāpasahāyaṃ nissāya kataṃ paradārikakammaṃ disvā ‘‘etassa phalena me taṃ mahādukkhaṃ anubhūta’’nti aññāsi. Atha ‘‘ito cavitvā anāgate kuhiṃ nibbattissāmī’’ti olokentī ‘‘yāvatāyukaṃ ṭhatvā puna sakkasseva paricārikā hutvā nibbattissāmī’’ti aññāsi. Evaṃ punappunaṃ olokayamānā ‘‘tatiyepi attabhāve sakkasseva paricārikā hutvā nibbattissāmi, tathā catutthe, pañcame pana tasmiṃyeva devaloke javanadevaputtassa aggamahesī hutvā nibbattissāmī’’ti ñatvā tato anantaraṃ olokentī ‘‘chaṭṭhe attabhāve ito tāvatiṃsabhavanato cavitvā aṅgatirañño aggamahesiyā kucchimhi nibbattissāmi, ‘rucā’ti me nāmaṃ bhavissatī’’ti ñatvā ‘‘tato anantarā kuhiṃ nibbattissāmī’’ti olokentī ‘‘sattamāya jātiyā tato cavitvā tāvatiṃsabhavane mahiddhiko devaputto hutvā nibbattissāmi, itthibhāvato {pb:P:6.0240} muccissāmī’’ti aññāsi. Tasmā –

::gatha1
‘‘Tattha ṭhitāhaṃ vedeha, sarāmi satta jātiyo;
::

::gathalast
Anāgatāpi satteva, yā gamissaṃ ito cutā’’ti. – ādimāha;
::

Tattha **pariyāgata**nti pariyāyena attano vārena āgataṃ. **Satta jacco**ti vajjiraṭṭhe napuṃsakajātiyā saddhiṃ devaloke pañca, ayañca chaṭṭhāti satta jātiyoti vuccanti. Etā satta jātiyo niccaṃ sakkatapūjitā {pb:M:7.0132} ahosinti dasseti. **Chaṭṭhā nigatiyo**ti devaloke pana pañca, ayañca ekāti imā cha gatiyo itthibhāvāna muccissanti vadati. **Sattamī cā**ti ito cavitvā anantaraṃ. **Santānamaya**nti ekatovaṇṭakādivasena katasantānaṃ. **Ganthentī**ti yathā santānamayā honti, evaṃ ajjapi mama paricārikā nandanavane mālaṃ ganthentiyeva. **Yo me mālaṃ paṭicchatī**ti mahārāja, anantarajātiyaṃ mama sāmiko javo nāma devaputto yo rukkhato patitapatitaṃ mālaṃ paṭicchati.

**Soḷasā**ti mahārāja, mama jātiyā imāni soḷasa vassāni, ettako pana kālo devānaṃ eko muhutto, tena tā mama cutabhāvampi ajānantā mamatthāya mālaṃ ganthentiyeva. **Mānusi**nti manussānaṃ vassagaṇanaṃ āgamma esa saradosataṃ vassasataṃ hoti, evaṃ dīghāyukā devā{pb:V:7.0129}. Iminā pana kāraṇena paralokassa ca kalyāṇapāpakānañca kammānaṃ atthitaṃ jānāhi, devāti.

**Anventī**ti yathā maṃ anubandhiṃsu, evaṃ anubandhanti. **Na hi kammaṃ vinassatī**ti diṭṭhadhammavedanīyaṃ tasmiṃyeva attabhāve, upapajjavedanīyaṃ anantarabhave vipākaṃ deti, aparāpariyavedanīyaṃ pana vipākaṃ adatvā na nassati. Taṃ sandhāya ‘‘na hi kammaṃ vinassatī’’ti vatvā ‘‘deva, ahaṃ paradārikakammassa nissandena niraye ca tiracchānayoniyañca mahantaṃ dukkhaṃ anubhaviṃ. Sace pana tumhepi idāni guṇassa kathaṃ gahetvā evaṃ karissatha, mayā anubhūtasadisameva dukkhaṃ anubhavissatha, tasmā evaṃ mā karitthā’’ti āha.

Athassa uttari dhammaṃ desentī āha –

::hangnum
1283\.
::

::gatha1
‘‘Yo icche puriso hotuṃ, jātiṃ jātiṃ punappunaṃ;
::

::gathalast
Paradāraṃ vivajjeyya, dhotapādova kaddamaṃ.
::

::hangnum
1284\.
::

::gatha1
‘‘Yā icche puriso hotuṃ, jātiṃ jātiṃ punappunaṃ;
::

::gathalast
Sāmikaṃ apacāyeyya, indaṃva paricārikā.
::

::hangnum
1285\.
::

::gatha1
‘‘Yo icche dibyabhogañca, dibbamāyuṃ yasaṃ sukhaṃ;
::

::gathalast
Pāpāni parivajjetvā, tividhaṃ dhammamācare.
::

::hangnum
1286\.
::

::gatha1
‘‘Kāyena {pb:M:7.0133} vācā manasā, appamatto vicakkhaṇo;
::

::gathalast
Attano hoti atthāya, itthī vā yadi vā pumā.
::

::hangnum
1287\.
::

::gatha1
‘‘Ye kecime mānujā jīvaloke, yasassino sabbasamantabhogā;
::

::gathalast
Asaṃsayaṃ tehi pure suciṇṇaṃ, kammassakāse puthu sabbasattā.
::

::hangnum
1288\.
::

::gatha1
‘‘Iṅghānucintesi sayampi deva, kutonidānā te imā janinda;
::

::gathalast
Yā te imā accharāsannikāsā, alaṅkatā kañcanajālachannā’’ti.
::

Tattha {pb:V:7.0130}{pb:P:6.0241} **hotu**nti bhavituṃ. **Sabbasamantabhogā**ti paripuṇṇasabbabhogā. **Suciṇṇa**nti suṭṭhu ciṇṇaṃ kalyāṇakammaṃ kataṃ. **Kammassakāse**ti kammassakā attanā katakammasseva vipākapaṭisaṃvedino. Na hi mātāpitūhi kataṃ kammaṃ puttadhītānaṃ vipākaṃ deti, na tāhi puttadhītāhi kataṃ kammaṃ mātāpitūnaṃ vipākaṃ deti. Sesehi kataṃ sesānaṃ kimeva dassati? **Iṅghā**ti codanatthe nipāto. **Anucintesī**ti punappunaṃ cinteyyāsi. **Yā te imā**ti yā imā soḷasasahassā itthiyo taṃ upaṭṭhahanti, imā te kutonidānā, kiṃ nipajjitvā niddāyantena laddhā, udāhu panthadūsanasandhicchedādīni pāpāni katvā, adu kalyāṇakammaṃ nissāya laddhāti idaṃ tāva attanāpi cinteyyāsi, devāti.

Evaṃ sā pitaraṃ anusāsi. Tamatthaṃ pakāsento satthā āha –

::hangnum
1289\.
::

::gatha1
‘‘Iccevaṃ pitaraṃ kaññā, rucā tosesi aṅgatiṃ;
::

::gathalast
Mūḷhassa maggamācikkhi, dhammamakkhāsi subbatā’’ti.
::

Tattha **icceva**nti bhikkhave, iti imehi evarūpehi madhurehi vacanehi rucākaññā pitaraṃ tosesi, mūḷhassa maggaṃ viya tassa sugatimaggaṃ ācikkhi, nānānayehi sucaritadhammaṃ akkhāsi. Dhammaṃ kathentīyeva sā subbatā sundaravatā attano atītajātiyopi kathesi.

Evaṃ pubbaṇhato paṭṭhāya sabbarattiṃ pitu dhammaṃ desetvā ‘‘mā, deva, naggassa micchādiṭṭhikassa vacanaṃ gaṇhi, ‘atthi ayaṃ loko, atthi paraloko{pb:M:7.0134}, atthi sukaṭadukkaṭakammānaṃ phala’nti vadantassa mādisassa kalyāṇamittassa vacanaṃ gaṇha, mā atitthena pakkhandī’’ti āha. Evaṃ santepi pitaraṃ micchādassanā mocetuṃ nāsakkhi. So hi kevalaṃ tassā madhuravacanaṃ sutvā tussi. Mātāpitaro hi piyaputtānaṃ vacanaṃ piyāyanti, na pana taṃ micchādassanaṃ vissajjesi. Nagarepi ‘‘rucā kira rājadhītā pitu dhammaṃ desetvā micchādassanaṃ vissajjāpesī’’ti ekakolāhalaṃ ahosi. ‘‘Paṇḍitā rājadhītā ajja pitaraṃ micchādassanā mocetvā nagaravāsīnaṃ sotthibhāvaṃ karissatī’’ti mahājano tussi. Sā pitaraṃ bodhetuṃ asakkontī vīriyaṃ avissajjetvāva ‘‘yena kenaci upāyena pitu sotthibhāvaṃ karissāmī’’ti sirasmiṃ añjaliṃ patiṭṭhapetvā dasadisā namassitvā ‘‘imasmiṃ loke lokasandhārakā dhammikasamaṇabrāhmaṇā nāma lokapāladevatā nāma mahābrahmāno nāma atthi, te idhāgantvā attano balena mama pitaraṃ micchādassanaṃ vissajjāpentu{pb:P:6.0242}, etassa guṇe asatipi mama {pb:V:7.0131} guṇena mama sīlena mama saccena idhāgantvā imaṃ micchādassanaṃ vissajjāpetvā sakalalokassa sotthiṃ karontū’’ti adhiṭṭhahitvā namassi.

Tadā bodhisatto nārado nāma mahābrahmā ahosi. Bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṃ kālānukālaṃ lokaṃ olokenti. So taṃ divasaṃ lokaṃ olokento taṃ rājadhītaraṃ pitu micchādiṭṭhimocanatthaṃ lokasandhārakadevatāyo namassamānaṃ disvā, ‘‘ṭhapetvā maṃ añño etaṃ rājānaṃ micchādassanaṃ vissajjāpetuṃ samattho nāma natthi, ajja mayā rājadhītu saṅgahaṃ, rañño ca saparijanassa sotthibhāvaṃ katvā āgantuṃ vaṭṭati, kena nu kho vesena gamissāmī’’ti cintetvā ‘‘manussānaṃ pabbajitā piyā ceva garuno ca ādeyyavacanā ca, tasmā pabbajitavesena gamissāmī’’ti sanniṭṭhānaṃ katvā pāsādikaṃ suvaṇṇavaṇṇaṃ manussattabhāvaṃ māpetvā manuññaṃ jaṭāmaṇḍalaṃ bandhitvā jaṭantare kañcanasūciṃ odahitvā anto rattapaṭaṃ upari rattavākacīraṃ nivāsetvā pārupitvā suvaṇṇatārākhacitaṃ rajatamayaṃ ajinacammaṃ ekaṃse katvā muttāsikkāya pakkhittaṃ suvaṇṇamayaṃ bhikkhābhājanaṃ ādāya tīsu ṭhānesu onataṃ suvaṇṇakājaṃ khandhe katvā muttāsikkāya {pb:M:7.0135} eva pavāḷakamaṇḍaluṃ ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṃ pavisitvā rañño purato ākāse aṭṭhāsi. Tamatthaṃ pakāsento satthā āha –

::hangnum
1290\.
::

::gatha1
‘‘Athāgamā brahmalokā, nārado mānusiṃ pajaṃ;
::

::gathalast
Jambudīpaṃ avekkhanto, addā rājānamaṅgatiṃ.
::

::hangnum
1291\.
::

::gatha1
‘‘Tato patiṭṭhā pāsāde, vedehassa puratthato;
::

::gathalast
Tañca disvānānuppattaṃ, rucā isimavandathā’’ti.
::

Tattha **addā**ti brahmaloke ṭhitova jambudīpaṃ avekkhanto guṇājīvakassa santike gahitamicchādassanaṃ rājānaṃ aṅgatiṃ addasa, tasmā āgatoti attho. **Tato patiṭṭhā**ti tato so brahmā tassa rañño amaccagaṇaparivutassa nisinnassa purato {pb:P:6.0243} tasmiṃ pāsāde apade padaṃ dassento ākāse patiṭṭhahi. **Anuppatta**nti āgataṃ. **Isi**nti isivesena āgatattā satthā ‘‘isi’’nti āha. **Avandathā**ti ‘‘mamānuggahena mama pitari kāruññaṃ katvā eko devarājā āgato {pb:V:7.0132} bhavissatī’’ti haṭṭhapahaṭṭhā vātābhihaṭā suvaṇṇakadalī viya onamitvā nāradabrahmānaṃ avandi.

Rājāpi taṃ disvāva brahmatejena tajjito attano āsane saṇṭhātuṃ asakkonto āsanā oruyha bhūmiyaṃ ṭhatvā āgataṭṭhānañca nāmagottañca pucchi. Tamatthaṃ pakāsento satthā āha –

::hangnum
1292\.
::

::gatha1
‘‘Athāsanamhā oruyha, rājā byathitamānaso;
::

::gathalast
Nāradaṃ paripucchanto, idaṃ vacanamabravi.
::

::hangnum
1293\.
::

::gatha1
‘Kuto nu āgacchasi devavaṇṇi, obhāsayaṃ sabbadisā candimāva;
::

::gathalast
Akkhāhi me pucchito nāmagottaṃ, kathaṃ taṃ jānanti manussaloke’’’ti.
::

Tattha **byathitamānaso**ti bhītacitto. **Kuto nū**ti kacci nu kho vijjādharo bhaveyyāti maññamāno avanditvāva evaṃ pucchi.

Atha {pb:M:7.0136} so ‘‘ayaṃ rājā ‘paraloko natthī’ti maññati, paralokamevassa tāva ācikkhissāmī’’ti cintetvā gāthamāha –

::hangnum
1294\.
::

::gatha1
‘‘Ahañhi devato idāni emi, obhāsayaṃ sabbadisā candimāva;
::

::gathalast
Akkhāmi te pucchito nāmagottaṃ, jānanti maṃ nārado kassapo cā’’ti.
::

Tattha **devato**ti devalokato. **Nārado kassapo cā**ti maṃ nāmena nārado, gottena kassapoti jānanti.

Atha rājā ‘‘imaṃ pacchāpi paralokaṃ pucchissāmi, iddhiyā laddhakāraṇaṃ tāva pucchissāmī’’ti cintetvā gāthamāha –

::hangnum
1295\.
::

::gatha1
‘‘Accherarūpaṃ tava yādisañca, vehāyasaṃ gacchasi tiṭṭhasī ca;
::

::gathalast
Pucchāmi taṃ nārada etamatthaṃ, atha kena vaṇṇena tavāyamiddhī’’ti.
::

Tattha {pb:V:7.0133} **yādisañcā**ti yādisañca tava saṇṭhānaṃ, yañca tvaṃ ākāse gacchasi tiṭṭhasi ca, idaṃ acchariyajātaṃ.

Nārado {pb:P:6.0244} āha –

::hangnum
1296\.
::

::gatha1
‘‘Saccañca dhammo ca damo ca cāgo, guṇā mamete pakatā purāṇā;
::

::gathalast
Teheva dhammehi susevitehi, manojalo yena kāmaṃ gatosmī’’ti.
::

Tattha **sacca**nti musāvādavirahitaṃ vacīsaccaṃ. **Dhammo**ti tividhasucaritadhammo ceva kasiṇaparikammajhānadhammo ca. **Damo**ti indriyadamanaṃ. **Cāgo**ti kilesapariccāgo ca deyyadhammapariccāgo ca. **Mamete guṇā**ti mama ete guṇasampayuttā guṇasahagatā. **Pakatā purāṇā**ti mayā purimabhave katāti dasseti. **‘‘Teheva dhammehi susevitehī’’**ti te sabbe guṇe susevite paricārite dasseti. **Manojavo**ti iddhiyā {pb:M:7.0137} kāraṇena paṭiladdho. **Yena kāmaṃ gatosmī**ti yena devaṭṭhāne ca manussaṭṭhāne ca gantuṃ icchanaṃ, tena gatosmīti attho.

Rājā evaṃ tasmiṃ kathentepi micchādassanassa gahitattā paralokaṃ asaddahanto ‘‘atthi nu kho puññavipāko’’ti vatvā gāthamāha –

::hangnum
1297\.
::

::gatha1
‘‘Accheramācikkhasi puññasiddhiṃ, sace hi etehi yathā vadesi;
::

::gathalast
Pucchāmi taṃ nārada etamatthaṃ, puṭṭho ca me sādhu viyākarohī’’ti.
::

Tattha **puññasiddhi**nti puññānaṃ siddhiṃ phaladāyakattaṃ ācikkhanto acchariyaṃ ācikkhasi.

Nārado āha –

::hangnum
1298\.
::

::gatha1
‘‘Pucchassu maṃ rāja tavesa attho, yaṃ saṃsayaṃ kuruse bhūmipāla;
::

::gathalast
Ahaṃ taṃ nissaṃsayataṃ gamemi, nayehi ñāyehi ca hetubhī cā’’ti.
::

Tattha **tavesa attho**ti pucchitabbako nāma tava esa attho. **Yaṃ saṃsaya**nti yaṃ kismiñcideva {pb:V:7.0134} atthe saṃsayaṃ karosi, taṃ maṃ puccha. **Nissaṃsayata**nti ahaṃ taṃ nissaṃsayabhāvaṃ gamemi. **Nayehī**ti kāraṇavacanehi. **Ñāyehī**ti ñāṇehi. **Hetubhī**ti paccayehi, paṭiññāmatteneva avatvā ñāṇena paricchinditvā kāraṇavacanena ca tesaṃ dhammānaṃ samuṭṭhāpakapaccayehi ca taṃ nissaṃsayaṃ karissāmīti attho.

Rājā {pb:P:6.0245} āha –

::hangnum
1299\.
::

::gatha1
‘‘Pucchāmi taṃ nārada etamatthaṃ, puṭṭho ca me nārada mā musā bhaṇi;
::

::gathalast
Atthi nu devā pitaro nu atthi, loko paro atthi jano yamāhū’’ti.
::

Tattha **jano yamāhū**ti yaṃ jano evamāha – ‘‘atthi devā, atthi pitaro, atthi paro loko’’ti, taṃ sabbaṃ atthi nu khoti pucchati.

Nārado {pb:M:7.0138} āha –

::hangnum
1300\.
::

::gatha1
‘‘Attheva devā pitaro ca atthi, loko paro atthi jano yamāhu;
::

::gathalast
Kāmesu giddhā ca narā pamūḷhā, lokaṃ paraṃ na vidū mohayuttā’’ti.
::

Tattha **attheva devā**ti mahārāja, devā ca pitaro ca atthi, yampi jano paralokamāha, sopi attheva. **Na vidū**ti kāmagiddhā pana mohamūḷhā janā paralokaṃ na vidanti na jānantīti.

Taṃ sutvā rājā parihāsaṃ karonto evamāha –

::hangnum
1301\.
::

::gatha1
‘‘Atthīti ce nārada saddahāsi, nivesanaṃ paraloke matānaṃ;
::

::gathalast
Idheva me pañca satāni dehi, dassāmi te paraloke sahassa’’nti.
::

Tattha **nivesana**nti nivāsaṭṭhānaṃ. **Pañca satānī**ti pañca kahāpaṇasatāni.

Atha naṃ mahāsatto parisamajjheyeva garahanto āha –

::hangnum
1302\.
::

::gatha1
‘‘Dajjemu {pb:V:7.0135} kho pañca satāni bhoto, jaññāmu ce sīlavantaṃ vadaññuṃ;
::

::gathalast
Luddaṃ taṃ bhontaṃ niraye vasantaṃ, ko codaye paraloke sahassaṃ.
::

::hangnum
1303\.
::

::gatha1
‘‘Idheva yo hoti adhammasīlo, pāpācāro alaso luddakammo;
::

::gathalast
Na paṇḍitā tasmiṃ iṇaṃ dadanti, na hi āgamo hoti tathāvidhamhā.
::

::hangnum
1304\.
::

::gatha1
‘‘Dakkhañca {pb:P:6.0246} posaṃ manujā viditvā, uṭṭhānakaṃ sīlavantaṃ vadaññuṃ;
::

::gathalast
Sayameva bhogehi nimantayanti, kammaṃ karitvā puna māharesī’’ti.
::

Tattha {pb:M:7.0139} **jaññāmu ce**ti yadi mayaṃ bhavantaṃ ‘‘sīlavā esa vadaññū, dhammikasamaṇabrāhmaṇānaṃ imasmiṃ kāle iminā nāmatthoti jānitvā tassa tassa kiccassa kārako vadaññū’’ti jāneyyāma. Atha te vaḍḍhiyā pañca satāni dadeyyāma, tvaṃ pana luddo sāhasiko micchādassanaṃ gahetvā dānasālaṃ viddhaṃsetvā paradāresu aparajjhasi, ito cuto niraye uppajjissasi, evaṃ luddaṃ taṃ niraye vasantaṃ bhontaṃ tattha gantvā ko ‘‘sahassaṃ me dehī’’ti codessati. **Tathāvidhamhā**ti tādisā purisā dinnassa iṇassa puna āgamo nāma na hoti. **Dakkha**nti dhanuppādanakusalaṃ. **Puna māharesī**ti attano kammaṃ karitvā dhanaṃ uppādetvā puna amhākaṃ santakaṃ āhareyyāsi, mā nikkammo vasīti sayameva bhogehi nimantayantīti.

Iti rājā tena niggayhamāno appaṭibhāno ahosi. Mahājano haṭṭhatuṭṭho hutvā ‘‘mahiddhiko devopi ajja rājānaṃ micchādassanaṃ vissajjāpessatī’’ti sakalanagaraṃ ekakolāhalaṃ ahosi. Mahāsattassānubhāvena tadā sattayojanikāya mithilāya tassa dhammadesanaṃ assuṇanto nāma nāhosi. Atha mahāsatto ‘‘ayaṃ rājā ativiya daḷhaṃ micchādassanaṃ gaṇhi, nirayabhayena naṃ santajjetvā micchādiṭṭhiṃ vissajjāpetvā puna devalokena assāsessāmī’’ti cintetvā ‘‘mahārāja, sace diṭṭhiṃ na vissajjessasi, evaṃ anantadukkhaṃ nirayaṃ gamissasī’’ti vatvā nirayakathaṃ paṭṭhapesi –

::hangnum
1305\.
::

::gatha1
‘‘Ito cuto dakkhasi tattha rāja, kākolasaṅghehi vikassamānaṃ;
::

::gatha2
Taṃ khajjamānaṃ niraye vasantaṃ, kākehi gijjhehi ca senakehi;
::

::gathalast
Sañchinnagattaṃ ruhiraṃ savantaṃ, ko codaye paraloke sahassa’’nti.
::

Tattha {pb:V:7.0136} **kākolasaṅghehī**ti lohatuṇḍehi kākasaṅghehi. **Vikassamāna**nti attānaṃ ākaḍḍhiyamānaṃ tattha niraye passissasi. **Ta**nti taṃ bhavantaṃ.

Taṃ {pb:P:6.0247}{pb:M:7.0140} pana kākolanirayaṃ vaṇṇetvā ‘‘sacepi ettha na nibbattissasi, lokantaraniraye nibbattissasī’’ti vatvā taṃ nirayaṃ dassetuṃ gāthamāha –

::hangnum
1306\.
::

::gatha1
‘‘Andhaṃtamaṃ tattha na candasūriyā, nirayo sadā tumulo ghorarūpo;
::

::gathalast
Sā neva rattī na divā paññāyati, tathāvidhe ko vicare dhanatthiko’’ti.
::

Tattha **andhaṃ tama**nti mahārāja, yamhi lokantaraniraye micchādiṭṭhikā nibbattanti, tattha cakkhuviññāṇassa uppattinivāraṇaṃ andhatamaṃ. **Sadā tumulo**ti so nirayo niccaṃ bahalandhakāro. **Ghorarūpo**ti bhīsanakajātiko. **Sā neva rattī**ti yā idha ratti divā ca, sā neva tattha paññāyati. **Ko vicare**ti ko uddhāraṃ sodhento vicarissati.

Tampissa lokantaranirayaṃ vitthārena vaṇṇetvā ‘‘mahārāja, micchādiṭṭhiṃ avissajjento na kevalaṃ etadeva, aññampi dukkhaṃ anubhavissasī’’ti dassento gāthamāha –

::hangnum
1307\.
::

::gatha1
‘‘Sabalo ca sāmo ca duve suvānā, pavaddhakāyā balino mahantā;
::

::gathalast
Khādanti dantehi ayomayehi, ito paṇunnaṃ paralokapatta’’nti.
::

Tattha **ito paṇunna**nti imamhā manussalokā cutaṃ. Parato nirayesupi eseva nayo. Tasmā sabbāni tāni nirayaṭṭhānāni nirayapālānaṃ upakkamehi saddhiṃ heṭṭhā vuttanayeneva vitthāretvā tāsaṃ tāsaṃ gāthānaṃ anuttānāni padāni vaṇṇetabbāni.

::hangnum
1308\.
::

::gatha1
‘‘Taṃ khajjamānaṃ niraye vasantaṃ, luddehi vāḷehi aghammigehi ca;
::

::gathalast
Sañchinnagattaṃ ruhiraṃ savantaṃ, ko codaye paraloke sahassa’’nti.
::

Tattha **luddehī**ti dāruṇehi. **Vāḷehī**ti duṭṭhehi. **Aghammigehī**ti aghāvahehi migehi, dukkhāvahehi sunakhehīti attho.

::hangnum
1309\.
::

::gatha1
‘‘Usūhi {pb:V:7.0137}{pb:P:6.0248}{pb:M:7.0141} sattīhi ca sunisitāhi, hananti vijjhanti ca paccamittā;
::

::gathalast
Kāḷūpakāḷā nirayamhi ghore, pubbe naraṃ dukkaṭakammakāri’’nti.
::

Tattha **hananti vijjhanti cā**ti jalitāya ayapathaviyaṃ pātetvā sakalasarīraṃ chiddāvachiddaṃ karontā paharanti ceva vijjhanti ca. **Kāḷūpakāḷā**ti evaṃnāmakā nirayapālā. **Nirayamhī**ti tasmiṃ tesaññeva vasena kāḷūpakāḷasaṅkhāte niraye. **Dukkaṭakammakāri**nti micchādiṭṭhivasena dukkaṭānaṃ kammānaṃ kārakaṃ.

::hangnum
1310\.
::

::gatha1
‘‘Taṃ haññamānaṃ niraye vajantaṃ, kucchismiṃ passasmiṃ vipphālitūdaraṃ;
::

::gathalast
Sañchinnagattaṃ ruhiraṃ savantaṃ, ko codaye paraloke sahassa’’nti.
::

Tattha **ta**nti taṃ bhavantaṃ tattha niraye tathā haññamānaṃ. **Vajanta**nti ito cito ca dhāvantaṃ. **Kucchismi**nti kucchiyañca passe ca haññamānaṃ vijjhiyamānanti attho.

::hangnum
1311\.
::

::gatha1
‘‘Sattī usū tomarabhiṇḍivālā, vividhāvudhā vassanti tattha devā;
::

::gathalast
Patanti aṅgāramivaccimanto, silāsanī vassati luddakammeti.
::

Tattha **aṅgāramivaccimanto**ti jalitaaṅgārā viya accimantā āvudhavisesā patanti. **Silāsanī**ti jalitasilāsani. **Vassati luddakamme**ti yathā nāma deve vassante asani patati, evameva ākāse samuṭṭhāya cicciṭāyamānaṃ jalitasilāvassaṃ tesaṃ luddakammānaṃ upari patati.

::hangnum
1312\.
::

::gatha1
‘‘Uṇho ca vāto nirayamhi dussaho, na tamhi sukhaṃ labbhati ittarampi;
::

::gathalast
Taṃ taṃ vidhāvantamalenamāturaṃ, ko codaye paraloke sahassa’’nti.
::

Tattha **ittarampī**ti parittakampi. **Vidhāvanta**nti vividhā dhāvantaṃ.

::hangnum
1313\.
::

::gatha1
‘‘Sandhāvamānampi {pb:M:7.0142} rathesu yuttaṃ, sajotibhūtaṃ pathaviṃ kamantaṃ;
::

::gathalast
Patodalaṭṭhīhi {pb:P:6.0249} sucodayantaṃ, ko codaye paraloke sahassa’’nti.
::

Tattha {pb:V:7.0138} **rathesu yutta**nti vārena vāraṃ tesu jalitaloharathesu yuttaṃ. **Kamanta**nti akkamamānaṃ. **Sucodayanta**nti suṭṭhu codayantaṃ.

::hangnum
1314\.
::

::gatha1
‘‘Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;
::

::gathalast
Sañchinnagattaṃ ruhiraṃ savantaṃ, ko codaye paraloke sahassa’’nti.
::

Tattha **tamāruhanta**nti taṃ bhavantaṃ jalitāvudhapahāre asahitvā jalitakhurehi sañcitaṃ jalitalohapabbataṃ āruhantaṃ.

::hangnum
1315\.
::

::gatha1
‘‘Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;
::

::gathalast
Sudaḍḍhagattaṃ kapaṇaṃ rudantaṃ, ko codaye paraloke sahassa’’nti.
::

Tattha **sudaḍḍhagatta**nti suṭṭhu daḍḍhasarīraṃ.

::hangnum
1316\.
::

::gatha1
‘‘Abbhakūṭasamā uccā, kaṇṭakanicitā dumā;
::

::gathalast
Ayomayehi tikkhehi, naralohitapāyibhī’’ti.
::

Tattha **kaṇṭakanicitā**ti jalitakaṇṭakehi citā. **‘‘Ayomayehī’’**ti idaṃ yehi kaṇṭakehi ācitā, te dassetuṃ vuttaṃ.

::hangnum
1317\.
::

::gatha1
‘‘Tamāruhanti nāriyo, narā ca paradāragū;
::

::gathalast
Coditā sattihatthehi, yamaniddesakāribhī’’ti.
::

Tattha **tamāruhantī**ti taṃ evarūpaṃ simbalirukkhaṃ āruhanti. **Yamaniddesakāribhī**ti yamassa vacanakarehi, nirayapālehīti attho.

::hangnum
1318\.
::

::gatha1
‘‘Tamāruhantaṃ {pb:M:7.0143} nirayaṃ, simbaliṃ ruhiramakkhitaṃ;
::

::gathalast
Vidaḍḍhakāyaṃ vitacaṃ, āturaṃ gāḷhavedanaṃ.
::

::hangnum
1319\.
::

::gatha1
‘‘Passasantaṃ {pb:V:7.0139} muhuṃ uṇhaṃ, pubbakammāparādhikaṃ;
::

::gathalast
Dumagge vitacaṃ gattaṃ, ko taṃ yāceyya taṃ dhana’’nti.
::

Tattha **vidaḍḍhakāya**nti vihiṃsitakāyaṃ. **Vitaca**nti cammamaṃsānaṃ chiddāvachiddaṃ chinnatāya koviḷārapupphaṃ viya kiṃsukapupphaṃ viya ca.

::hangnum
1320\.
::

::gatha1
‘‘Abbhakūṭasamā {pb:P:6.0250} uccā, asipattācitā dumā;
::

::gathalast
Ayomayehi tikkhehi, naralohitapāyibhī’’ti.
::

Tattha **asipattācitā**ti asimayehi pattehi citā.

::hangnum
1321\.
::

::gatha1
‘‘Tamāruhantaṃ asipattapādapaṃ, asīhi tikkhehi ca chijjamānaṃ;
::

::gathalast
Sañchinnagattaṃ ruhiraṃ savantaṃ, ko codaye paraloke sahassa’’nti.
::

Tattha **tamāruhanta**nti taṃ bhavantaṃ nirayapālānaṃ āvudhapahāre asahitvā āruhantaṃ.

::hangnum
1322\.
::

::gatha1
‘‘Tato nikkhantamattaṃ taṃ, asipattācitā dumā;
::

::gathalast
Sampatitaṃ vetaraṇiṃ, ko taṃ yāceyya taṃ dhana’’nti.
::

Tattha **sampatita**nti patitaṃ.

::hangnum
1323\.
::

::gatha1
‘‘Kharā khārodikā tattā, duggā vetaraṇī nadī;
::

::gathalast
Ayopokkharasañchannā, tikkhā pattehi sandati’’.
::

Tattha **kharā**ti pharusā. **Ayopokkharasañchannā**ti ayomayehi tikhiṇapariyantehi pokkharapattehi sañchannā. **Pattehī**ti tehi pattehi sā nadī tikkhā hutvā sandati.

::hangnum
1324\.
::

::gatha1
‘‘Tattha sañchinnagattaṃ taṃ, vuyhantaṃ ruhiramakkhitaṃ;
::

::gathalast
Vetaraññe anālambe, ko taṃ yāceyya taṃ dhana’’nti.
::

Tattha {pb:V:7.0140} **vetaraññe**ti vetaraṇīudake.

Imaṃ {pb:M:7.0144} pana mahāsattassa nirayakathaṃ sutvā rājā saṃviggahadayo mahāsattaññeva tāṇagavesī hutvā āha –

::hangnum
1325\.
::

::gatha1
‘‘Vedhāmi rukkho viya chijjamāno, disaṃ na jānāmi pamūḷhasañño;
::

::gathalast
Bhayānutappāmi mahā ca me bhayā, sutvāna kathā tava bhāsitā ise.
::

::hangnum
1326\.
::

::gatha1
‘‘Āditte vārimajjhaṃva, dīpaṃvoghe mahaṇṇave;
::

::gathalast
Andhakāreva pajjoto, tvaṃ nosi saraṇaṃ ise.
::

::hangnum
1327\.
::

::gatha1
‘‘Atthañca {pb:P:6.0251} dhammaṃ anusāsa maṃ ise, atītamaddhā aparādhitaṃ mayā;
::

::gathalast
Ācikkha me nārada suddhimaggaṃ, yathā ahaṃ no nirayaṃ pateyya’’nti.
::

Tattha **bhayānutappāmī**ti attanā katassa pāpassa bhayena anutappāmi. **Mahā ca me bhayā**ti mahantañca me nirayabhayaṃ uppannaṃ. **Dipaṃvoghe**ti dīpaṃva oghe. Idaṃ vuttaṃ hoti – āditte kāle vārimajjhaṃ viya bhinnanāvānaṃ oghe aṇṇave patiṭṭhaṃ alabhamānānaṃ dīpaṃ viya andhakāragatānaṃ pajjoto viya ca tvaṃ no ise saraṇaṃ bhava. **Atītamaddhā aparādhitaṃ mayā**ti ekaṃsena mayā atītaṃ kammaṃ aparādhitaṃ virādhitaṃ, kusalaṃ atikkamitvā akusalameva katanti.

Athassa mahāsatto visuddhimaggaṃ ācikkhituṃ sammāpaṭipanne porāṇakarājāno udāharaṇavasena dassento āha –

::hangnum
1328\.
::

::gatha1
‘‘Yathā ahū dhataraṭṭho, vessāmitto aṭṭhako yāmataggi;
::

::gathalast
Usindaro cāpi sivī ca rājā, paricārakā samaṇabrāhmaṇānaṃ.
::

::hangnum
1329\.
::

::gatha1
‘‘Ete caññe ca rājāno, ye saggavisayaṃ gatā;
::

::gathalast
Adhammaṃ parivajjetvā, dhammaṃ cara mahīpati.
::

::hangnum
1330\.
::

::gatha1
‘‘Annahatthā {pb:V:7.0141}{pb:M:7.0145} ca te byamhe, ghosayantu pure tava;
::

::gatha2
‘Ko chāto ko ca tasito, ko mālaṃ ko vilepanaṃ;
::

::gathalast
Nānārattānaṃ vatthānaṃ, ko naggo paridahissati.
::

::hangnum
1331\.
::

::gatha1
‘Ko panthe chattamāneti, pādukā ca mudū subhā’;
::

::gathalast
Iti sāyañca pāto ca, ghosayantu pure tava.
::

::hangnum
1332\.
::

::gatha1
‘‘Jiṇṇaṃ posaṃ gavāssañca, māssu yuñja yathā pure;
::

::gathalast
Parihārañca dajjāsi, adhikārakato balī’’ti.
::

Tattha **ete cā**ti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṃ caritvā saggavisayaṃ gatā, evaṃ tvampi adhammaṃ parivajjetvā dhammaṃ cara. **Ko chāto**ti mahārāja, tava byamhe pure rājanivesane ceva nagare ca annahatthā purisā ‘‘ko chāto, ko tasito’’ti tesaṃ dātukāmatāya ghosentu. **Ko māla**nti ko mālaṃ icchati, ko {pb:P:6.0252} vilepanaṃ icchati, nānārattānaṃ vatthānaṃ yaṃ yaṃ icchati, taṃ taṃ ko naggo paridahissatīti ghosentu. **Ko panthe chattamānetī**ti ko panthe chattaṃ dhārayissati. **Pādukā cā**ti upāhanā ca mudū subhā ko icchati.

**Jiṇṇaṃ posa**nti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṃ kātuṃ na sakkoti, yepi te gavāssādayo jiṇṇatāya kammaṃ kātuṃ na sakkonti, tesu ekampi pubbe viya kammesu mā yojayi. Jiṇṇakālasmiñhi te tāni kammāni kātuṃ na sakkonti. **Parihārañcā**ti idha parivāro ‘‘parihāro’’ti vutto. Idaṃ vuttaṃ hoti – yo ca te balī hutvā adhikārakato pubbe katūpakāro hoti, tassa jarājiṇṇakāle yathāporāṇaparivāraṃ dadeyyāsi. Asappurisā hi attano upakārakānaṃ upakāraṃ kātuṃ samatthakāleyeva sammānaṃ karonti, samatthakāle pana na olokenti. Sappurisā pana asamatthakālepi tesaṃ tatheva sakkāraṃ karonti, tasmā tuvampi evaṃ kareyyāsīti.

Iti {pb:M:7.0146} mahāsatto rañño dānakathañca sīlakathañca kathetvā idāni yasmā ayaṃ rājā attano {pb:V:7.0142} attabhāve rathena upametvā vaṇṇiyamāne tussissati, tasmāssa sabbakāmaduharathopamāya dhammaṃ desento āha –

::hangnum
1333\.
::

::gatha1
‘‘Kāyo te rathasaññāto, manosārathiko lahu;
::

::gathalast
Avihiṃsāsāritakkho, saṃvibhāgapaṭicchado.
::

::hangnum
1334\.
::

::gatha1
‘‘Pādasaññamanemiyo, hatthasaññamapakkharo;
::

::gathalast
Kucchisaññamanabbhanto, vācāsaññamakūjano.
::

::hangnum
1335\.
::

::gatha1
‘‘Saccavākyasamattaṅgo, apesuññasusaññato;
::

::gathalast
Girāsakhilanelaṅgo, mitabhāṇisilesito.
::

::hangnum
1336\.
::

::gatha1
‘‘Saddhālobhasusaṅkhāro, nivātañjalikubbaro;
::

::gathalast
Athaddhatānatīsāko, sīlasaṃvaranandhano.
::

::hangnum
1337\.
::

::gatha1
‘‘Akkodhanamanugghātī, dhammapaṇḍarachattako;
::

::gathalast
Bāhusaccamapālambo, ṭhitacittamupādhiyo.
::

::hangnum
1338\.
::

::gatha1
‘‘Kālaññutācittasāro, vesārajjatidaṇḍako;
::

::gathalast
Nivātavuttiyottako, anatimānayugo lahu.
::

::hangnum
1339\.
::

::gatha1
‘‘Alīnacittasanthāro, vuddhisevī rajohato;
::

::gathalast
Satipatodo dhīrassa, dhiti yogo ca rasmiyo.
::

::hangnum
1340\.
::

::gatha1
‘‘Mano dantaṃ pathaṃ neti, samadantehi vāhibhi;
::

::gathalast
Icchā lobho ca kummaggo, ujumaggo ca saṃyamo.
::

::hangnum
1341\.
::

::gatha1
‘‘Rūpe {pb:P:6.0253} sadde rase gandhe, vāhanassa padhāvato;
::

::gathalast
Paññā ākoṭanī rāja, tattha attāva sārathi.
::

::hangnum
1342\.
::

::gatha1
‘‘Sace {pb:V:7.0143} etena yānena, samacariyā daḷhā dhiti;
::

::gathalast
Sabbakāmaduho rāja, na jātu nirayaṃ vaje’’ti.
::

Tattha {pb:M:7.0147} **rathasaññāto**ti mahārāja, tava kāyo rathoti saññāto hotu. **Manosārathiko**ti manasaṅkhātena kusalacittena sārathinā samannāgato. **Lahū**ti vigatathinamiddhatāya sallahuko. **Avihiṃsāsāritakkho**ti avihiṃsāmayena sāritena suṭṭhu pariniṭṭhitena akkhena samannāgato. **Saṃvibhāgapaṭicchado**ti dānasaṃvibhāgamayena paṭicchadena samannāgato. **Pādasaññamanemiyo**ti pādasaṃyamamayāya nemiyā samannāgato. **Hatthasaññamapakkharo**ti hatthasaṃyamamayena pakkharena samannāgato. **Kucchisaññamanabbhanto**ti kucchisaṃyamasaṅkhātena mitabhojanamayena telena abbhanto. ‘‘Abbhañjitabbo nābhi hotū’’tipi pāṭho. **Vācāsaññamakūjano**ti vācāsaṃyamena akūjano.

**Saccavākyasamattaṅgo**ti saccavākyena paripuṇṇaaṅgo akhaṇḍarathaṅgo. **Apesuññasusaññato**ti apesuññena suṭṭhu saññato samussito. **Girāsakhilanelaṅgo**ti sakhilāya saṇhavācāya niddosaṅgo maṭṭharathaṅgo. **Mitabhāṇisilesito** mitabhāṇasaṅkhātena silesena suṭṭhu sambandho. **Saddhālobhasusaṅkhāro**ti kammaphalasaddahanasaddhāmayena ca alobhamayena ca sundarena alaṅkārena samannāgato. **Nivātañjalikubbaro**ti sīlavantānaṃ nivātamayena ceva añjalikammamayena ca kubbarena samannāgato. **Athaddhatānatīsāko**ti sakhilasammodabhāvasaṅkhātāya athaddhatāya anataīso, thokanataīsoti attho. **Sīlasaṃvaranandhano**ti akhaṇḍapañcasīlacakkhundriyādisaṃvarasaṅkhātāya nandhanarajjuyā samannāgato.

**Akkodhanamanugghātī**ti akkodhanabhāvasaṅkhātena anugghātena samannāgato. **Dhammapaṇḍara-chattako**ti dasakusaladhammasaṅkhātena paṇḍaracchattena samannāgato. **Bāhusaccamapālambo**ti atthasannissitabahussutabhāvamayena apālambena samannāgato. **Ṭhitacittamupādhiyo**ti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato. **Kālaññutācittasāro**ti ‘‘ayaṃ dānassa dinnakālo, ayaṃ sīlassa rakkhanakālo’’ti evaṃ kālaññutāsaṅkhātena kālaṃ jānitvā katena cittena {pb:M:7.0148} kusalasārena samannāgato. Idaṃ vuttaṃ hoti – yathā, mahārāja, rathassa nāma āṇiṃ ādiṃ katvā dabbasambhārajātaṃ parisuddhaṃ sāramayañca icchitabbaṃ, evañhi so ratho addhānakkhamo hoti, evaṃ tavapi kāyaratho kālaṃ jānitvā katena cittena parisuddhena dānādikusalasārena samannāgato hotūti. **Vesārajjatidaṇḍako**ti parisamajjhe kathentassapi visāradabhāvasaṅkhātena tidaṇḍena {pb:V:7.0144} samannāgato. **Nivātavuttiyottako**ti ovāde pavattanasaṅkhātena mudunā dhurayottena samannāgato{pb:P:6.0254}. Mudunā hi dhurayottena baddharathaṃ sindhavā sukhaṃ vahanti, evaṃ tava kāyarathopi paṇḍitānaṃ ovādappavattitāya ābaddho sukhaṃ yātūti attho. **Anatimānayugo lahū**ti anatimānasaṅkhātena lahukena yugena samannāgato.

**Alīnacittasanthāro**ti yathā ratho nāma dantamayena uḷārena santhārena sobhati, evaṃ tava kāyarathopi dānādinā alīnaasaṅkuṭitacittasanthāro hotu. **Vuddhisevī rajohato**ti yathā ratho nāma visamena rajuṭṭhānamaggena gacchanto rajokiṇṇo na sobhati, samena virajena maggena gacchanto sobhati, evaṃ tava kāyarathopi paññāvuddhisevitāya samatalaṃ ujumaggaṃ paṭipajjitvā hatarajo hotu. **Satipatodo dhīrassā**ti paṇḍitassa tava tasmiṃ kāyarathe supatiṭṭhitasatipatodo hotu. **Dhiti yogo ca rasmiyo**ti abbocchinnavīriyasaṅkhātā dhiti ca hitappaṭipattiyaṃ yuñjanabhāvasaṅkhāto yogo ca tava tasmiṃ kāyarathe vaṭṭitā thirā rasmiyo hontu. **Mano dantaṃ pathaṃ neti, samadantehi vāhibhī**ti yathā ratho nāma visamadantehi sindhavehi uppathaṃ yāti, samadantehi samasikkhitehi yutto ujupathameva anveti, evaṃ manopi dantaṃ nibbisevanaṃ kummaggaṃ pahāya ujumaggaṃ gaṇhāti. Tasmā sudantaṃ ācārasampannaṃ cittaṃ tava kāyarathassa sindhavakiccaṃ sādhetu. **Icchālobho cā**ti appattesu vatthūsu icchā, pattesu lobhoti ayaṃ icchā ca lobho ca kummaggo nāma. Kuṭilo anujumaggo apāyameva neti. Dasakusalakammapathavasena pana aṭṭhaṅgikamaggavasena vā pavatto sīlasaṃyamo ujumaggo nāma. So tava kāyarathassa maggo hotu.

**Rūpe**ti {pb:M:7.0149} etesu manāpiyesu rūpādīsu kāmaguṇesu nimittaṃ gahetvā dhāvantassa tava kāyarathassa uppathaṃ paṭipannassa rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu. Sā hi taṃ uppathagamanato nivāretvā ujuṃ sucaritamaggaṃ āropessati. **Tattha attāva sārathī**ti tasmiṃ pana te kāyarathe añño sārathi nāma natthi, tava attāva sārathi hotu. **Sace etena yānenā**ti mahārāja, yassetaṃ evarūpaṃ yānaṃ sace atthi, etena yānena. **Samacariyā daḷhā dhitī**ti yassa samacariyā ca dhiti ca daḷhā hoti thirā, so etena yānena yasmā esa ratho sabbakāmaduho rāja, yathādhippete sabbakāme deti, tasmā na jātu nirayaṃ vaje, ekaṃsenetaṃ dhārehi, evarūpena yānena nirayaṃ na gacchasīti attho. Iti kho, mahārāja, yaṃ maṃ avaca ‘‘ācikkha me, nārada, suddhimaggaṃ, yathā ahaṃ no niraye pateyya’’nti, ayaṃ te so mayā anekapariyāyena akkhātoti.

Evamassa {pb:V:7.0145} dhammaṃ desetvā micchādiṭṭhiṃ jahāpetvā sīle patiṭṭhāpetvā ‘‘ito paṭṭhāya pāpamitte pahāya kalyāṇamitte upasaṅkama, niccaṃ appamatto hohī’’ti ovādaṃ datvā rājadhītu guṇaṃ vaṇṇetvā rājaparisāya {pb:P:6.0255} ca rājorodhānañca ovādaṃ datvā mahantenānubhāvena tesaṃ passantānaññeva brahmalokaṃ gato.

Satthā imaṃ dhammadesanaṃ āharitvā ‘‘na, bhikkhave, idāneva, pubbepi mayā diṭṭhijālaṃ bhinditvā uruvelakassapo damitoyevā’’ti vatvā jātakaṃ samodhānento imā gāthā abhāsi –

::hangnum
1343\.
::

::gatha1
‘‘Alāto devadattosi, sunāmo āsi bhaddaji;
::

::gathalast
Vijayo sāriputtosi, moggallānosi bījako.
::

::hangnum
1344\.
::

::gatha1
‘‘Sunakkhatto licchaviputto, guṇo āsi acelako;
::

::gathalast
Ānando sā rucā āsi, yā rājānaṃ pasādayi.
::

::hangnum
1345\.
::

::gatha1
‘‘Uruvelakassapo rājā, pāpadiṭṭhi tadā ahu;
::

::gathalast
Mahābrahmā bodhisatto, evaṃ dhāretha jātaka’’nti.
::

::centre
Mahānāradakassapajātakavaṇṇanā aṭṭhamā.
::



[546] 9. Vidhurajātakavaṇṇanā

::centre
Catuposathakaṇḍaṃ
::

**Paṇḍu** {pb:V:7.0146}{pb:M:7.0151} **kisiyāsi dubbalā**ti idaṃ satthā jetavane viharanto attano paññāpāramiṃ ārabbha kathesi. Ekadivasañhi bhikkhū dhammasabhāyaṃ kathaṃ samuṭṭhāpesuṃ ‘‘āvuso, satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano, attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane katvā tīsu saraṇesu ceva sīlesu ca patiṭṭhāpetvā amatagāmimaggaṃ paṭipādesī’’ti. Satthā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṃ, bhikkhave, yaṃ tathāgato paramābhisambodhippatto parappavādaṃ bhinditvā khattiyādayo dameyya. Purimabhavasmiñhi bodhiñāṇaṃ pariyesantopi tathāgato paññavā parappavādamaddanoyeva. Tathā hi ahaṃ vidhurakāle saṭṭhiyojanubbedhe kāḷapabbatamuddhani puṇṇakaṃ nāma yakkhasenāpatiṃ attano ñāṇabaleneva dametvā nibbisevanaṃ katvā pañcasīlesu patiṭṭhāpento attano jīvitaṃ dāpesi’’nti vatvā tehi yācito atītaṃ āhari.

Atīte kururaṭṭhe indapatthanagare dhanañcayakorabyo nāma rājā rajjaṃ kāresi. Vidhurapaṇḍito nāma amacco tassa atthadhammānusāsako ahosi. So madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya {pb:P:6.0256} attano madhuradhammadesanāya palobhetvā tesaṃ sakasakarajjāni gantuṃ adadamāno buddhalīlāya mahājanassa dhammaṃ desento mahantena yasena tasmiṃ nagare paṭivasi.

Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṃ disvā himavantaṃ pavisitvā isipabbajjaṃ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṃ vasitvā loṇambilasevanatthāya cārikaṃ {pb:M:7.0152} caramānā aṅgaraṭṭhe {pb:V:7.0147} kālacampānagaraṃ patvā rājuyyāne vasitvā punadivase bhikkhāya nagaraṃ pavisiṃsu. Tattha cattāro sahāyakā kuṭumbikā tesaṃ iriyāpathesu pasīditvā vanditvā bhikkhābhājanaṃ gahetvā ekekaṃ attano nivesane nisīdāpetvā paṇītena āhārena parivisitvā paṭiññaṃ gāhāpetvā uyyāneyeva vāsāpesuṃ. Te cattāro tāpasā catunnaṃ kuṭumbikānaṃ gehesu nibaddhaṃ bhuñjitvā divāvihāratthāya eko tāpaso tāvatiṃsabhavanaṃ gacchati, eko nāgabhavanaṃ, eko supaṇṇabhavanaṃ, eko korabyarañño migājinauyyānaṃ gacchati. Tesu yo devalokaṃ gantvā divāvihāraṃ karoti, so sakkassa yasaṃ oloketvā attano upaṭṭhākassa tameva vaṇṇeti. Yo nāgabhavanaṃ gantvā divāvihāraṃ karoti, so nāgarājassa sampattiṃ oloketvā attano upaṭṭhākassa tameva vaṇṇeti. Yo supaṇṇabhavanaṃ gantvā divāvihāraṃ karoti, so supaṇṇarājassa vibhūtiṃ oloketvā attano upaṭṭhākassa tameva vaṇṇeti. Yo dhanañcayakorabyarājassa uyyānaṃ gantvā divāvihāraṃ karoti, so dhanañcayakorabyarañño sirisobhaggaṃ oloketvā attano upaṭṭhākassa tameva vaṇṇeti.

Te cattāropi janā taṃ tadeva ṭhānaṃ patthetvā dānādīni puññāni katvā āyupariyosāne eko sakko hutvā nibbatti, eko saputtadāro nāgabhavane nāgarājā hutvā nibbatti, eko supaṇṇabhavane simbalivimāne supaṇṇarājā hutvā nibbatti. Eko dhanañcayakorabyarañño aggamahesiyā kucchimhi nibbatti. Tepi tāpasā aparihīnajjhānā kālaṃ katvā brahmaloke nibbattiṃsu. Korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṃ kāresi. So pana jūtavittako ahosi. So vidhurapaṇḍitassa ovāde ṭhatvā dānaṃ deti, sīlaṃ rakkhati, uposathaṃ upavasati.

So ekadivasaṃ samādinnuposatho ‘‘vivekamanubrūhissāmī’’ti {pb:P:6.0257} uyyānaṃ gantvā manuññaṭṭhāne nisīditvā samaṇadhammaṃ akāsi. Sakkopi samādinnuposatho ‘‘devaloke palibodho hotī’’ti manussaloke tameva uyyānaṃ āgantvā ekasmiṃ manuññaṭṭhāne nisīditvā samaṇadhammaṃ akāsi. Varuṇanāgarājāpi samādinnuposatho ‘‘nāgabhavane palibodho hotī’’ti tatthevāgantvā ekasmiṃ manuññaṭṭhāne nisīditvā {pb:M:7.0153} samaṇadhammaṃ akāsi. Supaṇṇarājāpi samādinnuposatho ‘‘supaṇṇabhavane palibodho hotī’’ti tatthevāgantvā ekasmiṃ manuññaṭṭhāne nisīditvā samaṇadhammaṃ akāsi. Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṃ oloketvā pubbasinehavasena samaggā sammodamānā hutvā aññamaññaṃ mettacittaṃ upaṭṭhapetvā madhurapaṭisanthāraṃ kariṃsu. Tesu sakko maṅgalasilāpaṭṭe nisīdi, itarepi attano attano yuttāsanaṃ ñatvā nisīdiṃsu. Atha ne sakko āha ‘‘mayaṃ cattāropi rājānova{pb:V:7.0148}, amhesu pana kassa sīlaṃ mahanta’’nti? Atha naṃ varuṇanāgarājā āha ‘‘tumhākaṃ tiṇṇaṃ janānaṃ sīlato mayhaṃ sīlaṃ mahanta’’nti. ‘‘Kimettha kāraṇa’’nti? ‘‘Ayaṃ supaṇṇarājā amhākaṃ jātānampi ajātānampi paccāmittova, ahaṃ evarūpaṃ amhākaṃ jīvitakkhayakaraṃ paccāmittaṃ disvāpi kodhaṃ na karomi, iminā kāraṇena mama sīlaṃ mahanta’’nti vatvā idaṃ dasakanipāte catuposathajātake paṭhamaṃ gāthamāha –

::gatha1
‘‘Yo kopaneyye na karoti kopaṃ, na kujjhati sappuriso kadāci;
::

::gathalast
Kuddhopi so nāvikaroti kopaṃ, taṃ ve naraṃ samaṇamāhu loke’’ti. (jā. 1.10.24);
::

Tattha **yo**ti khattiyādīsu yo koci. **Kopaneyye**ti kujjhitabbayuttake puggale khantīvādītāpaso viya kopaṃ na karoti. **Kadācī**ti yo kismiñci kāle na kujjhateva. **Kuddhopī**ti sace pana so sappuriso kujjhati, atha kuddhopi taṃ kopaṃ nāvikaroti cūḷabodhitāpaso viya. **Taṃ ve nara**nti mahārājāno taṃ ve purisaṃ samitapāpatāya loke paṇḍitā ‘‘samaṇa’’nti kathenti. Ime {pb:P:6.0258} pana guṇā mayi santi, tasmā mameva sīlaṃ mahantanti.

Taṃ sutvā supaṇṇarājā ‘‘ayaṃ nāgo mama aggabhakkho, yasmā panāhaṃ evarūpaṃ aggabhakkhaṃ disvāpi khudaṃ adhivāsetvā āhārahetu pāpaṃ na karomi, tasmā mameva sīlaṃ mahanta’’nti vatvā imaṃ gāthamāha –

::gatha1
‘‘Ūnūdaro {pb:M:7.0154} yo sahate jighacchaṃ, danto tapassī mitapānabhojano;
::

::gathalast
Āhārahetu na karoti pāpaṃ, taṃ ve naraṃ samaṇamāhu loke’’ti. (jā. 1.10.25);
::

Tattha **danto**ti indriyadamanena samannāgato. **Tapassī**ti tapanissitako. **Āhārahetū**ti atijighacchapiḷitopi yo pāpaṃ lāmakakammaṃ na karoti dhammasenāpatisāriputtatthero viya. Ahaṃ panajja āhārahetu pāpaṃ na karomi, tasmā mameva sīlaṃ mahantanti.

Tato sakko devarājā ‘‘ahaṃ nānappakāraṃ sukhapadaṭṭhānaṃ devalokasampattiṃ pahāya sīlarakkhaṇatthāya manussalokaṃ āgato, tasmā mameva sīlaṃ mahanta’’nti vatvā imaṃ gāthamāha –

::gatha1
‘‘Khiḍḍaṃ {pb:V:7.0149} ratiṃ vippajahitvāna sabbaṃ, na cālikaṃ bhāsati kiñci loke;
::

::gathalast
Vibhūsaṭṭhānā virato methunasmā, taṃ ve naraṃ samaṇamāhu loke’’ti. (jā. 1.10.26);
::

Tattha **khiḍḍa**nti kāyikavācasikakhiḍḍaṃ. **Rati**nti dibbakāmaguṇaratiṃ. **Kiñcī**ti appamattakampi. **Vibhūsaṭṭhānā**ti maṃsavibhūsā chavivibhūsāti dve vibhūsā. Tattha ajjhoharaṇīyāhāro maṃsavibhūsā nāma, mālāgandhādīni chavivibhūsā nāma, yena akusalacittena dhārīyati, taṃ tassa ṭhānaṃ, tato virato methunasevanato ca yo paṭivirato. **Taṃ ve naraṃ samaṇamāhu loke**ti ahaṃ ajja devaccharāyo pahāya idhāgantvā samaṇadhammaṃ karomi, tasmā mameva sīlaṃ mahantanti. Evaṃ sakkopi attano sīlameva vaṇṇeti.

Taṃ sutvā dhanañcayarājā ‘‘ahaṃ ajja mahantaṃ pariggahaṃ soḷasasahassanāṭakitthiparipuṇṇaṃ antepuraṃ cajitvā uyyāne samaṇadhammaṃ karomi, tasmā mameva sīlaṃ mahanta’’nti vatvā imaṃ gāthamāha –

::gatha1
‘‘Pariggahaṃ {pb:P:6.0259}{pb:M:7.0155} lobhadhammañca sabbaṃ, yo ve pariññāya pariccajeti;
::

::gathalast
Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke’’ti. (jā. 1.10.27);
::

Tattha **pariggaha**nti nānappakāraṃ vatthukāmaṃ. **Lobhadhamma**nti tasmiṃ uppajjanataṇhaṃ. **Pariññāyā**ti ñātapariññā, tīraṇapariññā, pahānapariññāti imāhi tīhi pariññāhi parijānitvā. Tattha khandhādīnaṃ dukkhādisabhāvajānanaṃ ñātapariññā, tesu aguṇaṃ upadhāretvā tīraṇaṃ tīraṇapariññā, tesu dosaṃ disvā chandarāgassāpakaḍḍhanaṃ pahānapariññā. Yo imāhi tīhi pariññāhi jānitvā vatthukāmakilesakāme pariccajati, chaḍḍetvā gacchati. **Danta**nti nibbisevanaṃ. **Ṭhitatta**nti micchāvitakkābhāvena ṭhitasabhāvaṃ. **Amama**nti ahanti mamāyanataṇhārahitaṃ. **Nirāsa**nti puttadārādīsu nicchandarāgaṃ. **Taṃ ve nara**nti taṃ evarūpaṃ puggalaṃ ‘‘samaṇa’’nti vadanti.

Iti te sabbepi attano attano sīlameva mahantanti vaṇṇetvā sakkādayo dhanañcayaṃ pucchiṃsu ‘‘atthi pana, mahārāja, koci tumhākaṃ santike paṇḍito, yo no imaṃ kaṅkhaṃ vinodeyyā’’ti{pb:V:7.0150}. ‘‘Āma, mahārājāno mama atthadhammānusāsako mahāpañño asamadhuro vidhurapaṇḍito nāma atthi, so no imaṃ kaṅkhaṃ vinodessati, tassa santikaṃ gacchāmā’’ti. Atha te sabbe ‘‘sādhū’’ti sampaṭicchiṃsu. Atha sabbepi uyyānā nikkhamitvā dhammasabhaṃ gantvā pallaṅkaṃ alaṅkārāpetvā bodhisattaṃ pallaṅkavaramajjhe nisīdāpetvā paṭisanthāraṃ katvā ekamantaṃ nisinnā ‘‘paṇḍita, amhākaṃ kaṅkhā uppannā, taṃ no vinodehī’’ti vatvā imaṃ gāthamāhaṃsu –

::gatha1
‘‘Pucchāma kattāramanomapaññaṃ, kathāsu no viggaho atthi jāto;
::

::gathalast
Chindajja kaṅkhaṃ vicikicchitāni, tadajja kaṅkhaṃ vitaremu sabbe’’ti. (jā. 1.10.28);
::

Tattha **kattāra**nti kattabbayuttakakārakaṃ. **Viggaho atthi jāto**ti eko sīlaviggaho sīlavivādo uppanno atthi. **Chindajjā**ti amhākaṃ taṃ {pb:M:7.0156} kaṅkhaṃ tāni ca vicikicchitāni vajirena sineruṃ paharanto viya ajja chinda. **Vitaremū**ti vitareyyāma.

Paṇḍito {pb:P:6.0260} tesaṃ kathaṃ sutvā ‘‘mahārājāno tumhākaṃ sīlaṃ nissāya uppannaṃ vivādakathaṃ sukathitadukkathitaṃ jānissāmī’’ti vatvā imaṃ gāthamāha –

::gatha1
‘‘Ye paṇḍitā atthadasā bhavanti, bhāsanti te yoniso tattha kāle;
::

::gathalast
Kathaṃ nu kathānaṃ abhāsitānaṃ, atthaṃ nayeyyuṃ kusalā janindā’’ti. (jā. 1.10.29);
::

Tattha **atthadasā**ti atthadassanasamatthā. **Tattha kāle**ti tasmiṃ viggahe ārocite yuttappayuttakāle te paṇḍitā tamatthaṃ ācikkhantā yoniso bhāsanti. **Atthaṃ nayeyyuṃ kusalā**ti kusalā chekāpi samānā abhāsitānaṃ kathānaṃ kathaṃ nu atthaṃ ñāṇena nayeyyuṃ upaparikkheyyuṃ. **Janindā**ti rājāno ālapati. Tasmā idaṃ tāva me vadetha.

::gatha1
‘‘Kathaṃ have bhāsati nāgarājā, garuḷo pana venateyyo kimāha;
::

::gathalast
Gandhabbarājā pana kiṃ vadeti, kathaṃ pana kurūnaṃ rājaseṭṭho’’ti. (jā. 1.10.30);
::

Tattha {pb:V:7.0151} **gandhabbarājā**ti sakkaṃ sandhāyāha.

Athassa te imaṃ gāthamāhaṃsu –

::gatha1
‘‘Khantiṃ have bhāsati nāgarājā, appāhāraṃ garuḷo venateyyo;
::

::gathalast
Gandhabbarājā rativippahānaṃ, akiñcanaṃ kurūnaṃ rājaseṭṭho’’ti. (jā. 1.10.31);
::

Tassattho – paṇḍita, nāgarājā tāva kopaneyyepi puggale akuppanasaṅkhātaṃ adhivāsanakhantiṃ vaṇṇeti, garuḷo appāhāratāsaṅkhātaṃ āhārahetu {pb:M:7.0157} pāpassa akaraṇaṃ, sakko pañcakāmaguṇaratīnaṃ vippahānaṃ, kururājā nippalibodhabhāvaṃ vaṇṇetīti.

Atha tesaṃ kathaṃ sutvā mahāsatto imaṃ gāthamāha –

::gatha1
‘‘Sabbāni etāni subhāsitāni, na hettha dubbhāsitamatthi kiñci;
::

::gatha2
Yasmiñca etāni patiṭṭhitāni, arāva {pb:P:6.0261} nābhyā susamohitāni;
::

::gathalast
Catubbhi dhammehi samaṅgibhūtaṃ, taṃ ve naraṃ samaṇamāhu loke’’ti. (jā. 1.10.32);
::

Tattha **etānī**ti etāni cattāripi guṇajātāni yasmiṃ puggale sakaṭanābhiyaṃ suṭṭhu samohitāni arā viya patiṭṭhitāni, catūhipetehi dhammehi samannāgataṃ puggalaṃ paṇḍitā ‘‘samaṇa’’nti āhu loketi.

Evaṃ mahāsatto catunnampi sīlaṃ ekasamameva akāsi. Taṃ sutvā cattāropi rājāno tassa tuṭṭhā thutiṃ karontā imaṃ gāthamāhaṃsu –

::gatha1
‘‘Tuvañhi seṭṭho tvamanuttarosi, tvaṃ dhammagū dhammavidū sumedho;
::

::gatha2
Paññāya pañhaṃ samadhiggahetvā, acchecchi dhīro vicikicchitāni;
::

Acchecchi kaṅkhaṃ vicikicchitāni, cundo yathā nāgadantaṃ kharenā’’ti. (jā. 1.10.33).

Tattha {pb:V:7.0152} **tvamanuttarosī**ti tvaṃ anuttaro asi, natthi tayā uttaritaro nāma. **Dhammagū**ti dhammassa gopako ceva dhammaññū ca. **Dhammavidū**ti pākaṭadhammo. **Sumedho**ti sundarapañño **paññāyā**ti attano paññāya amhākaṃ pañhaṃ suṭṭhu adhigaṇhitvā ‘‘idamettha kāraṇa’’nti yathābhūtaṃ ñatvā. **Acchecchī**ti tvaṃ dhīro amhākaṃ vicikicchitāni chindi, evaṃ chindanto ca ‘‘chindajja kaṅkhaṃ vicikicchitānī’’ti idaṃ amhākaṃ āyācanaṃ sampādento acchecchi kaṅkhaṃ vicikicchitāni{pb:M:7.0158}. **Cundo yathā nāgadantaṃ kharenā**ti yathā dantakāro kakacena hatthidantaṃ chindeyya, evaṃ chindīti attho.

Evaṃ te cattāropi rājāno tassa pañhabyākaraṇena tuṭṭhamānasā ahesuṃ. Atha naṃ sakko dibbadukūlena pūjesi, garuḷo suvaṇṇamālāya, varuṇo nāgarājā maṇinā, dhanañcayarājā gavasahassādīhi pūjesi. Tenevāha –

::gatha1
‘‘Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;
::

::gathalast
Pañhassa veyyākaraṇena tuṭṭho, dadāmi te dhammapūjāya dhīra.
::

::gatha1
‘‘Suvaṇṇamālaṃ satapattaphullitaṃ, sakesaraṃ ratnasahassamaṇḍitaṃ;
::

::gathalast
Pañhassa veyyākaraṇena tuṭṭho, dadāmi te dhammapūjāya dhīra.
::

::gatha1
‘‘Maṇiṃ anagghaṃ ruciraṃ pabhassaraṃ, kaṇṭhāvasattaṃ maṇibhūsitaṃ me;
::

::gathalast
Pañhassa veyyākaraṇena tuṭṭho, dadāmi te dhammapūjāya dhīra.
::

::gatha1
‘‘Gavaṃ sahassaṃ usabhañca nāgaṃ, ājaññayutte ca rathe dasa ime;
::

::gathalast
Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.10.34-37);
::

Evaṃ sakkādayo {pb:P:6.0262} mahāsattaṃ pūjetvā sakaṭṭhānameva agamiṃsu.

::centre
Catuposathakaṇḍaṃ niṭṭhitaṃ.
::

::centre
Dohaḷakaṇḍaṃ
::

Tesu {pb:V:7.0153}{pb:M:7.0159} nāgarājassa bhariyā vimalādevī nāma. Sā tassa gīvāya piḷandhanamaṇiṃ apassantī pucchi ‘‘deva, kahaṃ pana te maṇī’’ti? ‘‘Bhadde, candabrāhmaṇaputtassa vidhurapaṇḍitassa dhammakathaṃ sutvā pasannacitto ahaṃ tena maṇinā taṃ pūjesiṃ. Na kevalañca ahameva, sakkopi taṃ dibbadukūlena pūjesi, supaṇṇarājā suvaṇṇamālāya, dhanañcayarājā gavassasahassādīhi pūjesī’’ti. ‘‘Dhammakathiko so, devā’’ti. ‘‘Bhadde, kiṃ vadesi, jambudīpatale buddhuppādo viya pavattati, sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā viya attano attano rajjāni gantuṃ na icchanti, evarūpo so madhuradhammakathiko’’ti tassa guṇaṃ vaṇṇesi. Sā vidhurapaṇḍitassa guṇakathaṃ sutvā tassa dhammakathaṃ sotukāmā hutvā cintesi ‘‘sacāhaṃ vakkhāmi ‘deva, tassa dhammakathaṃ sotukāmā, idha naṃ ānehī’ti, na metaṃ ānessati. Yaṃnūnāhaṃ ‘tassa me hadaye dohaḷo uppanno’ti gilānālayaṃ kareyya’’nti. Sā tathā katvā siragabbhaṃ pavisitvā attano paricārikānaṃ saññaṃ datvā sirisayane nipajji. Nāgarājā upaṭṭhānavelāya taṃ apassanto ‘‘kahaṃ vimalā’’ti paricārikāyo pucchitvā ‘‘gilānā, devā’’ti vutte uṭṭhāyāsanā tassā santikaṃ gantvā sayanapasse nisīditvā sarīraṃ parimajjanto paṭhamaṃ gāthamāha –

::hangnum
1346\.
::

::gatha1
‘‘Paṇḍu kisiyāsi dubbalā, vaṇṇarūpaṃ na tavedisaṃ pure;
::

::gathalast
Vimale akkhāhi pucchitā, kīdisī tuyhaṃ sarīravedanā’’ti.
::

Tattha **paṇḍū**ti paṇḍupalāsavaṇṇā. **Kisiyā**ti kisā. **Dubbalā**ti appathāmā. **Vaṇṇarūpaṃ na tavedisaṃ pure**ti tava vaṇṇasaṅkhātaṃ rūpaṃ pure edisaṃ na hoti, niddosaṃ anavajjaṃ, taṃ idāni parivattitvā amanuññasabhāvaṃ jātaṃ. **Vimale**ti taṃ ālapati.

Athassa {pb:M:7.0160} sā ācikkhantī dutiyaṃ gāthamāha –

::hangnum
1347\.
::

::gatha1
‘‘Dhammo {pb:P:6.0263} manujesu mātīnaṃ, dohaḷo nāma janinda vuccati;
::

::gathalast
Dhammāhaṭaṃ nāgakuñjara, vidhurassa hadayābhipatthaye’’ti.
::

Tattha {pb:V:7.0154} **dhammo**ti sabhāvo. **Mātīna**nti itthīnaṃ. **Janindā**ti nāgajanassa inda. **Dhammāhaṭaṃ nāgakuñjara, vidhurassa hadayābhipatthaye**ti nāgaseṭṭha, ahaṃ dhammena samena asāhasikakammena āhaṭaṃ vidhurassa hadayaṃ abhipatthayāmi, taṃ me labhamānāya jīvitaṃ atthi, alabhamānāya idheva maraṇanti tassa paññaṃ sandhāyevamāha –

Taṃ sutvā nāgarājā tatiyaṃ gāthamāha –

::hangnum
1348\.
::

::gatha1
‘‘Candaṃ kho tvaṃ dohaḷāyasi, sūriyaṃ vā atha vāpi mālutaṃ;
::

::gathalast
Dullabhañhi vidhurassa dassanaṃ, ko vidhuramidha mānayissatī’’ti.
::

Tattha **dullabhañhi vidhurassa dassana**nti asamadhurassa vidhurassa dassanameva dullabhaṃ. Tassa hi sakalajambudīpe rājāno dhammikaṃ rakkhāvaraṇaguttiṃ paccupaṭṭhāpetvā vicaranti, passitumpi naṃ koci na labhati, taṃ ko idha ānayissatīti vadati.

Sā tassa vacanaṃ sutvā ‘‘alabhamānāya me idheva maraṇa’’nti parivattitvā piṭṭhiṃ datvā sāḷakakaṇṇena mukhaṃ pidahitvā nipajji. Nāgarājā anattamano sirigabbhaṃ pavisitvā sayanapiṭṭhe nisinno ‘‘vimalā vidhurapaṇḍitassa hadayamaṃsaṃ āharāpetī’’ti saññī hutvā ‘‘paṇḍitassa hadayaṃ alabhantiyā vimalāya jīvitaṃ natthi, kathaṃ nu kho tassa hadayamaṃsaṃ labhissāmī’’ti cintesi. Athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṃ āgantvā pitaraṃ vanditvā ekamantaṃ ṭhitā, sā tassa indriyavikāraṃ disvā ‘‘tāta, ativiya domanassappattosi, kiṃ nu kho kāraṇa’’nti pucchantī imaṃ gāthamāha –

::hangnum
1349\.
::

::gatha1
‘‘Kiṃ {pb:M:7.0161} nu tāta tuvaṃ pajjhāyasi, padumaṃ hatthagataṃva te mukhaṃ;
::

::gathalast
Kiṃ nu dummanarūposi {pb:P:6.0264} issara, mā tvaṃ soci amittatāpanā’’ti.
::

Tattha **pajjhāyasī**ti punappunaṃ cintesi. **Hatthagata**nti hatthena parimadditaṃ padumaṃ viya te mukhaṃ jātaṃ. **Issarā**ti pañcayojanasatikassa mandiranāgabhavanassa, sāmīti.

Dhītu vacanaṃ sutvā nāgarājā tamatthaṃ ārocento āha –

::hangnum
1350\.
::

::gatha1
‘‘Mātā {pb:V:7.0155} hi tava irandhati, vidhurassa hadayaṃ dhaniyati;
::

::gathalast
Dullabhañhi vidhurassa dassanaṃ, ko vidhuramidha mānayissatī’’ti.
::

Tattha **dhaniyatī**ti pattheti icchati.

Atha naṃ nāgarājā ‘‘amma, mama santike vidhuraṃ ānetuṃ samattho natthi, tvaṃ mātu jīvitaṃ dehi, vidhuraṃ ānetuṃ samatthaṃ bhattāraṃ pariyesāhī’’ti uyyojento upaḍḍhagāthamāha –

::hangnum
1351\.
::

::gatha1
‘‘Tassa bhattupariyesanaṃ cara, yo vidhuramidha mānayissatī’’ti.
::

Tattha **carā**ti vicara.

Iti so kilesābhiratabhāvena dhītu ananucchavikaṃ kathaṃ kathesi. Tamatthaṃ pakāsento satthā āha –

::gathalast
‘‘Pituno ca sā sutvāna vākyaṃ, rattiṃ nikkhamma avassutiṃ carī’’ti.
::

Tattha **avassuti**nti bhikkhave, sā nāgamāṇavikā pitu vacanaṃ sutvā pitaraṃ assāsetvā mātu santikaṃ gantvā tampi assāsetvā attano sirigabbhaṃ gantvā sabbālaṅkārehi attānaṃ alaṅkaritvā ekaṃ kusumbharattavatthaṃ nivāsetvā ekaṃ ekaṃse katvā tameva rattiṃ udakaṃ dvidhā katvā nāgabhavanato nikkhamma {pb:M:7.0162} himavantappadese samuddatīre ṭhitaṃ saṭṭhiyojanubbedhaṃ ekagghanaṃ kāḷapabbataṃ nāma añjanagiriṃ gantvā avassutiṃ cari kilesaavassutiṃ bhattupariyesanaṃ carīti attho.

Carantī {pb:P:6.0265} ca yāni himavante vaṇṇagandhasampannāni pupphāni, tāni āharitvā sakalapabbataṃ maṇiagghiyaṃ viya alaṅkaritvā uparitale pupphasanthāraṃ katvā manoramenākārena naccitvā madhuragītaṃ gāyantī sattamaṃ gāthamāha –

::hangnum
1352\.
::

::gatha1
‘‘Ke gandhabbe rakkhase ca nāge, ke kimpurise cāpi mānuse;
::

::gathalast
Ke paṇḍite sabbakāmadade, dīgharattaṃ bhattā me bhavissatī’’ti.
::

Tattha {pb:V:7.0156} **ke gandhabbe rakkhase ca nāge**ti ko gandhabbo vā rakkhaso vā nāgo vā. **Ke paṇḍite sabbakāmadade**ti ko etesu gandhabbādīsu paṇḍito sabbakāmaṃ dātuṃ samattho, so vidhurassa hadayamaṃsadohaḷiniyā mama mātu manorathaṃ matthakaṃ pāpetvā mayhaṃ dīgharattaṃ bhattā bhavissatīti.

Tasmiṃ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṃ manomayasindhavaṃ abhiruyha kāḷapabbatamatthakena yakkhasamāgamaṃ gacchanto taṃ tāya gītasaddaṃ assosi. Anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṃ āhacca aṭṭhāsi. So tāya paṭibaddhacitto hutvā nivattitvā sindhavapiṭṭhe nisinnova ‘‘bhadde, ahaṃ mama paññāya dhammena samena vidhurassa hadayaṃ ānetuṃ samatthomhi, tvaṃ mā cintayī’’ti taṃ assāsento aṭṭhamaṃ gāthamāha –

::hangnum
1353\.
::

::gatha1
‘‘Assāsa hessāmi te pati, bhattā te hessāmi anindalocane;
::

::gathalast
Paññā hi mamaṃ tathāvidhā, assāsa hessasi bhariyā mamā’’ti.
::

Tattha {pb:M:7.0163} **anindalocane**ti aninditabbalocane. **Tathāvidhā**ti vidhurassa hadayamaṃsaṃ āharaṇasamatthā.

Atha naṃ irandhatī ‘‘tena hi ehi, gacchāma me pitu santika’’nti ānesi. Tamatthaṃ pakāsento satthā āha –

::hangnum
1354\.
::

::gatha1
‘‘Avacāsi puṇṇakaṃ irandhatī, pubbapathānugatena cetasā;
::

::gathalast
Ehi {pb:P:6.0266} gacchāma pitu mamantike, esova te etamatthaṃ pavakkhatī’’ti.
::

Tattha **pubbapathānugatenā**ti anantare attabhāve bhūtapubbasāmike tasmiṃ pubbapatheneva anugatena. **Ehi gacchāmā**ti bhikkhave, so yakkhasenāpati evaṃ vatvā ‘‘imaṃ assapiṭṭhiṃ āropetvā nessāmī’’ti pabbatamatthakā otaritvā tassā gahaṇatthaṃ hatthaṃ pasāresi. Sā attano hatthaṃ gaṇhituṃ adatvā tena pasāritahatthaṃ sayaṃ gahetvā ‘‘sāmi, nāhaṃ anāthā, mayhaṃ pitā varuṇo nāma nāgarājā, mātā vimalā nāma devī, ehi mama pitu santikaṃ gacchāma, eso eva te yathā amhākaṃ maṅgalakiriyāya bhavitabbaṃ, evaṃ etamatthaṃ pavakkhatī’’ti avacāsi.

Evaṃ {pb:V:7.0157} vatvā sā yakkhaṃ gahetvā pitu santikaṃ agamāsi. Tamatthaṃ pakāsento satthā āha –

::hangnum
1355\.
::

::gatha1
‘‘Alaṅkatā suvasanā, mālinī candanussadā;
::

::gathalast
Yakkhaṃ hatthe gahetvāna, pitusantikupāgamī’’ti.
::

Tattha **pitusantikupāgamī**ti attano pituno nāgarañño santikaṃ upāgami.

Puṇṇakopi yakkho paṭiharitvā nāgarājassa santikaṃ gantvā irandhatiṃ yācanto āha –

::hangnum
1356\.
::

::gatha1
‘‘Nāgavara vaco suṇohi me, patirūpaṃ paṭipajja suṅkiyaṃ;
::

::gathalast
Patthemi ahaṃ irandhatiṃ, tāya samaṅgiṃ karohi maṃ tuvaṃ.
::

::hangnum
1357\.
::

::gatha1
‘‘Sataṃ {pb:M:7.0164} hatthī sataṃ assā, sataṃ assatarīrathā;
::

::gatha2
Sataṃ valabhiyo puṇṇā, nānāratnassa kevalā;
::

::gathalast
Te nāga paṭipajjassu, dhītaraṃ dehirandhati’’nti.
::

Tattha **suṅkiya**nti attano kulapadesānurūpaṃ dhitu suṅkaṃ dhanaṃ paṭipajja gaṇha. **Samaṅgiṃ karohī**ti maṃ tāya saddhiṃ samaṅgibhūtaṃ karohi. **Valabhiyo**ti bhaṇḍasakaṭiyo. **Nānāratnassa kevalā**ti nānāratanassa sakalaparipuṇṇā.

Atha naṃ nāgarājā āha –

::hangnum
1358\.
::

::gatha1
‘‘Yāva āmantaye ñātī, mitte ca suhadajjane;
::

::gathalast
Anāmanta kataṃ kammaṃ, taṃ pacchā anutappatī’’ti.
::

Tattha **yāva āmantaye ñātī**ti bho yakkhasenāpati, ahaṃ tuyhaṃ dhītaraṃ demi, no na demi, thokaṃ pana āgamehi, yāva ñātakepi jānāpemi. **Taṃ pacchā anutappatī**ti itthiyo hi gatagataṭṭhāne abhiramantipi anabhiramantipi, anabhiratikāle ñātakādayo amhehi {pb:P:6.0267} saddhiṃ anāmantetvā {pb:V:7.0158} kataṃ kammaṃ nāma evarūpaṃ hotīti ussukkaṃ na karonti, evaṃ taṃ kammaṃ pacchā anutāpaṃ āvahatīti.

Evaṃ vatvā so bhariyāya vasanaṭṭhānaṃ gantvā tāya saddhiṃ sallapi. Tamatthaṃ pakāsento satthā āha –

::hangnum
1359\.
::

::gatha1
‘‘Tato so varuṇo nāgo, pavisitvā nivesanaṃ;
::

::gathalast
Bhariyaṃ āmantayitvāna, idaṃ vacanamabravi.
::

::hangnum
1360\.
::

::gatha1
‘‘‘Ayaṃ so puṇṇako yakkho, yācatī maṃ irandhatiṃ;
::

::gathalast
Bahunā vittalābhena, tassa dema piyaṃ mama’’’nti.
::

Tattha **pavisitvā**ti varuṇo puṇṇakaṃ tattheva ṭhapetvā sayaṃ uṭṭhāya yatthassa bhariyā nipannā, taṃ nivesanaṃ pavisitvā. **Piyaṃ mama**nti mama piyaṃ dhītaraṃ tassa bahunā vittalābhena demāti pucchati.

Vimalā {pb:M:7.0165} āha –

::hangnum
1361\.
::

::gatha1
‘‘Na dhanena na vittena, labbhā amhaṃ irandhatī;
::

::gatha2
Sace ca kho hadayaṃ paṇḍitassa, dhammena laddhā idha māhareyya;
::

::gathalast
Etena vittena kumāri labbhā, nāññaṃ dhanaṃ uttari patthayāmā’’ti.
::

Tattha **amhaṃ irandhatī**ti amhākaṃ dhītā irandhatī. **Etena vittenā**ti etena tuṭṭhikāraṇena.

So tāya saddhiṃ mantetvā punadeva puṇṇakena saddhiṃ mantesi. Tamatthaṃ pakāsento satthā āha –

::hangnum
1362\.
::

::gatha1
‘‘Tato so varuṇo nāgo, nikkhamitvā nivesanā;
::

::gathalast
Puṇṇakāmantayitvāna, idaṃ vacanamabravi.
::

::hangnum
1363\.
::

::gatha1
‘‘‘Na {pb:V:7.0159} dhanena na vittena, labbhā amhaṃ irandhatī;
::

::gatha2
Sace tuvaṃ hadayaṃ paṇḍitasa, dhammena laddhā idha māharesi;
::

::gathalast
Etena vittena kumāri labbhā, nāññaṃ dhanaṃ uttari patthayāmā’’’ti.
::

Tattha **puṇṇakāmantayitvānā**ti puṇṇakaṃ āmantayitvā.

Puṇṇako āha –

::hangnum
1364\.
::

::gatha1
‘‘Yaṃ paṇḍitotyeke vadanti loke, tameva bāloti punāhu aññe;
::

::gathalast
Akkhāhi me vippavadanti ettha, kaṃ paṇḍitaṃ nāga tuvaṃ vadesī’’ti.
::

Tattha **yaṃ** {pb:P:6.0268} **paṇḍitotyeke**ti so kira ‘‘hadayaṃ paṇḍitassā’’ti sutvā cintesi ‘‘yaṃ eke paṇḍitoti vadanti, tameva aññe bāloti kathenti. Kiñcāpi me irandhatiyā vidhuroti akkhātaṃ, tathāpi tathato jānituṃ pucchissāmi na’’nti. Tasmā evamāha.

Nāgarājā {pb:M:7.0166} āha –

::hangnum
1365\.
::

::gatha1
‘‘Korabyarājassa dhanañcayassa, yadi te suto vidhuro nāma kattā;
::

::gathalast
Ānehi taṃ paṇḍitaṃ dhammaladdhā, irandhatī padacarā te hotū’’ti.
::

Tattha **dhammaladdhā**ti dhammena labhitvā. **Padacarā**ti pādaparicārikā.

Taṃ sutvā puṇṇako somanassappatto sindhavaṃ nayanatthāya upaṭṭhākaṃ āṇāpesi. Tamatthaṃ pakāsento satthā āha –

::hangnum
1366\.
::

::gatha1
‘‘Idañca sutvā varuṇassa vākyaṃ, uṭṭhāya yakkho paramappatīto;
::

::gathalast
Tattheva santo purisaṃ asaṃsi, ānehi ājaññamidheva yutta’’nti.
::

Tattha **purisaṃ asaṃsī**ti attano upaṭṭhākaṃ āṇāpesi. **Ājañña**nti kāraṇākāraṇajānanakasindhavaṃ. **Yutta**nti kappitaṃ.

::hangnum
1367\.
::

::gatha1
‘‘Jātarūpamayā {pb:V:7.0160} kaṇṇā, kācamhicamayā khurā;
::

::gathalast
Jambonadassa pākassa, suvaṇṇassa uracchado’’ti.
::

Tattha **jātarūpamayā kaṇṇā**ti tameva sindhavaṃ vaṇṇento āha. Tassa hi manomayassa sindhavassa jātarūpamayā kaṇṇā, kācamhicamayā khurā, tassa khurā rattamaṇimayāti attho. **Jambonadassa pākassā**ti jambonadassa pakkassa rattasuvaṇṇassa uracchado.

So puriso tāvadeva taṃ sindhavaṃ ānesi. Puṇṇako taṃ abhiruyha ākāsena vessavaṇassa santikaṃ gantvā nāgabhavanaṃ vaṇṇetvā taṃ pavattiṃ ārocesi. Tassatthassa pakāsanatthaṃ idaṃ vuttaṃ –

::hangnum
1368\.
::

::gatha1
‘‘Devavāhavahaṃ yānaṃ, assamāruyha puṇṇako;
::

::gathalast
Alaṅkato kappitakesamassu, pakkāmi vehāyasamantalikkhe.
::

::hangnum
1369\.
::

::gatha1
‘‘So {pb:M:7.0167} puṇṇako kāmarāgena giddho, irandhatiṃ nāgakaññaṃ jigīsaṃ;
::

::gathalast
Gantvāna {pb:P:6.0269} taṃ bhūtapatiṃ yasassiṃ, iccabravī vessavaṇaṃ kuveraṃ.
::

::hangnum
1370\.
::

::gatha1
‘‘Bhogavatī nāma mandire, vāsā hiraññavatīti vuccati;
::

::gathalast
Nagare nimmite kañcanamaye, maṇḍalassa uragassa niṭṭhitaṃ.
::

::hangnum
1371\.
::

::gatha1
‘‘Aṭṭālakā oṭṭhagīviyo, lohitaṅkassa masāragallino;
::

::gathalast
Pāsādettha silāmayā, sovaṇṇaratanehi chāditā.
::

::hangnum
1372\.
::

::gatha1
‘‘Ambā tilakā ca jambuyo, sattapaṇṇā mucalindaketakā;
::

::gathalast
Piyaṅgu uddālakā sahā, uparibhaddakā sinduvārakā.
::

::hangnum
1373\.
::

::gatha1
‘‘Campeyyakā nāgamallikā, bhaginīmālā atha mettha koliyā;
::

::gathalast
Ete dumā pariṇāmitā, sobhayanti uragassa mandiraṃ.
::

::hangnum
1374\.
::

::gatha1
‘‘Khajjurettha {pb:V:7.0161} silāmayā, sovaṇṇadhuvapupphitā bahū;
::

::gathalast
Yattha vasatopapātiko, nāgarājā varuṇo mahiddhiko.
::

::hangnum
1375\.
::

::gatha1
‘‘Tassa komārikā bhariyā, vimalā kañcanavelliviggahā;
::

::gathalast
Kālā taruṇāva uggatā, pucimandatthanī cārudassanā.
::

::hangnum
1376\.
::

::gatha1
‘‘Lākhārasarattasucchavī{pb:M:7.0168}, kaṇikārāva nivātapupphitā;
::

::gathalast
Tidivokacarāva accharā, vijjuvabbhaghanā vinissaṭā.
::

::hangnum
1377\.
::

::gatha1
‘‘Sā {pb:P:6.0270} dohaḷinī suvimhitā, vidhurassa hadayaṃ dhaniyati;
::

::gathalast
Taṃ tesaṃ demi issara, tena te denti irandhatiṃ mama’’nti.
::

Tattha **devavāhavahaṃ yāna**nti vahitabboti vāho, devasaṅkhātaṃ vāhaṃ vahatīti devavāhavahaṃ. Yanti etenāti yānaṃ. **Kappitakesamassū**ti maṇḍanavasena susaṃvihitakesamassu. Devānaṃ pana kesamassukaraṇakammaṃ nāma natthi, vicittakathikena pana kathitaṃ. **Jigīsa**nti patthayanto. **Vessavaṇa**nti visāṇāya rājadhāniyā issararājānaṃ. **Kuvera**nti evaṃnāmakaṃ. **Bhogavatī nāmā**ti sampannabhogatāya evaṃladdhanāmaṃ. **Mandire**ti mandiraṃ, bhavananti attho. **Vāsā hiraññavatī**ti nāgarājassa vasanaṭṭhānattā vāsāti ca, kañcanavatiyā suvaṇṇapākārena parikkhittattā hiraññavatīti ca vuccati. **Nagare nimmite**ti nagaraṃ nimmitaṃ. **Kañcanamaye**ti suvaṇṇamayaṃ. **Maṇḍalassā**ti bhogamaṇḍalena samannāgatassa. **Niṭṭhita**nti karaṇapariniṭṭhitaṃ. **Oṭṭhagīviyo**ti oṭṭhagīvāsaṇṭhānena katā rattamaṇimasāragallamayā aṭṭālakā. **Pāsādetthā**ti ettha nāgabhavane pāsādā. **Silāmayā**ti maṇimayā. **Sovaṇṇaratanehī**ti suvaṇṇasaṅkhātehi ratanehi, suvaṇṇiṭṭhakāhi chāditāti attho. **Sahā**ti sahakārā. **Uparibhaddakā**ti uddālakajātikāyeva rukkhā. **Campeyyakā nāgamallikā**ti campakā ca nāgā ca mallikā ca. **Bhaginīmālā atha mettha koliyā**ti bhaginīmālā ceva atha ettha nāgabhavane koliyā nāma rukkhā ca. **Ete dumā pariṇāmitā**ti ete pupphūpagaphalūpagarukkhā aññamaññaṃ saṅghaṭṭasākhatāya pariṇāmitā ākulasamākulā. **Khajjuretthā**ti khajjurirukkhā ettha. **Silāmayā**ti indanīlamaṇimayā. **Sovaṇṇadhuvapupphitā**ti te pana suvaṇṇapupphehi niccapupphitā. **Yattha vasatopapātiko**ti yattha nāgabhavane opapātiko nāgarājā vasati. **Kañcanavelliviggahā**ti {pb:M:7.0169} suvaṇṇarāsisassirikasarīrā. **Kālā taruṇāva uggatā**ti vilāsayuttatāya mandavāteritā kālavallipallavā viya uggatā. **Pucimandatthanī**ti nimbaphalasaṇṭhānacūcukā{pb:V:7.0162}. **Lākhārasarattasucchavī**ti hatthapādatalachaviṃ sandhāya vuttaṃ. **Tidivokacarā**ti tidasabhavanacarā. **Vijjuvabbhaghanā**ti abbhaghanavalāhakantarato nissaṭā vijjulatā viya. **Taṃ tesaṃ demī**ti taṃ tassa hadayaṃ ahaṃ tesaṃ demi, evaṃ jānassu. **Issarā**ti mātulaṃ ālapati.

Iti so vessavaṇena ananuññāto gantuṃ avisahitvā taṃ anujānāpetuṃ etā ettakā gāthā kathesi. Vessavaṇo pana tassa kathaṃ na suṇāti. Kiṃkāraṇā? Dvinnaṃ devaputtānaṃ vimānaaḍḍaṃ paricchindatīti. Puṇṇako attano vacanassa assutabhāvaṃ ñatvā jinakadevaputtassa {pb:P:6.0271} santike aṭṭhāsi. Vessavaṇo aḍḍaṃ vinicchinitvā parājitaṃ anuṭṭhāpetvā itaraṃ ‘‘gaccha tvaṃ, tava vimāne vasāhī’’ti āha. Puṇṇako ‘‘gaccha tva’’nti vuttakkhaṇeyeva ‘‘mayhaṃ mātulena mama pesitabhāvaṃ jānāthā’’ti katipayadevaputte sakkhiṃ katvā heṭṭhā vuttanayeneva sindhavaṃ āharāpetvā abhiruyha pakkāmi. Tamatthaṃ pakāsento satthā āha –

::hangnum
1378\.
::

::gatha1
‘‘So puṇṇako bhūtapatiṃ yasassiṃ, āmantaya vessavaṇaṃ kuveraṃ;
::

::gathalast
Tattheva santo purisaṃ asaṃsi, ānehi ājaññamidheva yuttaṃ.
::

::hangnum
1379\.
::

::gatha1
‘‘Jātarūpamayā kaṇṇā, kācamhicamayā khurā;
::

::gathalast
Jambonadassa pākassa, suvaṇṇassa uracchado.
::

::hangnum
1380\.
::

::gatha1
‘‘Devavāhavahaṃ yānaṃ, assamāruyha puṇṇako;
::

::gathalast
Alaṅkato kappitakesamassu, pakkāmi vehāyasamantalikkhe’’ti.
::

Tattha **āmantayā**ti āmantayitvā.

So ākāsena gacchantoyeva cintesi ‘‘vidhurapaṇḍito mahāparivāro, na sakkā taṃ gaṇhituṃ, dhanañcayakorabyo pana jūtavittako, taṃ jūtena {pb:M:7.0170} jinitvā vidhuraṃ gaṇhissāmi, ghare panassa bahūni ratanāni, appagghena lakkhena jūtaṃ na kīḷissati, mahaggharatanaṃ harituṃ vaṭṭati, aññaṃ ratanaṃ rājā na gaṇhissati, rājagahassa sāmantā vepullapabbatabbhantare cakkavattirañño paribhogamaṇiratanaṃ atthi mahānubhāvaṃ, taṃ gahetvā tena rājānaṃ palobhetvā jinissāmī’’ti. So tathā akāsi. Tamatthaṃ pakāsento satthā āha –

::hangnum
1381\.
::

::gatha1
‘‘So {pb:V:7.0163} aggamā rājagahaṃ surammaṃ, aṅgassa rañño nagaraṃ durāyutaṃ;
::

::gathalast
Pahūtabhakkhaṃ bahuannapānaṃ, masakkasāraṃ viya vāsavassa.
::

::hangnum
1382\.
::

::gatha1
‘‘Mayūrakoñcāgaṇasampaghuṭṭhaṃ{pb:P:6.0272}, dijābhighuṭṭhaṃ dijasaṅghasevitaṃ;
::

::gathalast
Nānāsakuntābhirudaṃ suvaṅgaṇaṃ, pupphābhikiṇṇaṃ himavaṃva pabbataṃ.
::

::hangnum
1383\.
::

::gatha1
‘‘So puṇṇako vepulamābhirūhi, siluccayaṃ kimpurisānuciṇṇaṃ;
::

::gathalast
Anvesamāno maṇiratanaṃ uḷāraṃ, tamaddasā pabbatakūṭamajjhe’’ti.
::

Tattha **aṅgassa rañño**ti tadā aṅgassa raññova magadharajjaṃ ahosi. Tena vuttaṃ – ‘‘aṅgassa rañño nagara’’nti. **Durāyuta**nti paccatthikehi durāyuttaṃ. **Masakkasāraṃ viya vāsavassā**ti masakkasārasaṅkhāte sinerupabbatamatthake māpitattā ‘‘masakkasāra’’nti laddhanāmaṃ vāsavassa bhavanaṃ viya. **Dijābhighuṭṭha**nti aññehi ca pakkhīhi abhisaṅghuṭṭhaṃ ninnāditaṃ. **Nānāsakuntābhiruda**nti madhurassarena gāyantehi viya nānāvidhehi sakuṇehi abhirudaṃ, abhigītanti attho. **Suvaṅgaṇa**nti sundaraaṅgaṇaṃ manuññatalaṃ. **Himavaṃva pabbata**nti himavantapabbataṃ viya. **Vepulamābhirūhī**ti bhikkhave, so puṇṇako evarūpaṃ vepullapabbataṃ abhiruhi. **Pabbatakūṭamajjhe**ti pabbatakūṭaantare taṃ maṇiṃ addasa.

::hangnum
1384\.
::

::gatha1
‘‘Disvā {pb:M:7.0171} maṇiṃ pabhassaraṃ jātimantaṃ, manoharaṃ maṇiratanaṃ uḷāraṃ;
::

::gathalast
Daddallamānaṃ yasasā yasassinaṃ, obhāsatī vijjurivantalikkhe.
::

::hangnum
1385\.
::

::gatha1
‘‘Tamaggahī veḷuriyaṃ mahagghaṃ, manoharaṃ nāma mahānubhāvaṃ;
::

::gathalast
Ājaññamāruyha manomavaṇṇo, pakkāmi vehāyasamantalikkhe’’ti.
::

Tattha **manohara**nti manasābhipatthitassa dhanassa āharaṇasamatthaṃ. **Daddallamāna**nti ujjalamānaṃ. **Yasasā**ti parivāramaṇigaṇena. **Obhāsatī**ti taṃ maṇiratanaṃ ākāse vijjuriva obhāsati. **Tamaggahī**ti taṃ maṇiratanaṃ aggahesi. Taṃ pana maṇiratanaṃ kumbhiro nāma yakkho kumbhaṇḍasahassaparivāro rakkhati. So pana tena kujjhitvā olokitamatteneva bhītatasito palāyitvā cakkavāḷapabbataṃ patvā kampamāno olokento aṭṭhāsi. Iti taṃ palāpetvā puṇṇako maṇiratanaṃ aggahesi. **Manoharaṃ nāmā**ti manasā cintitaṃ dhanaṃ āharituṃ sakkotīti evaṃladdhanāmaṃ.

Iti {pb:V:7.0164} so taṃ gahetvā ākāsena gacchanto taṃ nagaraṃ patto. Tamatthaṃ pakāsento satthā āha –

::hangnum
1386\.
::

::gatha1
‘‘So aggamā nagaramindapatthaṃ, oruyhupāgacchi sabhaṃ kurūnaṃ;
::

::gathalast
Samāgate {pb:P:6.0273} ekasataṃ samagge, avhettha yakkho avikampamāno.
::

::hangnum
1387\.
::

::gatha1
‘‘Ko nīdha raññaṃ varamābhijeti, kamābhijeyyāma varaddhanena;
::

::gathalast
Kamanuttaraṃ ratanavaraṃ jināma, ko vāpi no jeti varaddhanenā’’ti.
::

Tattha {pb:M:7.0172} **oruyhupāgacchi sabhaṃ kurūna**nti bhikkhave, so puṇṇako assapiṭṭhito oruyha assaṃ adissamānarūpaṃ ṭhapetvā māṇavakavaṇṇena kurūnaṃ sabhaṃ upagato. **Ekasata**nti ekasatarājāno achambhīto hutvā ‘‘ko nīdhā’’tiādīni vadanto jūtena avhettha. **Ko nīdhā**ti ko nu imasmiṃ rājasamāgame. **Rañña**nti rājūnaṃ antare. **Varamābhijetī**ti amhākaṃ santakaṃ seṭṭharatanaṃ abhijeti, ‘‘ahaṃ jināmī’’ti vattuṃ ussahati. **Kamābhijeyyāmā**ti kaṃ vā mayaṃ jineyyāma. **Varaddhanenā**ti uttamadhanena. **Kamanuttara**nti jinanto ca kataraṃ rājānaṃ anuttaraṃ ratanavaraṃ jināma. **Ko vāpi no jetī**ti atha vā ko nāma rājā amhe varadhanena jeti. Iti so catūhi padehi korabyameva ghaṭṭeti.

Atha rājā ‘‘mayā ito pubbe evaṃ sūro hutvā kathento nāma na diṭṭhapubbo, ko nu kho eso’’ti cintetvā pucchanto gāthamāha –

::hangnum
1388\.
::

::gatha1
‘‘Kuhiṃ nu raṭṭhe tava jātibhūmi, na korabyasseva vaco tavedaṃ;
::

::gathalast
Abhītosi no vaṇṇanibhāya sabbe, akkhāhi me nāmañca bandhave cā’’ti.
::

Tattha **na korabyassevā**ti kururaṭṭhavāsikasseva tava vacanaṃ na hoti.

Taṃ sutvā itaro ‘‘ayaṃ rājā mama nāmaṃ pucchati, puṇṇako ca nāma dāso hoti. Sacāhaṃ ‘puṇṇakosmī’ti vakkhāmi, ‘esa dāso, tasmā maṃ pagabbhatāya evaṃ vadetī’ti avamaññissati, anantarātīte attabhāve nāmamassa kathessāmī’’ti cintetvā gāthamāha –

::hangnum
1389\.
::

::gatha1
‘‘Kaccāyano {pb:V:7.0165} māṇavakosmi rāja, anūnanāmo iti mavhayanti;
::

::gathalast
Aṅgesu {pb:P:6.0274} me ñātayo bandhavā ca, akkhena devasmi idhānupatto’’ti.
::

Tattha **anūnanāmo**ti na ūnanāmo. Iminā attano puṇṇakanāmameva paṭicchannaṃ katvā katheti. **Iti mavhayantī**ti iti maṃ avhayanti pakkosanti{pb:M:7.0173}. **Aṅgesū**ti aṅgaraṭṭhe kālacampānagare vasanti. **Akkhena devasmī**ti deva, jūtakīḷanatthena idha anuppattosmi.

Atha rājā ‘‘māṇava, tvaṃ jūtena jito kiṃ dassasi, kiṃ te atthī’’ti pucchanto gāthamāha –

::hangnum
1390\.
::

::gatha1
‘‘Kiṃ māṇavassa ratanāni atthi, ye taṃ jinanto hare akkhadhutto;
::

::gathalast
Bahūni rañño ratanāni atthi, te tvaṃ daliddo kathamavhayesī’’ti.
::

Tassattho – kittakāni bhoto māṇavassa ratanāni atthi, ye taṃ jinanto akkhadhutto ‘‘āharā’’ti vatvā hareyya. Rañño pana nivesane bahūni ratanāni atthi, te rājāno evaṃ bahudhane tvaṃ daliddo samāno kathaṃ jūtena avhayasīti.

Tato puṇṇako gāthamāha –

::hangnum
1391\.
::

::gatha1
‘‘Manoharo nāma maṇī mamāyaṃ, manoharaṃ maṇiratanaṃ uḷāraṃ;
::

::gathalast
Imañca ājaññamamittatāpanaṃ, etaṃ me jinitvā hare akkhadhutto’’ti.
::

Pāḷipotthakesu pana ‘‘maṇi mama vijjati lohitaṅko’’ti likhitaṃ. So pana maṇi veḷuriyo, tasmā idameva sameti.

Tattha **ājañña**nti imaṃ ājānīyassañca maṇiñcāti etaṃ me ubhayaṃ hareyya akkhadhuttoti assaṃ dassetvā evamāha.

Taṃ sutvā rājā gāthamāha –

::hangnum
1392\.
::

::gatha1
‘‘Eko {pb:V:7.0166} maṇī māṇava kiṃ karissati, ājāniyeko pana kiṃ karissati;
::

::gathalast
Bahūni rañño maṇiratanāni atthi, ājāniyā vātajavā anappakā’’ti.
::

::centre
Dohaḷakaṇḍaṃ niṭṭhitaṃ.
::

::centre
Maṇikaṇḍaṃ
::

So {pb:P:6.0275}{pb:M:7.0174} rañño kathaṃ sutvā ‘‘mahārāja, kiṃ nāma etaṃ vadetha, eko asso assasahassaṃ lakkhaṃ hoti, eko maṇi maṇisahassaṃ lakkhaṃ hoti. Na hi sabbe assā ekasadisā, imassa tāva javaṃ passathā’’ti vatvā assaṃ abhiruhitvā pākāramatthakena pesesi. Sattayojanikaṃ nagaraṃ assehi gīvāya gīvaṃ paharantehi parikkhittaṃ viya ahosi. Athānukkamena assopi na paññāyi, yakkhopi na paññāyi, udare baddharattapaṭova paññāyi. So assato oruyha ‘‘diṭṭho, mahārāja, assassa vego’’ti vatvā ‘‘āma, diṭṭho’’ti vutte ‘‘idāni puna passa, mahārājā’’ti vatvā assaṃ antonagare uyyāne pokkharaṇiyā udakapiṭṭhe pesesi, khuraggāni atementova pakkhandi. Atha naṃ padumapattesu vicarāpetvā pāṇiṃ paharitvā hatthaṃ pasāresi, asso āgantvā pāṇitale patiṭṭhāsi. Tato ‘‘vaṭṭate evarūpaṃ assaratanaṃ narindā’’ti vatvā ‘‘vaṭṭatī’’ti vutte ‘‘mahārāja, assaratanaṃ tāva tiṭṭhatu, maṇiratanassa mahānubhāvaṃ passā’’ti vatvā tassānubhāvaṃ pakāsento āha –

::hangnum
1393\.
::

::gatha1
‘‘Idañca me maṇiratanaṃ, passa tvaṃ dvipaduttama;
::

::gathalast
Itthīnaṃ viggahā cettha, purisānañca viggahā.
::

::hangnum
1394\.
::

::gatha1
‘‘Migānaṃ viggahā cettha, sakuṇānañca viggahā;
::

::gathalast
Nāgarājā supaṇṇā ca, maṇimhi passa nimmita’’nti.
::

Tattha **itthīna**nti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti, tāni dassento evamāha. **Nimmita**nti idaṃ evarūpaṃ accherakaṃ maṇimhi nimmitaṃ passa.

‘‘Aparampi passāhī’’ti vatvā gāthā āha –

::hangnum
1395\.
::

::gatha1
‘‘Hatthānīkaṃ {pb:V:7.0167} rathānīkaṃ, asse pattī ca vammine;
::

::gathalast
Caturaṅginimaṃ senaṃ, maṇimhi passa nimmitaṃ.
::

::hangnum
1396\.
::

::gatha1
‘‘Hatthārohe {pb:M:7.0175} anīkaṭṭhe, rathike pattikārake;
::

::gathalast
Balaggāni viyūḷhāni, maṇimhi passa nimmita’’nti.
::

Tattha **balaggānī**ti balāneva. **Viyūḷhānī**ti byūhavasena ṭhitāni.

::hangnum
1397\.
::

::gatha1
‘‘Puraṃ {pb:P:6.0276} uddhāpasampannaṃ, bahupākāratoraṇaṃ;
::

::gathalast
Siṅghāṭake subhūmiyo, maṇimhi passa nimmitaṃ.
::

::hangnum
1398\.
::

::gatha1
‘‘Esikā parikhāyo ca, palikhaṃ aggaḷāni ca;
::

::gathalast
Aṭṭālake ca dvāre ca, maṇimhi passa nimmita’’nti.
::

Tattha **pura**nti nagaraṃ. **Uddhāpasampanna**nti pākāravatthunā sampannaṃ. **Bahupākāratoraṇa**nti uccapākāratoraṇanagaradvārena sampannaṃ. **Siṅghāṭake**ti vīthicatukkāni. **Subhūmiyo**ti nagarūpacāre vicittā ramaṇīyabhūmiyo. **Esikā**ti nagaradvāresu uṭṭhāpite esikatthambhe. **Palikha**nti palighaṃ, ayameva vā pāṭho. **Aggaḷānī**ti nagaradvārakavāṭāni. **Dvāre cā**ti gopurāni ca.

::hangnum
1399\.
::

::gatha1
‘‘Passa toraṇamaggesu, nānādijagaṇā bahū;
::

::gathalast
Haṃsā koñcā mayūrā ca, cakkavākā ca kukkuhā.
::

::hangnum
1400\.
::

::gatha1
‘‘Kuṇālakā bahū citrā, sikhaṇḍī jīvajīvakā;
::

::gathalast
Nānādijagaṇākiṇṇaṃ, maṇimhi passa nimmita’’nti.
::

Tattha **toraṇamaggesū**ti etasmiṃ nagare toraṇaggesu. **Kuṇālakā**ti kāḷakokilā. **Citrā**ti citrapattakokilā.

::hangnum
1401\.
::

::gatha1
‘‘Passa nagaraṃ supākāraṃ, abbhutaṃ lomahaṃsanaṃ;
::

::gathalast
Samussitadhajaṃ rammaṃ, soṇṇavālukasanthataṃ.
::

::hangnum
1402\.
::

::gatha1
‘‘Passettha {pb:V:7.0168} paṇṇasālāyo, vibhattā bhāgaso mitā;
::

::gathalast
Nivesane nivese ca, sandhibyūhe pathaddhiyo’’ti.
::

Tattha **supākāra**nti kañcanapākāraparikkhittaṃ. **Paṇṇasālāyo**ti nānābhaṇḍapuṇṇe āpaṇe. **Nivesane nivese cā**ti gehāni ceva gehavatthūni ca. **Sandhibyūhe**ti gharasandhiyo ca anibbiddharacchā ca. **Pathaddhiyo**ti nibbiddhavīthiyo.

::hangnum
1403\.
::

::gatha1
‘‘Pānāgāre {pb:M:7.0176} ca soṇḍe ca, sūnā odaniyā gharā;
::

::gathalast
Vesī ca gaṇikāyo ca, maṇimhi passa nimmitaṃ.
::

::hangnum
1404\.
::

::gatha1
‘‘Mālākāre ca rajake, gandhike atha dussike;
::

::gathalast
Suvaṇṇakāre maṇikāre, maṇimhi passa nimmitaṃ.
::

::hangnum
1405\.
::

::gatha1
‘‘Āḷārike ca sūde ca, naṭanāṭakagāyino;
::

::gathalast
Pāṇissare kumbhathūnike, maṇimhi passa nimmita’’nti.
::

Tattha **soṇḍe cā**ti attano anurūpehi kaṇṭhakaṇṇapilandhanehi samannāgate āpānabhūmiṃ {pb:P:6.0277} sajjetvā nisinne surāsoṇḍe ca. **Āḷārike**ti pūvapāke. **Sūde**ti bhattakārake. **Pāṇissare**ti pāṇippahārena gāyante. **Kumbhathūnike**ti ghaṭadaddarivādake.

::hangnum
1406\.
::

::gatha1
‘‘Passa bherī mudiṅgā ca, saṅkhā paṇavadindimā;
::

::gathalast
Sabbañca tāḷāvacaraṃ, maṇimhi passa nimmitaṃ.
::

::hangnum
1407\.
::

::gatha1
‘‘Sammatālañca vīṇañca, naccagītaṃ suvāditaṃ;
::

::gathalast
Tūriyatāḷitasaṅghuṭṭhaṃ, maṇimhi passa nimmitaṃ.
::

::hangnum
1408\.
::

::gatha1
‘‘Laṅghikā muṭṭhikā cettha, māyākārā ca sobhiyā;
::

::gathalast
Vetālike ca jalle ca, maṇimhi passa nimmita’’nti.
::

Tattha **sammatālañcā**ti khadirādisammañceva kaṃsatālañca. **Tūriyatāḷitasaṅghuṭṭha**nti nānātūriyānaṃ {pb:V:7.0169} tāḷitehi saṅghuṭṭhaṃ. **Muṭṭhikā**ti muṭṭhikamallā. **Sobhiyā**ti nagarasobhanā itthī ca sampannarūpā purisā ca. **Vetālike**ti vetālauṭṭhāpake. **Jalle**ti massūni karonte nhāpite.

::hangnum
1409\.
::

::gatha1
‘‘Samajjā cettha vattanti, ākiṇṇā naranāribhi;
::

::gathalast
Mañcātimañce bhūmiyo, maṇimhi passa nimmita’’nti.
::

Tattha **mañcātimañce**ti mañcānaṃ upari baddhamañce. **Bhūmiyo**ti ramaṇīyā samajjabhūmiyo.

::hangnum
1410\.
::

::gatha1
‘‘Passa {pb:M:7.0177} malle samajjasmiṃ, phoṭente diguṇaṃ bhujaṃ;
::

::gathalast
Nihate nihatamāne ca, maṇimhi passa nimmita’’nti.
::

Tattha **samajjasmi**nti mallaraṅge. **Nihate**ti nihanitvā jinitvā ṭhite. **Nihatamāne**ti parājite.

::hangnum
1411\.
::

::gatha1
‘‘Passa pabbatapādesu, nānāmigagaṇā bahū;
::

::gathalast
Sīhā byagghā varāhā ca, acchakokataracchayo.
::

::hangnum
1412\.
::

::gatha1
‘‘Palāsādā gavajā ca, mahiṃsā rohitā rurū;
::

::gathalast
Eṇeyyā ca varāhā ca, gaṇino nīkasūkarā.
::

::hangnum
1413\.
::

::gatha1
‘‘Kadalimigā bahū citrā, biḷārā sasakaṇṭakā;
::

::gathalast
Nānāmigagaṇākiṇṇaṃ, maṇimhi passa nimmita’’nti.
::

Tattha **palāsādā**ti khaggamigā. ‘‘Palatā’’tipi pāṭho. **Gavajā**ti gavayā. **Varāhā**ti ekā migajātikā. Tathā gaṇino ceva nīkasūkarā ca. **Bahū citrā**ti nānappakārā citrā migā. **Biḷārā**ti araññabiḷārā. **Sasakaṇṭakā**ti sasā ca kaṇṭakā ca.

::hangnum
1414\.
::

::gatha1
‘‘Najjāyo {pb:P:6.0278} suppatitthāyo, soṇṇavālukasanthatā;
::

::gathalast
Acchā savanti ambūni, macchagumbanisevitā.
::

::hangnum
1415\.
::

::gatha1
‘‘Kumbhīlā {pb:V:7.0170} makarā cettha, susumārā ca kacchapā;
::

::gathalast
Pāṭhīnā pāvusā macchā, balajā muñcarohitā’’ti.
::

Tattha **najjāyo**ti nadiyo. **Soṇṇavālukasanthatā**ti suvaṇṇavālukāya santhatatalā. **Kumbhīlā**ti ime evarūpā jalacarā antonadiyaṃ vicaranti, tepi maṇimhi passāhīti.

::hangnum
1416\.
::

::gatha1
‘‘Nānādijagaṇākiṇṇā, nānādumagaṇāyutā;
::

::gathalast
Veḷuriyakarodāyo, maṇimhi passa nimmita’’nti.
::

Tattha {pb:M:7.0178} **veḷuriyakarodāyo**ti veḷuriyapāsāṇe paharitvā saddaṃ karontiyo evarūpā najjāyoti.

::hangnum
1417\.
::

::gatha1
‘‘Passettha pokkharaṇiyo, suvibhattā catuddisā;
::

::gathalast
Nānādijagaṇākiṇṇā, puthulomanisevitā.
::

::hangnum
1418\.
::

::gatha1
‘‘Samantodakasampannaṃ, mahiṃ sāgarakuṇḍalaṃ;
::

::gathalast
Upetaṃ vanarājehi, maṇimhi passa nimmita’’nti.
::

Tattha **puthulomanisevitā**ti mahāmacchehi nisevitā. **Vanarājehī**ti vanarājīhi, ayameva vā pāṭho.

::hangnum
1419\.
::

::gatha1
‘‘Purato videhe passa, goyāniye ca pacchato;
::

::gathalast
Kuruyo jambudīpañca, maṇimhi passa nimmitaṃ.
::

::hangnum
1420\.
::

::gatha1
‘‘Passa candaṃ sūriyañca, obhāsante catuddisā;
::

::gathalast
Sineruṃ anupariyante, maṇimhi passa nimmitaṃ.
::

::hangnum
1421\.
::

::gatha1
‘‘Sineruṃ himavantañca, sāgarañca mahītalaṃ;
::

::gathalast
Cattāro ca mahārāje, maṇimhi passa nimmitaṃ.
::

::hangnum
1422\.
::

::gatha1
‘‘Ārāme {pb:V:7.0171} vanagumbe ca, pāṭiye ca siluccaye;
::

::gathalast
Ramme kimpurisākiṇṇe, maṇimhi passa nimmitaṃ.
::

::hangnum
1423\.
::

::gatha1
‘‘Phārusakaṃ cittalataṃ, missakaṃ nandanaṃ vanaṃ;
::

::gathalast
Vejayantañca pāsādaṃ, maṇimhi passa nimmitaṃ.
::

::hangnum
1424\.
::

::gatha1
‘‘Sudhammaṃ tāvatiṃsañca, pārichattañca pupphitaṃ;
::

::gathalast
Erāvaṇaṃ nāgarājaṃ, maṇimhi passa nimmitaṃ.
::

::hangnum
1425\.
::

::gatha1
‘‘Passettha devakaññāyo, nabhā vijjurivuggatā;
::

::gathalast
Nandane vicarantiyo, maṇimhi passa nimmitaṃ.
::

::hangnum
1426\.
::

::gatha1
‘‘Passettha {pb:P:6.0279}{pb:M:7.0179} devakaññāyo, devaputtapalobhinī;
::

::gathalast
Devaputte ramamāne, maṇimhi passa nimmita’’nti.
::

Tattha **videhe**ti pubbavidehadīpaṃ. **Goyāniye**ti aparagoyānadīpaṃ. **Kuruyo**ti uttarakuru ca dakkhiṇato jambudīpañca. **Anupariyante**ti ete candimasūriye sineruṃ anupariyāyante. **Pāṭiye**ti pattharitvā ṭhapite viya piṭṭhipāsāṇe.

::hangnum
1427\.
::

::gatha1
‘‘Parosahassapāsāde, veḷuriyaphalasanthate;
::

::gathalast
Pajjalante ca vaṇṇena, maṇimhi passa nimmitaṃ.
::

::hangnum
1428\.
::

::gatha1
‘‘Tāvatiṃse ca yāme ca, tusite cāpi nimmite;
::

::gathalast
Paranimmitavasavattino, maṇimhi passa nimmitaṃ.
::

::hangnum
1429\.
::

::gatha1
‘‘Passettha pokkharaṇiyo, vippasannodikā sucī;
::

::gathalast
Mandālakehi sañchannā, padumuppalakehi cā’’ti.
::

Tattha **parosahassa**nti tāvatiṃsabhavane atirekasahassapāsāde.

::hangnum
1430\.
::

::gatha1
‘‘Dasettha {pb:V:7.0172} rājiyo setā, dasa nīlā manoramā;
::

::gathalast
Cha piṅgalā pannarasa, haliddā ca catuddasa.
::

::hangnum
1431\.
::

::gatha1
‘‘Vīsati tattha sovaṇṇā, vīsati rajatāmayā;
::

::gathalast
Indagopakavaṇṇābhā, tāva dissanti tiṃsati.
::

::hangnum
1432\.
::

::gatha1
‘‘Dasettha kāḷiyo chacca, mañjeṭṭhā pannavīsati;
::

::gathalast
Missā bandhukapupphehi, nīluppalavicittikā.
::

::hangnum
1433\.
::

::gatha1
‘‘Evaṃ sabbaṅgasampannaṃ, accimantaṃ pabhassaraṃ;
::

::gathalast
Odhisuṅkaṃ mahārāja, passa tvaṃ dvipaduttamā’’ti.
::

Tattha **dasettha rājiyo setā**ti etasmiṃ maṇikkhandhe dasa setarājiyo. **Cha piṅgalā pannarasā**ti cha ca pannarasa cāti ekavīsati piṅgalarājiyo{pb:M:7.0180}. **Haliddā**ti haliddavaṇṇā catuddasa. **Tiṃsatī**ti indagopakavaṇṇābhā tiṃsa rājiyo. **Dasa chaccā**ti dasa ca cha ca soḷasa kāḷarājiyo. **Pannavīsatī**ti pañcavīsati mañjeṭṭhavaṇṇā pabhassarā. **Missā bandhukapupphehī**ti kāḷamañjeṭṭhavaṇṇarājiyo etehi missā vicittikā passa. Ettha hi kāḷarājiyo bandhujīvakapupphehi missā, mañjeṭṭharājiyo nīluppalehi vicittikā. **Odhisuṅka**nti suṅkakoṭṭhāsaṃ. Yo maṃ jūte jinissati, tassimaṃ suṅkakoṭṭhāsaṃ passāti vadati. Aṭṭhakathāyaṃ pana ‘‘hotu suṅkaṃ, mahārājā’’tipi pāṭho. Tassattho – dvipaduttama passa tvaṃ imaṃ evarūpaṃ maṇikkhandhaṃ, idameva, mahārāja, suṅkaṃ hotu. Yo maṃ jūte jinissati, tassidaṃ bhavissatīti.

::centre
Maṇikaṇḍaṃ niṭṭhitaṃ.
::

::centre
Akkhakaṇḍaṃ
::

Evaṃ {pb:P:6.0280} vatvā puṇṇako ‘‘mahārāja, ahaṃ tāva jūte parājito imaṃ maṇiratanaṃ dassāmi, tvaṃ pana kiṃ dassasī’’ti āha. ‘‘Tāta, mama sarīrañca deviñca setacchattañca ṭhapetvā sesaṃ mama santakaṃ suṅkaṃ hotū’’ti. ‘‘Tena hi, deva, mā cirāyi, ahaṃ dūrāgato, khippaṃ jūtamaṇḍalaṃ sajjāpehī’’ti. Rājā amacce āṇāpesi. Te khippaṃ jūtamaṇḍalaṃ sajjetvā {pb:V:7.0173} rañño varapotthakattharaṇaṃ santharitvā sesarājūnañcāpi āsanāni paññapetvā puṇṇakassapi patirūpaṃ āsanaṃ paññapetvā rañño kālaṃ ārocayiṃsu. Tato puṇṇako rājānaṃ gāthāya ajjhabhāsi –

::hangnum
1434\.
::

::gatha1
‘‘Upāgataṃ rāja mupehi lakkhaṃ, netādisaṃ maṇiratanaṃ tavatthi;
::

::gathalast
Dhammena jissāma asāhasena, jito ca no khippamavākarohī’’ti.
::

Tassattho – mahārāja, jūtasālāya kammaṃ upāgataṃ niṭṭhitaṃ, etādisaṃ maṇiratanaṃ tava natthi, mā papañcaṃ karohi, upehi lakkhaṃ akkhehi kīḷanaṭṭhānaṃ {pb:M:7.0181} upagaccha. Kīḷantā ca mayaṃ dhammena jissāma, dhammeneva no asāhasena jayo hotu. Sace pana tvaṃ jito bhavissasi, atha no khippamavākarohi, papañcaṃ akatvāva jito dhanaṃ dadeyyāsīti vuttaṃ hoti.

Atha naṃ rājā ‘‘māṇava, tvaṃ maṃ ‘rājā’ti mā bhāyi, dhammeneva no asāhasena jayaparājayo bhavissatī’’ti āha. Taṃ sutvā puṇṇako ‘‘amhākaṃ dhammeneva jayaparājayabhāvaṃ jānāthā’’ti tepi rājāno sakkhiṃ karonto gāthamāha –

::hangnum
1435\.
::

::gatha1
‘‘Pañcāla paccuggata sūrasena, macchā ca maddā saha kekakebhi;
::

::gathalast
Passantu note asaṭhena yuddhaṃ, na no sabhāyaṃ na karonti kiñcī’’ti.
::

Tattha **paccuggatā**ti uggatattā paññātattā pākaṭattā pañcālarājānamevālapati. **Macchā cā**ti tvañca, samma maccharāja. **Maddā**ti maddarāja. **Saha kekakebhī**ti kekakebhināmena janapadena saha vattamānakekakebhirāja, tvañca. Atha vā {pb:P:6.0281} sahasaddaṃ ‘‘kekakebhī’’ti padassa pacchato ṭhapetvā paccuggatasaddañca sūrasenavisesanaṃ katvā pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo. **Passantu note**ti amhākaṃ dvinnaṃ ete rājāno asaṭhena akkhayuddhaṃ passantu. **Na no sabhāyaṃ na karonti kiñcī**ti ettha **no**ti nipātamattaṃ, sabhāyaṃ kiñci sakkhiṃ na na karonti, khattiyepi brāhmaṇepi karontiyeva, tasmā sace kiñci akāraṇaṃ uppajjati, ‘‘na no sutaṃ, na no diṭṭha’’nti vattuṃ na labhissatha, appamattā hothāti.

Evaṃ yakkhasenāpati rājāno sakkhiṃ akāsi. Rājāpi ekasatarājaparivuto puṇṇakaṃ gahetvā {pb:V:7.0174} jūtasālaṃ pāvisi. Sabbepi patirūpāsanesu nisīdiṃsu, rajataphalake suvaṇṇapāsake ṭhapayiṃsu. Puṇṇako turitaturito āha ‘‘mahārāja, pāsakesu āyā nāma mālikaṃ sāvaṭṭaṃ bahulaṃ santibhadrādayo catuvīsati, tesu tumhe attano ruccanakaṃ āyaṃ gaṇhathā’’ti. Rājā ‘‘sādhū’’ti bahulaṃ gaṇhi. Puṇṇako {pb:M:7.0182} sāvaṭṭaṃ gaṇhi. Atha naṃ rājā āha ‘‘tena hi tāva māṇava, pāsake pātehī’’ti. ‘‘Mahārāja, paṭhamaṃ mama vāro na pāpuṇāti, tumhe pātethā’’ti vutte rājā ‘‘sādhū’’ti sampaṭicchi. Tassa pana tatiye attabhāve mātubhūtapubbā ārakkhadevatā, tassā ānubhāvena rājā jūte jināti. Sā tassa avidūre ṭhitā ahosi. Rājā devadhītaraṃ anussaritvā jūtagītaṃ gāyanto imā gāthā āha –

::gatha1
‘‘Sabbā nadī vaṅkagatī, sabbe kaṭṭhamayā vanā;
::

::gathalast
Sabbitthiyo kare pāpaṃ, labhamāne nivātake. (jā. 2.21.308);
::

::gatha1
‘‘Atha passatu maṃ amma, vijayaṃ me padissatu;
::

::gathalast
Anukampāhi me amma, mahantaṃ jayamessatu.
::

::gatha1
‘‘Devate tvajja rakkha devi, passa mā maṃ vibhāveyya;
::

::gathalast
Anukampakā patiṭṭhā ca, passa bhadrāni rakkhituṃ.
::

::gatha1
‘‘Jambonadamayaṃ pāsaṃ, caturaṃsamaṭṭhaṅguli;
::

::gathalast
Vibhāti parisamajjhe, sabbakāmadado bhava.
::

::gatha1
‘‘Devate me jayaṃ dehi, passa maṃ appabhāginaṃ;
::

::gathalast
Mātānukampako poso, sadā bhadrāni passati.
::

::gatha1
‘‘Aṭṭhakaṃ mālikaṃ vuttaṃ, sāvaṭṭañca chakaṃ mataṃ;
::

::gatha2
Catukkaṃ bahulaṃ ñeyyaṃ, dvibindusantibhadrakaṃ;
::

::gathalast
Catuvīsati āyā ca, munindena pakāsitā’’ti.
::

Rājā evaṃ jūtagītaṃ gāyitvā pāsake hatthena parivattetvā ākāse khipi. Puṇṇakassa ānubhāvena pāsakā rañño parājayāya bhassanti. Rājā jūtasippamhi atikusalatāya pāsake attano {pb:V:7.0175} parājayāya {pb:P:6.0282} bhassante ñatvā ākāseyeva saṅkaḍḍhanto gahetvā puna ākāse khipi. Dutiyampi attano parājayāya bhassante ñatvā tatheva aggahesi. Tato puṇṇako cintesi ‘‘ayaṃ rājā mādisena yakkhena saddhiṃ jūtaṃ kīḷanto bhassamāne pāsake saṅkaḍḍhitvā gaṇhāti, kiṃ nu kho kāraṇa’’nti. So olokento tassa ārakkhadevatāya ānubhāvaṃ ñatvā akkhīni ummīletvā kuddho viya naṃ olokesi. Sā bhītatasitā {pb:M:7.0183} palāyitvā cakkavāḷapabbatamatthakaṃ patvā kampamānā oloketvā aṭṭhāsi. Rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṃ pasāretvā gaṇhituṃ nāsakkhi. Te rañño parājayāya patiṃsu. Athassa parājitabhāvaṃ ñatvā puṇṇako apphoṭetvā mahantena saddena ‘‘jitaṃ me’’ti tikkhattuṃ sīhanādaṃ nadi. So saddo sakalajambudīpaṃ phari. Tamatthaṃ pakāsento satthā āha –

::hangnum
1436\.
::

::gatha1
‘‘Te pāvisuṃ akkhamadena mattā, rājā kurūnaṃ puṇṇako cāpi yakkho;
::

::gathalast
Rājā kaliṃ viccinamaggahesi, kaṭaṃ aggahī puṇṇako nāma yakkho.
::

::hangnum
1437\.
::

::gatha1
‘‘Te tattha jūte ubhaye samāgate, raññaṃ sakāse sakhīnañca majjhe;
::

::gathalast
Ajesi yakkho naravīraseṭṭhaṃ, tatthappanādo tumulo babhūvā’’ti.
::

Tattha **pāvisu**nti jūtasālaṃ pavisiṃsu. **Viccina**nti rājā catuvīsatiyā āyesu vicinanto kaliṃ parājayaggāhaṃ aggahesi. **Kaṭaṃ aggahī**ti puṇṇako nāma yakkho jayaggāhaṃ gaṇhi. **Te tattha jūte ubhaye samāgate**ti te tattha jūte samāgatā ubho jūtaṃ kīḷiṃsūti attho. **Rañña**nti atha tesaṃ ekasatarājūnaṃ sakāse avasesānañca sakhīnaṃ majjhe so yakkho naravīraseṭṭhaṃ rājānaṃ ajesi. **Tatthappanādo tumulo babhūvā**ti tasmiṃ jūtamaṇḍale ‘‘rañño parājitabhāvaṃ jānātha, jitaṃ me, jitaṃ me’’ti mahanto saddo ahosi.

Rājā parājito anattamano ahosi. Atha naṃ samassāsento puṇṇako gāthamāha –

::hangnum
1438\.
::

::gatha1
‘‘Jayo {pb:P:6.0283}{pb:M:7.0184} mahārāja parājayo ca, āyūhataṃ aññatarassa hoti;
::

::gathalast
Janinda jīnosi varaddhanena, jito ca me khippamavākarohī’’ti.
::

Tattha **āyūhata**nti dvinnaṃ vāyāmamānānaṃ aññatarassa eva hoti, tasmā ‘‘parājitomhī’’ti {pb:V:7.0176} mā cintayi. **Jīnosī**ti parihīnosi. **Varaddhanenā**ti paramadhanena. **Khippamavākarohī**ti khippaṃ me jayaṃ dhanaṃ dehīti.

Atha naṃ rājā ‘‘gaṇha, tātā’’ti vadanto gāthamāha –

::hangnum
1439\.
::

::gatha1
‘‘Hatthī gavāssā maṇikuṇḍalā ca, yañcāpi mayhaṃ ratanaṃ pathabyā;
::

::gathalast
Gaṇhāhi kaccāna varaṃ dhanānaṃ, ādāya yenicchasi tena gacchā’’ti.
::

Puṇṇako āha –

::hangnum
1440\.
::

::gatha1
‘‘Hatthī gavāssā maṇikuṇḍalā ca, yañcāpi tuyhaṃ ratanaṃ pathabyā;
::

::gathalast
Tesaṃ varo vidhuro nāma kattā, so me jito taṃ me avākarohī’’ti.
::

Tattha **so me jito taṃ me**ti mayā hi tava vijite uttamaṃ ratanaṃ jitaṃ, so ca sabbaratanānaṃ varo vidhuro, tasmā, deva, so mayā jito nāma hoti, taṃ me dehīti.

Rājā āha –

::hangnum
1441\.
::

::gatha1
‘‘Attā ca me so saraṇaṃ gatī ca, dīpo ca leṇo ca parāyaṇo ca;
::

::gathalast
Asantuleyyo mama so dhanena, pāṇena me sādiso esa kattā’’ti.
::

Tattha **attā ca me so**ti so mayhaṃ attā ca, mayā ca ‘‘attānaṃ ṭhapetvā sesaṃ dassāmī’’ti vuttaṃ, tasmā taṃ mā gaṇhi. Na kevalañca attāva{pb:M:7.0185}, atha kho me so saraṇañca gati ca dīpo ca leṇo ca parāyaṇo ca. **Asantuleyyo mama so dhanenā**ti sattavidhena ratanena saddhiṃ na tuletabboti.

Puṇṇako āha –

::hangnum
1442\.
::

::gatha1
‘‘Ciraṃ vivādo mama tuyhañcassa, kāmañca pucchāma tameva gantvā;
::

::gathalast
Esova {pb:P:6.0284} no vivaratu etamatthaṃ, yaṃ vakkhatī hotu kathā ubhinna’’nti.
::

Tattha {pb:V:7.0177} **vivaratu etamattha**nti ‘‘so tava attā vā na vā’’ti etamatthaṃ esova pakāsetu. **Hotu kathā ubhinna**nti yaṃ so vakkhati, sāyeva no ubhinnaṃ kathā hotu, taṃ pamāṇaṃ hotūti attho.

Rājā āha –

::hangnum
1443\.
::

::gatha1
‘‘Addhā hi saccaṃ bhaṇasi, na ca māṇava sāhasaṃ;
::

::gathalast
Tameva gantvā pucchāma, tena tussāmubho janā’’ti.
::

Tattha **na ca māṇava sāhasa**nti mayhaṃ pasayha sāhasikavacanaṃ na ca bhaṇasi.

Evaṃ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṃ agamāsi. Paṇḍitopi āsanā oruyha rājānaṃ vanditvā ekamantaṃ aṭṭhāsi. Atha puṇṇako mahāsattaṃ āmantetvā ‘‘paṇḍita, ‘tvaṃ dhamme ṭhito jīvitahetupi musāvādaṃ na bhaṇasī’ti kittisaddo te sakalaloke phuṭo, ahaṃ pana te ajja dhamme ṭhitabhāvaṃ jānissāmī’’ti vatvā gāthamāha –

::hangnum
1444\.
::

::gatha1
‘‘Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;
::

::gathalast
Dāsosi rañño uda vāsi ñāti, vidhuroti saṅkhā katamāsi loke’’ti.
::

Tattha **saccaṃ nu devā vidahū kurūnaṃ, dhamme ṭhitaṃ vidhuraṃ nāmamacca**nti ‘‘kurūnaṃ raṭṭhe vidhuro nāma amacco dhamme ṭhito jīvitahetupi musāvādaṃ na {pb:M:7.0186} bhaṇatī’’ti evaṃ devā vidahū vidahanti kathenti pakāsenti, evaṃ vidahamānā te devā saccaṃ nu vidahanti, udāhu abhūtavādāyeveteti. **Vidhuroti saṅkhā katamāsi loke**ti yā esā tava ‘‘vidhuro’’ti loke saṅkhā paññatti, sā katamā āsi, tvaṃ pakāsehi, kiṃ nu rañño dāso nīcatarajātiko, udāhu samo vā uttaritaro vā ñātīti idaṃ tāva me ācikkha, dāsosi rañño, uda vāsi ñātīti.

Atha mahāsatto ‘‘ayaṃ maṃ evaṃ pucchati, ahaṃ kho panetaṃ ‘rañño ñātī’tipi ‘rañño uttaritaro’tipi ‘rañño na kiñci homī’tipi saññāpetuṃ sakkomi, evaṃ santepi imasmiṃ loke {pb:V:7.0178} saccasamo avassayo {pb:P:6.0285} nāma natthi, saccameva kathetuṃ vaṭṭatī’’ti cintetvā ‘‘māṇava, nevāhaṃ rañño ñāti, na uttaritaro, catunnaṃ pana dāsānaṃ aññataro’’ti dassetuṃ gāthādvayamāha –

::hangnum
1445\.
::

::gatha1
‘‘Āmāyadāsāpi bhavanti heke, dhanena kītāpi bhavanti dāsā;
::

::gathalast
Sayampi heke upayanti dāsā, bhayā paṇunnāpi bhavanti dāsā.
::

::hangnum
1446\.
::

::gatha1
‘‘Ete narānaṃ caturova dāsā, addhā hi yonito ahampi jāto;
::

::gatha2
Bhavo ca rañño abhavo ca rañño, dāsāhaṃ devassa parampi gantvā;
::

::gathalast
Dhammena maṃ māṇava tuyha dajjā’’ti.
::

Tattha **āmāyadāsā**ti dāsiyā kucchimhi jātadāsā. **Sayampi heke upayanti dāsā**ti ye keci upaṭṭhākajātikā, sabbe te sayaṃ dāsabhāvaṃ upagatā dāsā nāma. **Bhayā paṇunnā**ti rājabhayena vā corabhayena vā attano vasanaṭṭhānato paṇunnā karamarā hutvā paravisayaṃ gatāpi dāsāyeva nāma. **Addhā hi yonito ahampi jāto**ti māṇava, ekaṃseneva ahampi catūsu dāsayonīsu ekato sayaṃ dāsayonito nibbattadāso. **Bhavo ca rañño abhavo ca rañño**ti rañño {pb:M:7.0187} vuḍḍhi vā hotu avuḍḍhi vā, na sakkā mayā musā bhāsituṃ. **Parampī**ti dūraṃ gantvāpi ahaṃ devassa dāsoyeva. **Dajjā**ti maṃ rājā jayadhanena khaṇḍetvā tuyhaṃ dento dhammena sabhāvena dadeyyāti.

Taṃ sutvā puṇṇako haṭṭhatuṭṭho puna apphoṭetvā gāthamāha –

::hangnum
1447\.
::

::gatha1
‘‘Ayaṃ dutīyo vijayo mamajja, puṭṭho hi kattā vivarettha pañhaṃ;
::

::gathalast
Adhammarūpo vata rājaseṭṭho, subhāsitaṃ nānujānāsi mayha’’nti.
::

Tattha **rājaseṭṭho**ti ayaṃ rājaseṭṭho adhammarūpo vata. **Subhāsita**nti vidhurapaṇḍitena sukathitaṃ suvinicchitaṃ. **Nānujānāsi mayha**nti idānetaṃ vidhurapaṇḍitaṃ mayhaṃ kasmā nānujānāsi, kimatthaṃ na desīti vadati.

Taṃ sutvā rājā anattamano hutvā ‘‘paṇḍito mādisaṃ yasadāyakaṃ anoloketvā idāni diṭṭhaṃ {pb:V:7.0179} māṇavakaṃ oloketī’’ti mahāsattassa kujjhitvā ‘‘māṇava, sace so dāso me bhaveyya, taṃ gahetvā gacchā’’ti vatvā gāthamāha –

::hangnum
1448\.
::

::gatha1
‘‘Evaṃ {pb:P:6.0286} ce no so vivarettha pañhaṃ, dāsohamasmi na ca khosmi ñāti;
::

::gathalast
Gaṇhāhi kaccāna varaṃ dhanānaṃ, ādāya yenicchasi tena gacchā’’ti.
::

Tattha **evaṃ ce no so vivarettha pañha**nti sace so amhākaṃ pañhaṃ ‘‘dāsohamasmi, na ca khosmi ñātī’’ti evaṃ vivari ettha parisamaṇḍale, atha kiṃ acchasi, sakalaloke dhanānaṃ varaṃ etaṃ gaṇha, gahetvā ca pana yena icchasi, tena gacchāti.

::centre
Akkhakaṇḍaṃ niṭṭhitaṃ.
::

::centre
Gharāvāsapañhā
::

Evañca {pb:M:7.0188} pana vatvā rājā cintesi ‘‘paṇḍitaṃ gahetvā māṇavo yathāruci gamissati, tassa gatakālato paṭṭhāya mayhaṃ madhuradhammakathā dullabhā bhavissati, yaṃnūnāhaṃ imaṃ attano ṭhāne ṭhapetvā alaṅkatadhammāsane nisīdapetvā gharāvāsapañhaṃ puccheyya’’nti. Atha naṃ rājā evamāha ‘‘paṇḍita, tumhākaṃ gatakāle mama madhuradhammakathā dullabhā bhavissati, alaṅkatadhammāsane nisīdāpetvā attano ṭhāne ṭhatvā mayhaṃ gharāvāsapañhaṃ kathethā’’ti. So ‘‘sādhū’’ti sampaṭicchitvā alaṅkatadhammāsane nisīditvā raññā pañhaṃ puṭṭho vissajjesi. Tatrāyaṃ pañho –

::hangnum
1449\.
::

::gatha1
‘‘Vidhura vasamānassa, gahaṭṭhassa sakaṃ gharaṃ;
::

::gathalast
Khemā vutti kathaṃ assa, kathaṃ nu assa saṅgaho.
::

::hangnum
1450\.
::

::gatha1
‘‘Abyābajjhaṃ kathaṃ assa, saccavādī ca māṇavo;
::

::gathalast
Asmā lokā paraṃ lokaṃ, kathaṃ pecca na socatī’’ti.
::

Tattha **khemā vutti kathaṃ assā**ti kathaṃ gharāvāsaṃ vasantassa gahaṭṭhassa khemā nibbhayā vutti bhaveyya. **Kathaṃ nu assa saṅgaho**ti catubbidho saṅgahavatthusaṅkhāto saṅgaho tassa kathaṃ bhaveyya{pb:V:7.0180}. **Abyābajjha**nti niddukkhatā. **Saccavādī cā**ti kathaṃ nu māṇavo saccavādī nāma bhaveyya. **Peccā**ti paralokaṃ gantvā.

Taṃ sutvā paṇḍito rañño pañhaṃ kathesi. Tamatthaṃ pakāsento satthā āha –

::hangnum
1451\.
::

::gatha1
‘‘Taṃ tattha gatimā dhitimā, matimā atthadassimā;
::

::gathalast
Saṅkhātā sabbadhammānaṃ, vidhuro etadabravi.
::

::hangnum
1452\.
::

::gatha1
‘‘Na sādhāraṇadārassa, na bhuñje sādumekako;
::

::gathalast
Na seve lokāyatikaṃ, netaṃ paññāya vaḍḍhanaṃ.
::

::hangnum
1453\.
::

::gatha1
‘‘Sīlavā vattasampanno, appamatto vicakkhaṇo;
::

::gathalast
Nivātavutti atthaddho, surato sakhilo mudu.
::

::hangnum
1454\.
::

::gatha1
‘‘Saṅgahetā {pb:P:6.0287}{pb:M:7.0189} ca mittānaṃ, saṃvibhāgī vidhānavā;
::

::gathalast
Tappeyya annapānena, sadā samaṇabrāhmaṇe.
::

::hangnum
1455\.
::

::gatha1
‘‘Dhammakāmo sutādhāro, bhaveyya paripucchako;
::

::gathalast
Sakkaccaṃ payirupāseyya, sīlavante bahussute.
::

::hangnum
1456\.
::

::gatha1
‘‘Gharamāvasamānassa, gahaṭṭhassa sakaṃ gharaṃ;
::

::gathalast
Khemā vutti siyā evaṃ, evaṃ nu assa saṅgaho.
::

::hangnum
1457\.
::

::gatha1
‘‘Abyābajjhaṃ siyā evaṃ, saccavādī ca māṇavo;
::

::gathalast
Asmā lokā paraṃ lokaṃ, evaṃ pecca na socatī’’ti.
::

Tattha **taṃ tatthā**ti bhikkhave, taṃ rājānaṃ tattha dhammasabhāyaṃ ñāṇagatiyā **gatimā,** abbocchinnavīriyena **dhitimā,** bhūrisamāya vipulāya paññāya **matimā,** saṇhasukhumatthadassinā ñāṇena **atthadassimā,** paricchinditvā jānanañāṇasaṅkhātāya paññāya sabbadhammānaṃ **saṅkhātā,** vidhurapaṇḍito etaṃ ‘‘na sādhāraṇadārassā’’tiādivacanaṃ abravi. Tattha yo paresaṃ dāresu aparajjhati{pb:V:7.0181}, so sādhāraṇadāro nāma, tādiso na assa bhaveyya. **Na bhuñje sādumekako**ti sādurasaṃ paṇītabhojanaṃ aññesaṃ adatvā ekakova na bhuñjeyya. **Lokāyatika**nti anatthanissitaṃ saggamaggānaṃ adāyakaṃ aniyyānikaṃ vitaṇḍasallāpaṃ lokāyatikavādaṃ na seveyya. **Netaṃ paññāya vaḍḍhana**nti na hi etaṃ lokāyatikaṃ paññāya vaḍḍhanaṃ. **Sīlavā**ti akhaṇḍehi pañcahi sīlehi samannāgato. **Vattasampanno**ti gharāvāsavattena vā rājavattena vā samannāgato. **Appamatto**ti kusaladhammesu appamatto. **Nivātavuttī**ti atimānaṃ akatvā nīcavutti ovādānusāsanipaṭicchako. **Atthaddho**ti thaddhamacchariyavirahito. **Surato**ti soraccena samannāgato. **Sakhilo**ti pemanīyavacano. **Mudū**ti kāyavācācittehi apharuso.

**Saṅgahetā ca mittāna**nti kalyāṇamittānaṃ saṅgahakaro. Dānādīsu yo yena saṅgahaṃ icchati, tassa teneva saṅgāhako. **Saṃvibhāgī**ti dhammikasamaṇabrāhmaṇānañceva kapaṇaddhikavaṇibbakayācakādīnañca saṃvibhāgakaro. **Vidhānavā**ti ‘‘imasmiṃ kāle kasituṃ vaṭṭati, imasmiṃ kāle vapituṃ vaṭṭatī’’ti evaṃ sabbakiccesu vidhānasampanno. **Tappeyyā**ti gahitagahitabhājanāni {pb:M:7.0190} pūretvā dadamāno tappeyya. **Dhammakāmo**ti paveṇidhammampi sucaritadhammampi kāmayamāno patthayamāno. **Sutādhāro**ti sutassa ādhārabhūto. **Paripucchako**ti dhammikasamaṇabrāhmaṇe upasaṅkamitvā ‘‘kiṃ, bhante, kusala’’ntiādivacanehi paripucchanasīlo. **Sakkacca**nti gāravena. **Evaṃ nu assa saṅgaho**ti saṅgahopissa evaṃ kato nāma bhaveyya. **Saccavādī**ti evaṃ paṭipannoyeva sabhāvavādī nāma siyā.

Evaṃ mahāsatto rañño gharāvāsapañhaṃ kathetvā pallaṅkā oruyha rājānaṃ vandi. Rājāpissa mahāsakkāraṃ katvā ekasatarājūhi parivuto attano nivesanameva gato.

::centre
Gharāvāsapañhā niṭṭhitā.
::

::centre
Lakkhaṇakaṇḍaṃ
::

Mahāsatto {pb:P:6.0288} pana paṭinivatto. Atha naṃ puṇṇako āha –

::hangnum
1458\.
::

::gatha1
‘‘Ehi dāni gamissāma, dinno no issarena me;
::

::gathalast
Mamevatthaṃ paṭipajja, esa dhammo sanantano’’ti.
::

Tattha {pb:V:7.0182} **dinno no**ti ettha **no**ti nipātamattaṃ, tvaṃ issarena mayhaṃ dinnoti attho. **Sanantano**ti mama atthaṃ paṭipajjantena hi tayā attano sāmikassa attho paṭipanno hoti. Yañcetaṃ sāmikassa atthakaraṇaṃ nāma, esa dhammo sanantano porāṇakapaṇḍitānaṃ sabhāvoti.

Vidhurapaṇḍito āha –

::hangnum
1459\.
::

::gatha1
‘‘Jānāmi māṇava tayāhamasmi, dinnohamasmi tava issarena;
::

::gathalast
Tīhañca taṃ vāsayemu agāre, yenaddhunā anusāsemu putte’’ti.
::

Tattha **tayāhamasmī**ti tayā laddhohamasmīti jānāmi, labhantena ca na aññathā laddho. **Dinnohamasmi tava issarenā**ti mama issarena raññā {pb:M:7.0191} ahaṃ tava dinno. **Tīhaṃ cā**ti māṇava, ahaṃ tava bahūpakāro, rājānaṃ anoloketvā saccameva kathesiṃ, tenāhaṃ tayā laddho, tvaṃ me mahantaguṇabhāvaṃ jānāhi, mayaṃ tīṇipi divasāni attano agāre vāsemu, tasmā yenaddhunā yattakena kālena mayaṃ puttādāre anusāsemu, taṃ kālaṃ adhivāsehīti.

Taṃ sutvā puṇṇako ‘‘saccaṃ paṇḍito āha, bahūpakāro esa mama, ‘sattāhampi aḍḍhamāsampi nisīdāhī’ti vutte adhivāsetabbamevā’’ti cintetvā gāthamāha –

::hangnum
1460\.
::

::gatha1
‘‘Taṃ me tathā hotu vasemu tīhaṃ, kurutaṃ bhavajja gharesu kiccaṃ;
::

::gathalast
Anusāsataṃ puttadāre bhavajja, yathā tayī pecca sukhī bhaveyyā’’ti.
::

Tattha **taṃ me**ti yaṃ tvaṃ vadesi, sabbaṃ taṃ mama tathā hotu. **Bhavajjā**ti bhavaṃ ajja paṭṭhāya tīhaṃ anusāsatu. **Tayī peccā**ti yathā tayi gate pacchā tava puttadāro sukhī bhaveyya, evaṃ anusāsatu.

Evaṃ vatvā puṇṇako mahāsattena saddhiṃyeva tassa nivesanaṃ pāvisi. Tamatthaṃ {pb:P:6.0289} pakāsento satthā āha –

::hangnum
1461\.
::

::gatha1
‘‘Sādhūti vatvāna pahūtakāmo, pakkāmi yakkho vidhurena saddhiṃ;
::

::gathalast
Taṃ kuñjarājaññahayānuciṇṇaṃ, pāvekkhi antepuramariyaseṭṭho’’ti.
::

Tattha {pb:V:7.0183} **pahūtakāmo**ti mahābhogo. **Kuñjarājaññahayānuciṇṇa**nti kuñjarehi ca ājaññahayehi ca anuciṇṇaṃ paripuṇṇaṃ. **Ariyaseṭṭho**ti ācāraariyesu uttamo puṇṇako yakkho paṇḍitassa antepuraṃ pāvisi.

Mahāsattassa pana tiṇṇaṃ utūnaṃ atthāya tayo pāsādā ahesuṃ. Tesu eko koñco nāma, eko mayūro nāma, eko piyaketo nāma. Te sandhāya ayaṃ gāthā vuttā –

::hangnum
1462\.
::

::gatha1
‘‘Koñcaṃ {pb:M:7.0192} mayūrañca piyañca ketaṃ, upāgamī tattha surammarūpaṃ;
::

::gathalast
Pahūtabhakkhaṃ bahuannapānaṃ, masakkasāraṃ viya vāsavassā’’ti.
::

Tattha **tatthā**ti tesu tīsu pāsādesu yattha tasmiṃ samaye attanā vasati, taṃ surammarūpaṃ pāsādaṃ puṇṇakaṃ ādāya upāgami.

So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṃ paññāpetvā sabbaṃ annapānādividhiṃ upaṭṭhapetvā devakaññāyo viya pañcasatā itthiyo ‘‘imā te pādaparicārikā hontu, anukkaṇṭhanto idha vasāhī’’ti tassa niyyādetvā attano vasanaṭṭhānaṃ gato. Tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṃ. Tamatthaṃ pakāsento satthā āha –

::hangnum
1463\.
::

::gatha1
‘‘Tattha naccanti gāyanti, avhayanti varāvaraṃ;
::

::gathalast
Accharā viya devesu, nāriyo samalaṅkatā’’ti.
::

Tattha **avhayanti varāvara**nti varato varaṃ naccañca gītañca karontiyo pakkosanti.

::hangnum
1464\.
::

::gatha1
‘‘Samaṅgikatvā pamadāhi yakkhaṃ, annena pānena ca dhammapālo;
::

::gathalast
Atthatthamevānuvicintayanto{pb:P:6.0290}, pāvekkhi bhariyāya tadā sakāse’’ti.
::

Tattha **pamadāhī**ti pamadāhi ceva annapānehi ca samaṅgikatvā. **Dhammapālo**ti dhammassa pālako gopako. **Atthatthamevā**ti atthabhūtameva atthaṃ. **Bhariyāyā**ti sabbajeṭṭhikāya bhariyāya.

::hangnum
1465\.
::

::gatha1
‘‘Taṃ {pb:V:7.0184}{pb:M:7.0193} candanagandharasānulittaṃ, suvaṇṇajambonadanikkhasādisaṃ;
::

::gathalast
Bhariyaṃvacā ‘ehi suṇohi bhoti, puttāni āmantaya tambanette’’’ti.
::

Tattha **bhariyaṃvacā**ti jeṭṭhabhariyaṃ avaca. **Āmantayā**ti pakkosa.

::hangnum
1466\.
::

::gatha1
‘‘Sutvāna vākyaṃ patino anujjā, suṇisaṃ vaca tambanakhiṃ sunettaṃ;
::

::gathalast
‘Āmantaya vammadharāni cete, puttāni indīvarapupphasāme’’’ti.
::

Tattha **anujjā**ti evaṃnāmikā. **Suṇisaṃvaca tambanakhiṃ sunetta**nti sā tassa vacanaṃ sutvā assumukhī rodamānā ‘‘sayaṃ gantvā putte pakkosituṃ ayuttaṃ, suṇisaṃ pesessāmī’’ti tassā nivāsaṭṭhānaṃ gantvā tambanakhiṃ sunettaṃ suṇisaṃ avaca. **Vammadharānī**ti vammadhare sūre, samattheti attho, ābharaṇabhaṇḍameva vā idha ‘‘vamma’’nti adhippetaṃ, tasmā ābharaṇadharetipi attho. **Cete**ti taṃ nāmenālapati, **puttānī**ti mama putte ca dhītaro ca. **Indīvarapupphasāme**ti taṃ ālapati.

Sā ‘‘sādhū’’ti sampaṭicchitvā pāsādā oruyha anuvicaritvā ‘‘pitā vo ovādaṃ dātukāmo pakkosati, idaṃ kira vo tassa pacchimadassana’’nti sabbamevassa suhadajanañca puttadhītaro ca sannipātesi. Dhammapālakumāro pana taṃ vacanaṃ sutvāva rodanto kaniṭṭhabhātikagaṇaparivuto pitu santikaṃ agamāsi. Paṇḍito te disvāva sakabhāvena saṇṭhātuṃ asakkonto assupuṇṇehi nettehi āliṅgitvā sīse cumbitvā jeṭṭhaputtaṃ muhuttaṃ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā puttasahassassa ovādaṃ adāsi. Tamatthaṃ {pb:P:6.0291} pakāsento satthā āha –

::hangnum
1467\.
::

::gatha1
‘‘Te āgate muddhani dhammapālo, cumbitvā putte avikampamāno;
::

::gathalast
Āmantayitvāna avoca vākyaṃ, dinnāhaṃ raññā idha māṇavassa.
::

::hangnum
1468\.
::

::gatha1
‘‘Tassajjahaṃ {pb:M:7.0194} attasukhī vidheyyo, ādāya yenicchati tena gacchati;
::

::gathalast
Ahañca vo sāsitumāgatosmi, kathaṃ ahaṃ aparittāya gacche.
::

::hangnum
1469\.
::

::gatha1
‘‘Sace {pb:V:7.0185} vo rājā kururaṭṭhavāsī, janasandho puccheyya pahūtakāmo;
::

::gathalast
Kimābhijānātha pure purāṇaṃ, kiṃ vo pitā puratthā.
::

::hangnum
1470\.
::

::gatha1
‘‘Samāsanā hotha mayāva sabbe, konīdha rañño abbhatiko manusso;
::

::gatha2
Tamañjaliṃ kariya vadetha evaṃ, mā hevaṃ deva na hi esa dhammo;
::

::gathalast
Viyaggharājassa nihīnajacco, samāsano deva kathaṃ bhaveyyā’’ti.
::

Tattha **dhammapālo**ti mahāsatto. **Dinnāha**nti ahaṃ jayadhanena khaṇḍetvā raññā dinno. **Tassajjahaṃ attasukhī vidheyyo**ti ajja paṭṭhāya tīhamattaṃ ahaṃ iminā attano sukhena attasukhī, tato paraṃ pana tassa māṇavassāhaṃ vidheyyo homi. So hi ito catutthe divase ekaṃsena maṃ ādāya yatthicchati, tattha gacchati. **Aparittāyā**ti tumhākaṃ parittaṃ akatvā kathaṃ gaccheyyanti anusāsituṃ āgatosmi. **Janasandho**ti mittabandhanena mittajanassa sandhānakaro. **Pure purāṇa**nti ito pubbe tumhe kiṃ purāṇakāraṇaṃ abhijānātha. **Anusāse**ti anusāsi. Evaṃ tumhe raññā puṭṭhā ‘‘amhākaṃ pitā imañcimañca ovādaṃ adāsī’’ti katheyyātha. **Samāsanā hothā**ti sace vo rājā mayā dinnassa ovādassa kathitakāle ‘‘etha tumhe, ajja mayā saddhiṃ samāsanā hotha, idha rājakule tumhehi añño ko nu rañño abbhatiko manusso’’ti attano āsane nisīdāpeyya, atha tumhe añjaliṃ katvā taṃ rājānaṃ evaṃ vadeyyātha ‘‘deva, evaṃ mā avaca. Na hi amhākaṃ esapaveṇidhammo. **Viyaggharājassa** kesarasīhassa nihīnajacco jarasiṅgālo{pb:M:7.0195}, deva, kathaṃ samāsano bhaveyya. Yathā siṅgālo sīhassa samāsano na hoti, tatheva mayaṃ tumhāka’’nti.

Imaṃ {pb:P:6.0292} panassa kathaṃ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṃ asakkontā mahāviravaṃ viraviṃsu. Tesaṃ mahāsatto saññāpesi.

::centre
Lakkhaṇakaṇḍaṃ niṭṭhitaṃ.
::

::centre
Rājavasatikaṇḍa
::

Atha ne paṇḍito puttadhītaro ca ñātayo ca upasaṅkamitvā tuṇhībhūte disvā ‘‘tātā, mā cintayittha, sabbe saṅkhārā aniccā, yaso nāma vipattipariyosāno, apica tumhākaṃ rājavasatiṃ {pb:V:7.0186} nāma yasapaṭilābhakāraṇaṃ kathessāmi, taṃ ekaggacittā suṇāthā’’ti buddhalīlāya rājavasatiṃ nāma paṭṭhapesi. Tamatthaṃ pakāsento satthā āha –

::hangnum
1471\.
::

::gatha1
‘‘So ca putte amacce ca, ñātayo suhadajjane;
::

::gathalast
Alīnamanasaṅkappo, vidhuro etadabravi.
::

::hangnum
1472\.
::

::gatha1
‘‘Ethayyo rājavasatiṃ, nisīditvā suṇātha me;
::

::gathalast
Yathā rājakulaṃ patto, yasaṃ poso nigacchatī’’ti.
::

Tattha **suhadajjane**ti suhadayajane. **Ethayyo**ti etha, ayyo. Piyasamudācārena putte ālapati. **Rājavasati**nti mayā vuccamānaṃ rājapāricariyaṃ suṇātha. **Yathā**ti yena kāraṇena rājakulaṃ patto upasaṅkamanto rañño santike caranto poso yasaṃ nigacchati labhati, taṃ kāraṇaṃ suṇāthāti attho.

::hangnum
1473\.
::

::gatha1
‘‘Na hi rājakulaṃ patto, aññāto labhate yasaṃ;
::

::gathalast
Nāsūro nāpi dummedho, nappamatto kudācanaṃ.
::

::hangnum
1474\.
::

::gatha1
‘‘Yadāssa sīlaṃ paññañca, soceyyaṃ cādhigacchati;
::

::gathalast
Atha vissasate tyamhi, guyhañcassa na rakkhatī’’ti.
::

Tattha {pb:M:7.0196} **aññāto**ti apākaṭaguṇo aviditakammāvadāno. **Nāsūro**ti na asūro bhīrukajātiko. **Yadāssa sīla**nti yadā assa sevakassa rājā sīlañca paññañca soceyyañca adhigacchati, ācārasampattiñca ñāṇabalañca sucibhāvañca jānāti. **Atha vissasate tyamhī**ti atha rājā tamhi vissasate vissāsaṃ karoti, attano guyhañcassa na rakkhati na gūhati.

::hangnum
1475\.
::

::gatha1
‘‘Tulā yathā paggahitā, samadaṇḍā sudhāritā;
::

::gathalast
Ajjhiṭṭho na vikampeyya, sa rājavasatiṃ vase.
::

::hangnum
1476\.
::

::gatha1
‘‘Tulā {pb:V:7.0187} yathā paggahitā, samadaṇḍā sudhāritā;
::

::gathalast
Sabbāni abhisambhonto, sa rājavasatiṃ vase’’ti.
::

Tattha **tulā** {pb:P:6.0293} **yathā**ti yathā esā vuttappakārā tulā na onamati na unnamati, evameva rājasevako kismiñcideva kamme raññā ‘‘idaṃ nāma karohī’’ti ajjhiṭṭho āṇatto chandādiagativasena na vikampeyya, sabbakiccesu paggahitatulā viya samo bhaveyya. **Sa rājavasati**nti so evarūpo sevako rājakule vāsaṃ vaseyya, rājānaṃ paricareyya, evaṃ paricaranto pana yasaṃ labheyyāti attho. **Sabbāni abhisambhonto**ti sabbāni rājakiccāni karonto.

::hangnum
1477\.
::

::gatha1
‘‘Divā vā yadi vā rattiṃ, rājakiccesu paṇḍito;
::

::gathalast
Ajjhiṭṭho na vikampeyya, sa rājavasatiṃ vase.
::

::hangnum
1478\.
::

::gatha1
‘‘Divā vā yadi vā rattiṃ, rājakiccesu paṇḍito;
::

::gathalast
Sabbāni abhisambhonto, sa rājavasatiṃ vase.
::

::hangnum
1479\.
::

::gatha1
‘‘Yo cassa sukato maggo, rañño suppaṭiyādito;
::

::gathalast
Na tena vutto gaccheyya, sa rājavasatiṃ vase’’ti.
::

Tattha **na vikampeyyā**ti avikampamāno tāni kiccāni kareyya. **Yo cassā**ti yo ca rañño gamanamaggo sukato assa **suppaṭiyādito** sumaṇḍito, ‘‘iminā maggena gacchā’’ti vuttopi tena na gaccheyya.

::hangnum
1480\.
::

::gatha1
‘‘Na {pb:M:7.0197} rañño sadisaṃ bhuñje, kāmabhoge kudācanaṃ;
::

::gathalast
Sabbattha pacchato gacche, sa rājavasatiṃ vase.
::

::hangnum
1481\.
::

::gatha1
‘‘Na rañño sadisaṃ vatthaṃ, na mālaṃ na vilepanaṃ;
::

::gatha2
Ākappaṃ sarakuttiṃ vā, na rañño sadisamācare;
::

::gathalast
Aññaṃ kareyya ākappaṃ, sa rājavasatiṃ vase’’ti.
::

Tattha {pb:V:7.0188} **na rañño**ti rañño kāmabhogena samaṃ kāmabhogaṃ na bhuñjeyya. Tādisassa hi rājā kujjhati. **Sabbatthā**ti sabbesu rūpādīsu kāmaguṇesu rañño pacchatova gaccheyya, hīnatarameva seveyyāti attho. **Aññaṃ kareyyā**ti rañño ākappato sarakuttito ca aññameva ākappaṃ kareyya.

::hangnum
1482\.
::

::gatha1
‘‘Kīḷe rājā amaccehi, bhariyāhi parivārito;
::

::gathalast
Nāmacco rājabhariyāsu, bhāvaṃ kubbetha paṇḍito.
::

::hangnum
1483\.
::

::gatha1
‘‘Anuddhato acapalo, nipako saṃvutindriyo;
::

::gathalast
Manopaṇidhisampanno, sa rājavasatiṃ vase’’ti.
::

Tattha **bhāva**nti vissāsavasena adhippāyaṃ. **Acapalo**ti amaṇḍanasīlo. **Nipako**ti paripakkañāṇo. **Saṃvutindriyo**ti pihitachaḷindriyo rañño vā aṅgapaccaṅgāni orodhe vāssa na olokeyya. **Manopaṇidhisampanno**ti acapalena suṭṭhu ṭhapitena cittena samannāgato.

::hangnum
1484\.
::

::gatha1
‘‘Nāssa {pb:P:6.0294} bhariyāhi kīḷeyya, na manteyya rahogato;
::

::gathalast
Nāssa kosā dhanaṃ gaṇhe, sa rājavasatiṃ vase.
::

::hangnum
1485\.
::

::gatha1
‘‘Na niddaṃ bahu maññeyya, na madāya suraṃ pive;
::

::gathalast
Nāssa dāye mige haññe, sa rājavasatiṃ vase.
::

::hangnum
1486\.
::

::gatha1
‘‘Nāssa pīṭhaṃ na pallaṅkaṃ, na kocchaṃ na nāvaṃ rathaṃ;
::

::gathalast
Sammatomhīti ārūhe, sa rājavasatiṃ vase.
::

::hangnum
1487\.
::

::gatha1
‘‘Nātidūre bhaje rañño, naccāsanne vicakkhaṇo;
::

::gathalast
Sammukhañcassa tiṭṭheyya, sandissanto sabhattuno.
::

::hangnum
1488\.
::

::gatha1
‘‘Na {pb:M:7.0198} ve rājā sakhā hoti, na rājā hoti methuno;
::

::gathalast
Khippaṃ kujjhanti rājāno, sūkenakkhīva ghaṭṭitaṃ.
::

::hangnum
1489\.
::

::gatha1
‘‘Na {pb:V:7.0189} pūjito maññamāno, medhāvī paṇḍito naro;
::

::gathalast
Pharusaṃ patimanteyya, rājānaṃ parisaṃgata’’nti.
::

Tattha **na manteyyā**ti tassa rañño bhariyāhi saddhiṃ neva kīḷeyya, na raho manteyya. **Kosā dhana**nti rañño kosā dhanaṃ thenetvā na gaṇheyya. **Na madāyā**ti tātā, rājasevako nāma madatthāya suraṃ na piveyya. **Nāssa dāye mige**ti assa rañño dinnābhaye mige na haññeyya. **Koccha**nti bhaddapīṭhaṃ. **Sammatomhī**ti ahaṃ sammato hutvā evaṃ karomīti na āruheyya. **Sammukhañcassa tiṭṭheyyā**ti assa rañño purato khuddakamahantakathāsavanaṭṭhāne tiṭṭheyya. **Sandissanto sabhattuno**ti yo rājasevako tassa bhattuno dassanaṭṭhāne tiṭṭheyya. **Sūkenā**ti akkhimhi patitena vīhisūkādinā ghaṭṭitaṃ akkhi pakatisabhāvaṃ jahantaṃ yathā kujjhati nāma, evaṃ kujjhanti, na tesu vissāso kātabbo. **Pūjito maññamāno**ti ahaṃ rājapūjitomhīti maññamāno. **Pharusaṃ patimanteyyā**ti yena so kujjhati, tathārūpaṃ na manteyya.

::hangnum
1490\.
::

::gatha1
‘‘Laddhadvāro labhe dvāraṃ, neva rājūsu vissase;
::

::gathalast
Aggīva saṃyato tiṭṭhe, sa rājavasatiṃ vase.
::

::hangnum
1491\.
::

::gatha1
‘‘Puttaṃ vā bhātaraṃ vā saṃ, sampaggaṇhāti khattiyo;
::

::gatha2
Gāmehi nigamehi vā, raṭṭhehi janapadehi vā;
::

::gathalast
Tuṇhībhūto upekkheyya, na bhaṇe chekapāpaka’’nti.
::

Tattha **laddhadvāro** {pb:P:6.0295} **labhe dvāra**nti ahaṃ nippaṭihāro laddhadvāroti appaṭihāretvā na paviseyya, punapi dvāraṃ labheyya, paṭihāretvāva paviseyyāti attho. **Saṃyato**ti appamatto hutvā. **Bhātaraṃ vā sa**nti sakaṃ bhātaraṃ vā. **Sampaggaṇhātī**ti ‘‘asukagāmaṃ vā asukanigamaṃ vā assa demā’’ti yadā sevakehi saddhiṃ katheti. **Na bhaṇe chekapāpaka**nti tadā guṇaṃ vā aguṇaṃ vā na bhaṇeyya.

::hangnum
1492\.
::

::gatha1
‘‘Hatthārohe {pb:M:7.0199} anīkaṭṭhe, rathike pattikārake;
::

::gatha2
Tesaṃ kammāvadānena, rājā vaḍḍheti vetanaṃ;
::

::gathalast
Na tesaṃ antarā gacche, sa rājavasatiṃ vase.
::

::hangnum
1493\.
::

::gatha1
‘‘Cāpovūnudaro {pb:V:7.0190} dhīro, vaṃsovāpi pakampaye;
::

::gathalast
Paṭilomaṃ na vatteyya, sa rājavasatiṃ vase.
::

::hangnum
1494\.
::

::gatha1
‘‘Cāpovūnudaro assa, macchovassa ajivhavā;
::

::gathalast
Appāsī nipako sūro, sa rājavasatiṃ vase’’ti.
::

Tattha **na tesaṃ antarā gacche**ti tesaṃ lābhassa antarā na gacche, antarāyaṃ na kareyya. **Vaṃsovāpī**ti yathā vaṃsagumbato uggatavaṃso vātena pahaṭakāle pakampati, evaṃ raññā kathitakāle pakampeyya. **Cāpovūnudaro**ti yathā cāpo mahodaro na hoti, evaṃ mahodaro na siyā. **Ajivhavā**ti yathā maccho ajivhatāya na katheti, tathā sevako mandakathatāya ajivhavā bhaveyya. **Appāsī**ti bhojanamattaññū.

::hangnum
1495\.
::

::gatha1
‘‘Na bāḷhaṃ itthiṃ gaccheyya, sampassaṃ tejasaṅkhayaṃ;
::

::gathalast
Kāsaṃ sāsaṃ daraṃ bālyaṃ, khīṇamedho nigacchati.
::

::hangnum
1496\.
::

::gatha1
‘‘Nātivelaṃ pabhāseyya, na tuṇhī sabbadā siyā;
::

::gathalast
Avikiṇṇaṃ mitaṃ vācaṃ, patte kāle udīraye.
::

::hangnum
1497\.
::

::gatha1
‘‘Akkodhano asaṅghaṭṭo, sacco saṇho apesuṇo;
::

::gathalast
Samphaṃ giraṃ na bhāseyya, sa rājavasatiṃ vase.
::

::hangnum
1498\.
::

::gatha1
‘‘Mātāpettibharo assa, kule jeṭṭhāpacāyiko;
::

::gathalast
Saṇho sakhilasambhāso, sa rājavasatiṃ vase’’ti.
::

Tattha **na bāḷha**nti punappunaṃ kilesavasena na gaccheyya. **Tejasaṅkhaya**nti evaṃ gacchanto hi puriso tejasaṅkhayaṃ gacchati pāpuṇāti, taṃ sampassanto bāḷhaṃ na gaccheyya. **Dara**nti kāyadarathaṃ. **Bālya**nti dubbalabhāvaṃ. **Khīṇamedho**ti punappunaṃ kilesarativasena khīṇapañño puriso ete kāsādayo nigacchati. **Nātivela**nti tātā rājūnaṃ santike pamāṇātikkantaṃ na bhāseyya{pb:M:7.0200}. **Patte kāle**ti attano vacanakāle sampatte. **Asaṅghaṭṭo**ti paraṃ asaṅghaṭṭento. **Sampha**nti niratthakaṃ. **Gira**nti vacanaṃ.

::hangnum
1499\.
::

::gatha1
‘‘Vinīto {pb:V:7.0191}{pb:P:6.0296} sippavā danto, katatto niyato mudu;
::

::gathalast
Appamatto suci dakkho, sa rājavasatiṃ vase.
::

::hangnum
1500\.
::

::gatha1
‘‘Nivātavutti vuddhesu, sappatisso sagāravo;
::

::gathalast
Surato sukhasaṃvāso, sa rājavasatiṃ vase.
::

::hangnum
1501\.
::

::gatha1
‘‘Ārakā parivajjeyya, sahituṃ pahitaṃ janaṃ;
::

::gathalast
Bhattāraññevudikkheyya, na ca aññassa rājino’’ti.
::

Tattha **vinīto**ti ācārasampanno. **Sippavā**ti attano kule sikkhitabbasippena samannāgato. **Danto**ti chasu dvāresu nibbisevano. **Katatto**ti sampāditatto. **Niyato**ti yasādīni nissāya acalasabhāvo. **Mudū**ti anatimānī. **Appamatto**ti kattabbakiccesu pamādarahito. **Dakkho**ti upaṭṭhāne cheko. **Nivātavuttī**ti nīcavutti. **Sukhasaṃvāso**ti garusaṃvāsasīlo. **Sahituṃ patita**nti pararājūhi sakarañño santikaṃ guyharakkhaṇavasena vā paṭicchannapākaṭakaraṇavasenavā pesitaṃ. Tathārūpena hi saddhiṃ kathentopi rañño sammukhāva katheyya. **Bhattāraññevudikkheyyā**ti attano sāmikameva olokeyya. **Na ca aññassa rājino**ti aññassa rañño santako na bhaveyya.

::hangnum
1502\.
::

::gatha1
‘‘Samaṇe brāhmaṇe cāpi, sīlavante bahussute;
::

::gathalast
Sakkaccaṃ payirupāseyya, sa rājavasatiṃ vase.
::

::hangnum
1503\.
::

::gatha1
‘‘Samaṇe brāhmaṇe cāpi, sīlavante bahussute;
::

::gathalast
Sakkaccaṃ anuvāseyya, sa rājavasatiṃ vase.
::

::hangnum
1504\.
::

::gatha1
‘‘Samaṇe brāhmaṇe cāpi, sīlavante bahussute;
::

::gathalast
Tappeyya annapānena, sa rājavasatiṃ vase.
::

::hangnum
1505\.
::

::gatha1
‘‘Samaṇe brāhmaṇe cāpi, sīlavante bahussute;
::

::gathalast
Āsajja paññe sevetha, ākaṅkhaṃ vuddhimattano’’ti.
::

Tattha {pb:V:7.0192}{pb:M:7.0201} **sakkaccaṃ payirupāseyyā**ti gāravena punappunaṃ upasaṅkameyya. **Anuvāseyyā**ti uposathavāsaṃ vasanto anuvatteyya. **Tappeyyā**ti yāvadatthaṃ dānena tappeyya. **Āsajjā**ti upasaṅkamitvā. **Paññe**ti paṇḍite, āsajjapaññe vā, asajjamānapaññeti attho.

::hangnum
1506\.
::

::gatha1
‘‘Dinnapubbaṃ na hāpeyya, dānaṃ samaṇabrāhmaṇe;
::

::gathalast
Na ca kiñci nivāreyya, dānakāle vaṇibbake.
::

::hangnum
1507\.
::

::gatha1
‘‘Paññavā buddhisampanno, vidhānavidhikovido;
::

::gathalast
Kālaññū samayaññū ca, sa rājavasatiṃ vase.
::

::hangnum
1508\.
::

::gatha1
‘‘Uṭṭhātā {pb:P:6.0297} kammadheyyesu, appamatto vicakkhaṇo;
::

::gathalast
Susaṃvihitakammanto, sa rājavasatiṃ vase’’ti.
::

Tattha **dinnapubba**nti pakatipaṭiyattaṃ dānavattaṃ. **Samaṇabrāhmaṇe**ti samaṇe vā brāhmaṇe vā. **Vaṇibbake**ti dānakāle vaṇibbake āgate disvā kiñci na nivāreyya. **Paññavā**ti vicāraṇapaññāya yutto. **Buddhisampanno**ti avekallabuddhisampanno. **Vidhānavidhikovido**ti nānappakāresu dāsakammakaraporisādīnaṃ saṃvidahanakoṭṭhāsesu cheko. **Kālaññū**ti ‘‘ayaṃ dānaṃ dātuṃ, ayaṃ sīlaṃ rakkhituṃ, ayaṃ uposathakammaṃ kātuṃ kālo’’ti jāneyya. **Samayaññū**ti ‘‘ayaṃ kasanasamayo, ayaṃ vapanasamayo, ayaṃ vohārasamayo, ayaṃ upaṭṭhānasamayo’’ti jāneyya. **Kammadheyyesū**ti attano kattabbakammesu.

::hangnum
1509\.
::

::gatha1
‘‘Khalaṃ sālaṃ pasuṃ khettaṃ, gantā cassa abhikkhaṇaṃ;
::

::gathalast
Mitaṃ dhaññaṃ nidhāpeyya, mitaṃva pācaye ghare.
::

::hangnum
1510\.
::

::gatha1
‘‘Puttaṃ vā bhātaraṃ vā saṃ, sīlesu asamāhitaṃ;
::

::gatha2
Anaṅgavā hi te bālā, yathā petā tatheva te;
::

::gathalast
Coḷañca nesaṃ piṇḍañca, āsīnānaṃ padāpaye.
::

::hangnum
1511\.
::

::gatha1
‘‘Dāse kammakare pesse, sīlesu susamāhite;
::

::gathalast
Dakkhe uṭṭhānasampanne, ādhipaccamhi ṭhāpaye’’ti.
::

Tattha {pb:V:7.0193}{pb:M:7.0202} **pasuṃ khetta**nti gokulañceva sassaṭṭhānañca. **Gantā**ti gamanasīlo. **Mita**nti minitvā ettakanti ñatvā koṭṭhesu nidhāpeyya. **Ghare**ti gharepi parijanaṃ gaṇetvā mitameva pacāpeyya. **Sīlesu asamāhita**nti evarūpaṃ dussīlaṃ anācāraṃ kismiñci ādhipaccaṭṭhāne na ṭhapeyyāti attho. **Anaṅgavā hi te bālā**ti ‘‘aṅgametaṃ manussānaṃ, bhātā loke pavuccatī’’ti (jā. 1.4.58) kiñcāpi jeṭṭhakaniṭṭhabhātaro aṅgasamānatāya ‘‘aṅga’’nti vuttā, ime pana dussīlā, tasmā aṅgasamānā na honti. Yathā pana susāne chaḍḍitā petā matā, tatheva te. Tasmā tādisā ādhipaccaṭṭhāne na ṭhapetabbā. Kuṭumbañhi te vināsenti, vinaṭṭhakuṭumbassa ca daliddassa rājavasati nāma na sampajjati. **Āsīnāna**nti āgantvā nisinnānaṃ puttabhātānaṃ matasattānaṃ matakabhattaṃ viya dento ghāsacchādanamattameva padāpeyya. **Uṭṭhānasampanne**ti uṭṭhānavīriyena samannāgate.

::hangnum
1512\.
::

::gatha1
‘‘Sīlavā ca alolo ca, anurakkho ca rājino;
::

::gathalast
Āvī raho hito tassa, sa rājavasatiṃ vase.
::

::hangnum
1513\.
::

::gatha1
‘‘Chandaññū rājino cassa, cittaṭṭho assa rājino;
::

::gathalast
Asaṅkusakavuttiṃssa, sa rājavasatiṃ vase.
::

::hangnum
1514\.
::

::gatha1
‘‘Ucchādaye {pb:P:6.0298} ca nhāpaye, dhove pāde adhosiraṃ;
::

::gathalast
Āhatopi na kuppeyya, sa rājavasatiṃ vase’’ti.
::

Tattha **alolo**ti aluddho. **Cittaṭṭho**ti citte ṭhito, rājacittavasikoti attho. **Asaṅkusakavuttissā**ti appaṭilomavutti assa. **Adhosira**nti pāde dhovantopi adhosiraṃ katvā heṭṭhāmukhova dhoveyya, na rañño mukhaṃ ullokeyyāti attho.

::hangnum
1515\.
::

::gatha1
‘‘Kumbhampañjaliṃ kariyā, cāṭañcāpi padakkhiṇaṃ;
::

::gathalast
Kimeva sabbakāmānaṃ, dātāraṃ dhīramuttamaṃ.
::

::hangnum
1516\.
::

::gatha1
‘‘Yo deti sayanaṃ vatthaṃ, yānaṃ āvasathaṃ gharaṃ;
::

::gathalast
Pajjunnoriva bhūtāni, bhogehi abhivassati.
::

::hangnum
1517\.
::

::gatha1
‘‘Esayyo {pb:V:7.0194}{pb:M:7.0203} rājavasati, vattamāno yathā naro;
::

::gathalast
Ārādhayati rājānaṃ, pūjaṃ labhati bhattusū’’ti.
::

Tattha **kumbhampañjaliṃ kariyā, cāṭañcāpi padakkhiṇa**nti vuddhiṃ paccāsīsanto puriso udakapūritaṃ kumbhaṃ disvā tassa añjaliṃ kareyya, cāṭañca sakuṇaṃ padakkhiṇaṃ kareyya. Añjaliṃ vā padakkhiṇaṃ vā karontassa te kiñci dātuṃ na sakkonti. **Kimevā**ti yo pana sabbakāmānaṃ dātā dhīro ca, taṃ rājānaṃ kiṃkāraṇā na namasseyya. Rājāyeva hi namassitabbo ca ārādhetabbo ca. **Pajjunnorivā**ti megho viya. **Esayyo rājavasatī**ti ayyo yā ayaṃ mayā kathitā, esā rājavasati nāma rājasevakānaṃ anusāsanī. **Yathā**ti yāya rājavasatiyā vattamāno naro rājānaṃ ārādheti, rājūnañca santikā pūjaṃ labhati, sā esāti.

::gathalast
Evaṃ asamadhuro vidhurapaṇḍito buddhalīlāya rājavasatiṃ kathesi;
::

::centre
Rājavasatikaṇḍaṃ niṭṭhitaṃ.
::

::centre
Antarapeyyālaṃ
::

Evaṃ puttadārañātimittasuhajjādayo anusāsantasseva tassa tayo divasā jātā. So divasassa pāripūriṃ ñatvā pātova nhatvā nānaggarasabhojanaṃ bhuñjitvā ‘‘rājānaṃ apaloketvā māṇavena saddhiṃ gamissāmī’’ti ñātigaṇaparivuto rājanivesanaṃ gantvā rājānaṃ vanditvā ekamantaṃ ṭhito vattabbayuttakaṃ vacanaṃ avoca. Tamatthaṃ pakāsento satthā āha –

::hangnum
1518\.
::

::gatha1
‘‘Evaṃ samanusāsitvā, ñātisaṅghaṃ vicakkhaṇo;
::

::gathalast
Parikiṇṇo suhadehi, rājānamupasaṅkami.
::

::hangnum
1519\.
::

::gatha1
‘‘Vanditvā {pb:P:6.0299} sirasā pāde, katvā ca naṃ padakkhiṇaṃ;
::

::gathalast
Vidhuro avaca rājānaṃ, paggahetvāna añjaliṃ.
::

::hangnum
1520\.
::

::gatha1
‘‘Ayaṃ {pb:V:7.0195}{pb:M:7.0204} maṃ māṇavo neti, kattukāmo yathāmati;
::

::gathalast
Ñātīnatthaṃ pavakkhāmi, taṃ suṇohi arindama.
::

::hangnum
1521\.
::

::gatha1
‘‘Putte ca me udikkhesi, yañca maññaṃ ghare dhanaṃ;
::

::gathalast
Yathā pecca na hāyetha, ñātisaṅgho mayī gate.
::

::hangnum
1522\.
::

::gatha1
‘‘Yatheva khalatī bhūmyā, bhūmyāyeva patiṭṭhati;
::

::gathalast
Evetaṃ khalitaṃ mayhaṃ, etaṃ passāmi accaya’’nti.
::

Tattha **suhadehī**ti suhadayehi ñātimittādīhi. **Yañca mañña**nti yañca me aññaṃ tayā ceva aññehi ca rājūhi dinnaṃ ghare aparimāṇaṃ dhanaṃ, taṃ sabbaṃ tvameva olokeyyāsi. **Peccā**ti pacchākāle. **Khalatī**ti pakkhalati. **Eveta**nti evaṃ etaṃ. Ahañhi bhūmiyaṃ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi. **Etaṃ passāmī**ti yo esa ‘‘kiṃ te rājā hotī’’ti māṇavena puṭṭhassa mama tumhe anoloketvā saccaṃ apekkhitvā ‘‘dāsohamasmī’’ti vadantassa accayo, etaṃ accayaṃ passāmi, añño pana me doso natthi, taṃ me accayaṃ tumhe khamatha, etaṃ hadaye katvā pacchā mama puttadāresu mā aparajjhitthāti.

Taṃ sutvā rājā ‘‘paṇḍita, tava gamanaṃ mayhaṃ na ruccati, māṇavaṃ upāyena pakkosāpetvā ghātetvā kilañjena paṭicchādetuṃ mayhaṃ ruccatī’’ti dīpento gāthamāha –

::hangnum
1523\.
::

::gatha1
‘‘Sakkā na gantuṃ iti mayha hoti, chetvā vadhitvā idha kātiyānaṃ;
::

::gathalast
Idheva hohī iti mayha ruccati, mā tvaṃ agā uttamabhūripaññā’’ti.
::

Tattha **chetvā**ti idheva rājagehe taṃ pothetvā māretvā paṭicchādessāmīti.

Taṃ sutvā mahāsatto ‘‘deva, tumhākaṃ ajjhāsayo evarūpo hoti, so tumhesu ayutto’’ti vatvā āha –

::hangnum
1524\.
::

::gatha1
‘‘Mā {pb:M:7.0205} hevadhammesu manaṃ paṇīdahi, atthe ca dhamme ca yutto bhavassu;
::

::gathalast
Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.
::

::hangnum
1525\.
::

::gatha1
‘‘Nevesa {pb:V:7.0196}{pb:P:6.0300} dhammo na puneta kiccaṃ, ayiro hi dāsassa janinda issaro;
::

::gathalast
Ghātetuṃ jhāpetuṃ athopi hantuṃ, na ca mayha kodhatthi vajāmi cāha’’nti.
::

Tattha **mā hevadhammesu manaṃ paṇīdahī**ti adhammesu anatthesu ayuttesu tava cittaṃ mā heva paṇidahīti attho. **Pacchā**ti yaṃ kammaṃ katvāpi ajarāmaro na hoti, atha kho pacchā nirayameva upapajjeyya. **Dhiratthu kamma**nti taṃ kammaṃ garahitaṃ atthu assa bhaveyya. **Nevesā**ti neva esa. **Ayiro**ti sāmiko. **Ghātetu**nti etāni ghātādīni kātuṃ ayiro dāsassa issaro, sabbānetāni kātuṃ labhati, mayhaṃ māṇave appamattakopi kodho natthi, dinnakālato paṭṭhāya tava cittaṃ sandhāretuṃ vaṭṭati, vajāmi ahaṃ narindāti āha –

Evaṃ vatvā mahāsatto rājānaṃ vanditvā rañño orodhe ca puttadāre ca rājaparisañca ovaditvā tesu sakabhāvena saṇṭhātuṃ asakkuṇitvā mahāviravaṃ viravantesuyeva rājanivesanā nikkhami. Sakalanagaravāsinopi ‘‘paṇḍito kira māṇavena saddhiṃ gamissati, etha, passissāma na’’nti mantayitvā rājaṅgaṇeyeva naṃ passiṃsu. Atha ne mahāsatto assāsetvā ‘‘tumhe mā cintayittha, sabbe saṅkhārā aniccā, sarīraṃ addhuvaṃ, yaso nāma vipattipariyosāno, apica tumhe dānādīsu puññesu appamattā hothā’’ti tesaṃ ovādaṃ datvā nivattāpetvā attano gehābhimukho pāyāsi. Tasmiṃ khaṇe dhammapālakumāro bhātikagaṇaparivuto ‘‘pitu paccuggamanaṃ karissāmī’’ti nikkhanto nivesanadvāreyeva pitu sammukho ahosi. Mahāsatto taṃ disvā sakabhāvena saṇṭhātuṃ asakkonto upaguyha ure nipajjāpetvā nivesanaṃ pāvisi. Tamatthaṃ pakāsento satthā āha –

::hangnum
1526\.
::

::gatha1
‘‘Jeṭṭhaputtaṃ {pb:M:7.0206} upaguyha, vineyya hadaye daraṃ;
::

::gathalast
Assupuṇṇehi nettehi, pāvisī so mahāghara’’nti.
::

Ghare panassa sahassaputtā, sahassadhītaro, sahassabhariyāyo, ca sattavaṇṇadāsisatāni ca santi, tehi ceva avasesadāsidāsakammakarañātimittasuhajjādīhi ca sakalanivesanaṃ yugantavātābhighātapatitehi sālehi sālavanaṃ viya nirantaraṃ ahosi. Tamatthaṃ pakāsento satthā āha –

::hangnum
1527\.
::

::gatha1
‘‘Sālāva {pb:V:7.0197} sammapatitā, mālutena pamadditā;
::

::gathalast
Senti puttā ca dārā ca, vidhurassa nivesane.
::

::hangnum
1528\.
::

::gatha1
‘‘Itthisahassaṃ {pb:P:6.0301} bhariyānaṃ, dāsisattasatāni ca;
::

::gathalast
Bāhā paggayha pakkanduṃ, vidhurassa nivesane.
::

::hangnum
1529\.
::

::gatha1
‘‘Orodhā ca kumārā ca, vesiyānā ca brāhmaṇā;
::

::gathalast
Bāhā paggayha pakkanduṃ, vidhurassa nivesane.
::

::hangnum
1530\.
::

::gatha1
‘‘Hatthārohā anīkaṭṭhā, rathikā pattikārakā;
::

::gathalast
Bāhā paggayha pakkanduṃ, vidhurassa nivesane.
::

::hangnum
1531\.
::

::gatha1
‘‘Samāgatā jānapadā, negamā ca samāgatā;
::

::gathalast
Bāhā paggayha pakkanduṃ, vidhurassa nivesane.
::

::hangnum
1532\.
::

::gatha1
‘‘Itthisahassaṃ bhariyānaṃ, dāsisattasatāni ca;
::

::gathalast
Bāhā paggayha pakkantuṃ, kasmā no vijahissasi.
::

::hangnum
1533\.
::

::gatha1
‘‘Orodhā ca kumārā ca, vesiyānā ca brāhmaṇā;
::

::gathalast
Bāhā paggayha pakkanduṃ, kasmā no vijahissasi.
::

::hangnum
1534\.
::

::gatha1
‘‘Hatthārohā anīkaṭṭhā, rathikā pattikārakā;
::

::gathalast
Bāhā paggayha pakkanduṃ, kasmā no vijahissasi.
::

::hangnum
1535\.
::

::gatha1
‘‘Samāgatā jānapadā, negamā ca samāgatā;
::

::gathalast
Bāhā paggayha pakkanduṃ, kasmā no vijahissasī’’ti.
::

Tattha {pb:M:7.0207} **sentī**ti mahātale chinnapādā viya patitā āvattantā parivattantā sayanti. **Itthisahassaṃ bhariyāna**nti bhariyānameva itthīnaṃ sahassaṃ. **Kasmā no vijahissasī**ti kena kāraṇena amhe vijahissasīti parideviṃsu.

Mahāsatto {pb:V:7.0198} sabbaṃ taṃ mahājanaṃ assāsetvā ghare avasesakiccāni katvā antojanañca bahijanañca ovaditvā ācikkhitabbayuttakaṃ sabbaṃ ācikkhitvā puṇṇakassa santikaṃ gantvā attano niṭṭhitakiccataṃ ārocesi. Tamatthaṃ pakāsento satthā āha –

::hangnum
1536\.
::

::gatha1
‘‘Katvā gharesu kiccāni, anusāsitvā sakaṃ janaṃ;
::

::gathalast
Mittāmacce ca bhacce ca, puttadāre ca bandhave.
::

::hangnum
1537\.
::

::gatha1
‘‘Kammantaṃ saṃvidhetvāna, ācikkhitvā ghare dhanaṃ;
::

::gathalast
Nidhiñca iṇadānañca, puṇṇakaṃ etadabravi.
::

::hangnum
1538\.
::

::gatha1
‘‘Avasī tuvaṃ mayha tīhaṃ agāre, katāni kiccāni gharesu mayhaṃ;
::

::gathalast
Anusāsitā puttadārā mayā ca, karoma kaccāna yathāmatiṃ te’’ti.
::

Tattha **kammantaṃ saṃvidhetvānā**ti ‘‘evañca kātuṃ vaṭṭatī’’ti ghare kattabbayuttakaṃ kammaṃ saṃvidahitvā. **Nidhi**nti nidahitvā ṭhapitadhanaṃ. **Iṇadāna**nti iṇavasena saṃyojitadhanaṃ. **Yathāmatiṃ te**ti idāni tava ajjhāsayānurūpaṃ karomāti vadati.

Puṇṇako {pb:P:6.0302} āha –

::hangnum
1539\.
::

::gatha1
‘‘Sace hi katte anusāsitā te, puttā ca dārā anujīvino ca;
::

::gathalast
Handehi dānī taramānarūpo, dīgho hi addhāpi ayaṃ puratthā.
::

::hangnum
1540\.
::

::gatha1
‘‘Achambhitova gaṇhāhi, ājāneyyassa vāladhiṃ;
::

::gathalast
Idaṃ pacchimakaṃ tuyhaṃ, jīvalokassa dassana’’nti.
::

Tattha {pb:M:7.0208} **katte**ti somanassappatto yakkho mahāsattaṃ ālapati. **Dīgho hi addhāpī**ti gantabbamaggopi dīgho. **‘‘Achambhitovā’’**ti idaṃ so heṭṭhāpāsādaṃ anotaritvā tatova gantukāmo hutvā avaca.

Atha naṃ mahāsatto āha –

::hangnum
1541\.
::

::gatha1
‘‘Sohaṃ {pb:V:7.0199} kissa nu bhāyissaṃ, yassa me natthi dukkaṭaṃ;
::

::gathalast
Kāyena vācā manasā, yena gaccheyya duggati’’nti.
::

Tattha **sohaṃ kissa nu bhāyissa**nti idaṃ mahāsatto ‘‘achambhitova gaṇhāhī’’ti vuttattā evamāha.

Evaṃ mahāsatto sīhanādaṃ naditvā achambhito kesarasīho viya nibbhayo hutvā ‘‘ayaṃ sāṭako mama aruciyā mā muccatū’’ti adhiṭṭhānapāramiṃ purecārikaṃ katvā daḷhaṃ nivāsetvā assassa vāladhiṃ viyūhitvā ubhohi hatthehi daḷhaṃ vāladhiṃ gahetvā dvīhi pādehi assassa ūrūsu paliveṭhetvā ‘‘māṇava, gahito me vāladhi, yathāruci yāhī’’ti āha. Tasmiṃ khaṇe puṇṇako manomayasindhavassa saññaṃ adāsi. So paṇḍitaṃ ādāya ākāse pakkhandi. Tamatthaṃ pakāsento satthā āha –

::hangnum
1542\.
::

::gatha1
‘‘So assarājā vidhuraṃ vahanto, pakkāmi vehāyasamantalikkhe;
::

::gathalast
Sākhāsu selesu asajjamāno, kāḷāgiriṃ khippamupāgamāsī’’ti.
::

Tattha **sākhāsu selesu asajjamāno**ti puṇṇako kira cintesi ‘‘dūraṃ agantvāva imaṃ himavantappadese rukkhesu pabbatesu ca pothetvā māretvā hadayamaṃsaṃ ādāya kaḷevaraṃ pabbatantare {pb:P:6.0303} chaḍḍetvā nāgabhavanameva gamissāmī’’ti. So rukkhe ca pabbate ca apariharitvā tesaṃ majjheneva assaṃ pesesi. Mahāsattassānubhāvena rukkhāpi pabbatāpi sarīrato ubhosu passesu ratanamattaṃ paṭikkamanti. So ‘‘mato vā, no vā’’ti parivattitvā mahāsattassa mukhaṃ olokento kañcanādāsamiva vippasannaṃ disvā ‘‘ayaṃ evaṃ na maratī’’ti punapi sakalahimavantappadese rukkhe ca pabbate ca tikkhattuṃ pothento pesesi{pb:M:7.0209}. Evaṃ pothentopi tatheva rukkhapabbatā dūrameva paṭikkamantiyeva. Mahāsatto pana kilantakāyo ahosi. Atha puṇṇako ‘‘ayaṃ neva marati, idāni vātakkhandhe cuṇṇavicuṇṇaṃ karissāmī’’ti kodhābhibhūto sattamaṃ vātakkhandhaṃ pakkhandi. Bodhisattassānubhāvena vātakkhandho dvidhā hutvā bodhisattassa okāsaṃ akāsi. Tato verambhavātehi paharāpesi, verambhavātāpi satasahassaasanisaddo viya hutvā bodhisattassa okāsaṃ adaṃsu. So puṇṇako tassa antarāyābhāvaṃ passanto taṃ ādāya kāḷapabbataṃ agamāsi. Tena vuttaṃ –

::gatha1
‘‘So {pb:V:7.0200} assarājā vidhuraṃ vahanto, pakkāmi vehāyasamantalikkhe;
::

::gathalast
Sākhāsu selesu asajjamāno, kāḷāgiriṃ khippamupāgamāsī’’ti.
::

Tattha **asajjamāno**ti alaggamāno appaṭihaññamāno vidhurapaṇḍitaṃ vahanto kāḷapabbatamatthakaṃ upāgato.

Evaṃ puṇṇakassa mahāsattaṃ gahetvā gatakāle paṇḍitassa puttadārādayo puṇṇakassa vasanaṭṭhānaṃ gantvā tattha mahāsattaṃ adisvā chinnapādā viya patitvā aparāparaṃ parivattamānā mahāsaddena parideviṃsu. Tamatthaṃ pakāsento satthā āha –

::hangnum
1543\.
::

::gatha1
‘‘Itthisahassaṃ bhariyānaṃ, dāsisattasatāni ca;
::

::gatha2
Bāhā paggayha pakkanduṃ, ‘yakkho brāhmaṇavaṇṇena;
::

::gathalast
Vidhuraṃ ādāya gacchati’.
::

::gatha1
‘‘Orodhā ca kumārā ca, vesiyānā ca brāhmaṇā;
::

::gatha2
Bāhā paggayha pakkanduṃ, ‘yakkho brāhmaṇavaṇṇena;
::

::gathalast
Vidhuraṃ ādāya gacchati’.
::

::gatha1
‘‘Hatthārohā anīkaṭṭhā, rathikā pattikārakā;
::

::gatha2
Bāhā paggayha pakkanduṃ, ‘yakkho brāhmaṇavaṇṇena;
::

::gathalast
Vidhuraṃ ādāya gacchati’.
::

::hangnum
1544\.
::

::gatha1
‘‘Samāgatā {pb:M:7.0210} jānapadā, negamā ca samāgatā;
::

::gatha2
Bāhā paggayha pakkanduṃ, ‘yakkho brāhmaṇavaṇṇena;
::

::gathalast
Vidhuraṃ ādāya gacchati’.
::

::hangnum
1545\.
::

::gatha1
‘‘Itthisahassaṃ bhariyānaṃ, dāsisattasatāni ca;
::

::gathalast
Bāhā paggayha pakkanduṃ, ‘paṇḍito so kuhiṃ gato’.
::

::gatha1
‘‘Orodhā {pb:V:7.0201} ca kumārā ca, vesiyānā ca brāhmaṇā;
::

::gathalast
Bāhā paggayha pakkanduṃ, ‘paṇḍito so kuhiṃ gato’.
::

::gatha1
‘‘Hatthārohā anīkaṭṭhā, rathikā pattikārakā;
::

::gathalast
Bāhā paggayha pakkanduṃ, ‘paṇḍito so kuhiṃ gato’.
::

::hangnum
1546\.
::

::gatha1
Samāgatā jānapadā, negamā ca samāgatā;
::

::gathalast
Bāhā paggayha pakkanduṃ, ‘paṇḍito so kuhiṃ gato’’’ti.
::

Evaṃ pakkanditvā ca pana te sabbepi sakalanagaravāsīhi saddhiṃ roditvā rājadvāraṃ agamaṃsu. Rājā mahantaṃ paridevasaddaṃ sutvā sīhapañjaraṃ vivaritvā ‘‘tumhe kasmā paridevathā’’ti pucchi. Athassa te ‘‘deva, so kira māṇavo na brāhmaṇo, yakkho pana brāhmaṇavaṇṇena āgantvā paṇḍitaṃ ādāya gato, tena vinā {pb:P:6.0304} amhākaṃ jīvitaṃ natthi. Sace so ito sattame divase nāgamissati, sakaṭasatehi sakaṭasahassehi ca dārūni saṅkaḍḍhitvā sabbe mayaṃ aggiṃ ujjāletvā pavisissāmā’’ti imamatthaṃ ārocentā imaṃ gāthamāhaṃsu –

::hangnum
1547\.
::

::gatha1
‘‘Sace so sattarattena, nāgacchissati paṇḍito;
::

::gathalast
Sabbe aggiṃ pavekkhāma, natthattho jīvitena no’’ti.
::

Sammāsambuddhassa parinibbutakālepi ‘‘mayaṃ aggiṃ pavisitvā marissāmā’’ti vattāro nāma nāhesuṃ. Aho subhāsitaṃ mahāsatte nāgarehīti. Rājā tesaṃ kathaṃ sutvā ‘‘tumhe mā cintayittha, mā {pb:M:7.0211} socittha, mā paridevittha, madhurakatho paṇḍito māṇavaṃ dhammakathāya palobhetvā attano pādesu pātetvā sakalanagaravāsīnaṃ assumukhaṃ hāsayanto na cirasseva āgamissatī’’ti assāsento gāthamāha –

::hangnum
1548\.
::

::gatha1
‘‘Paṇḍito ca viyatto ca, vibhāvī ca vicakkhaṇo;
::

::gathalast
Khippaṃ mociya attānaṃ, mā bhāyitthāgamissatī’’ti.
::

Tattha **viyatto**ti veyyattiyā vicāraṇapaññāya samannāgato. **Vibhāvī**ti atthānatthaṃ kāraṇākāraṇaṃ vibhāvetvā dassetvā kathetuṃ samattho. **Vicakkhaṇo**ti taṅkhaṇeyeva ṭhānuppattikāya kāraṇacintanapaññāya {pb:V:7.0202} yutto. **Mā bhāyitthā**ti mā bhāyatha, attānaṃ mocetvā khippaṃ āgamissatīti assāseti.

Nāgarāpi ‘‘paṇḍito kira rañño kathetvā gato bhavissatī’’ti assāsaṃ paṭilabhitvā attano gehāni pakkamiṃsu.

::centre
Antarapeyyālo niṭṭhito.
::

::centre
Sādhunaradhammakaṇḍaṃ
::

Puṇṇakopi mahāsattaṃ kāḷāgirimatthake ṭhapetvā ‘‘imasmiṃ jīvamāne mayhaṃ vuḍḍhi nāma natthi, imaṃ māretvā hadayamaṃsaṃ gahetvā nāgabhavanaṃ gantvā vimalāya datvā irandhatiṃ gahetvā devalokaṃ gamissāmī’’ti cintesi. Tamatthaṃ pakāsento satthā āha –

::hangnum
1549\.
::

::gatha1
‘‘So tattha gantvāna vicintayanto, uccāvacā cetanakā bhavanti;
::

::gathalast
Nayimassa jīvena mamatthi kiñci, hantvānimaṃ hadayamānayissa’’nti.
::

Tattha **so**ti so puṇṇako. **Tattha gantvānā**ti gantvā tattha kāḷāgirimatthake ṭhito. **Uccāvacā cetanakā bhavantī**ti khaṇe khaṇe uppajjamānā {pb:M:7.0212} cetanā uccāpi avacāpi uppajjanti. Ṭhānaṃ kho panetaṃ vijjati, yaṃ mametassa jīvitadānacetanāpi uppajjeyyāti. Imassa {pb:P:6.0305} pana jīvitena tahiṃ nāgabhavane mama appamattakampi kiñci kiccaṃ natthi, idhevimaṃ māretvā assa hadayaṃ ānayissāmīti sanniṭṭhānamakāsīti attho.

Tato puna cintesi ‘‘yaṃnūnāhaṃ imaṃ sahatthena amāretvā bheravarūpadassanena jīvitakkhayaṃ pāpeyya’’nti. So bheravayakkharūpaṃ nimminitvā mahāsattaṃ tajjento āgantvā taṃ pātetvā dāṭhānaṃ antare katvā khāditukāmo viya ahosi, mahāsattassa lomahaṃsanamattampi nāhosi. Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi. Tathāpi abhāyantassa ekadoṇikanāvappamāṇaṃ mahantaṃ sappavaṇṇaṃ nimminitvā assasanto passasanto ‘‘susū’’ti saddaṃ karonto āgantvā mahāsattassa sakalasarīraṃ veṭhetvā matthake phaṇaṃ katvā aṭṭhāsi, tassa sārajjamattampi nāhosi. Atha ‘‘naṃ pabbatamatthake ṭhapetvā pātetvā {pb:V:7.0203} cuṇṇavicuṇṇaṃ karissāmī’’ti mahāvātaṃ samuṭṭhāpesi. So tassa kesaggamattampi cāletuṃ nāsakkhi. Atha naṃ tattheva pabbatamatthake ṭhapetvā hatthī viya khajjūrirukkhaṃ pabbataṃ aparāparaṃ cālesi, tathāpi naṃ ṭhitaṭṭhānato kesaggamattampi cāletuṃ nāsakkhi.

Tato ‘‘saddasantāsenassa hadayaphālanaṃ katvā māressāmī’’ti antopabbataṃ pavisitvā pathaviñca nabhañca ekaninnādaṃ karonto mahānādaṃ nadi, evampissa sārajjamattampi nāhosi. Jānāti hi mahāsatto ‘‘yakkhasīhahatthināgarājavesehi āgatopi mahāvātavuṭṭhiṃ samuṭṭhāpakopi pabbatacalanaṃ karontopi antopabbataṃ pavisitvā nādaṃ vissajjentopi māṇavoyeva, na añño’’ti. Tato puṇṇako cintesi ‘‘nāhaṃ imaṃ bāhirupakkamena māretuṃ sakkomi, sahattheneva naṃ māressāmī’’ti. Tato yakkho mahāsattaṃ pabbatamuddhani ṭhapetvā pabbatapādaṃ gantvā maṇikkhandhe paṇḍusuttaṃ pavesento viya pabbataṃ pavisitvā tāsento vagganto antopabbatena uggantvā mahāsattaṃ pāde daḷhaṃ {pb:M:7.0213} gahetvā parivattetvā adhosiraṃ katvā anālambe ākāse vissajjesi. Tena vuttaṃ –

::hangnum
1550\.
::

::gatha1
‘‘So {pb:P:6.0306} tattha gantvā pabbatantarasmiṃ, anto pavisitvāna paduṭṭhacitto;
::

::gathalast
Asaṃvutasmiṃ jagatippadese, adhosiraṃ dhārayi kātiyāno’’ti.
::

Tattha **so tattha gantvā**ti so puṇṇako pabbatamatthakā pabbatapādaṃ gantvā tattha pabbatantare ṭhatvā tassa anto pavisitvā pabbatamatthake ṭhitassa heṭṭhā paññāyamāno asaṃvute bhūmipadese dhāresīti. Na āditova dhāresi, tattha pana taṃ khipitvā pannarasayojanamattaṃ bhaṭṭhakāle pabbatamuddhani ṭhitova hatthaṃ vaḍḍhetvā adhosiraṃ bhassantaṃ pādesu gahetvā adhosirameva ukkhipitvā mukhaṃ olokento ‘‘na maratī’’ti ñatvā dutiyampi khipitvā tiṃsayojanamattaṃ bhaṭṭhakāle tatheva ukkhipitvā puna tassa mukhaṃ olokento jīvantameva disvā cintesi ‘‘sace idāni saṭṭhiyojanamattaṃ bhassitvā na marissati, pādesu naṃ gahetvā pabbatamuddhani pothetvā māressāmī’’ti atha naṃ tatiyampi khipitvā saṭṭhiyojanamattaṃ bhaṭṭhakāle hatthaṃ vaḍḍhetvā pādesu gahetvā ukkhipi. Tato mahāsatto cintesi ‘‘ayaṃ maṃ paṭhamaṃ pannarasayojanaṭṭhānaṃ khipi, dutiyampi tiṃsayojanaṃ, tatiyampi saṭṭhiyojanaṃ, idāni puna maṃ na khipissati, ukkhipantoyeva pabbatamuddhani paharitvā māressati, yāva maṃ ukkhipitvā pabbatamuddhani na potheti, tāva naṃ adhosiro hutvā olambantova māraṇakāraṇaṃ pucchissāmī’’ti. Evaṃ cintetvā {pb:V:7.0204} ca pana so achambhito asantasanto tathā akāsi. Tena vuttaṃ ‘‘dhārayi kātiyāno’’ti, tikkhattuṃ khipitvā dhārayīti attho.

::hangnum
1551\.
::

::gatha1
‘‘So lambamāno narake papāte, mahabbhaye lomahaṃse vidugge;
::

::gathalast
Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.
::

::hangnum
1552\.
::

::gatha1
‘‘Ariyāvakāsosi {pb:M:7.0214} anariyarūpo, asaññato saññatasannikāso;
::

::gathalast
Accāhitaṃ kammaṃ karosi ludraṃ, bhāve ca te kusalaṃ natthi kiñci.
::

::hangnum
1553\.
::

::gatha1
‘‘Yaṃ maṃ papātasmiṃ papātumicchasi, ko nu tavattho maraṇena mayhaṃ;
::

::gathalast
Amānusasseva tavajja vaṇṇo, ācikkha me tvaṃ katamāsi devatāti.
::

Tattha **so lambamāno**ti so kurūnaṃ kattuseṭṭho tatiyavāre lambamāno. **Ariyāvakāso**ti rūpena ariyasadiso devavaṇṇo hutvā carasi. **Asaññato**ti kāyādīhi asaññato {pb:P:6.0307} dussīlo. **Accāhita**nti hitātikkantaṃ, atiahitaṃ vā. **Bhāve ca te**ti tava citte appamattakampi kusalaṃ natthi. **Amānusasseva tavajja vaṇṇo**ti ajja tava idaṃ kāraṇaṃ amānusasseva. **Katamāsi devatā**ti yakkhānaṃ antare katarayakkho nāma tvaṃ.

Puṇṇako āha –

::hangnum
1554\.
::

::gatha1
‘‘Yadi te suto puṇṇako nāma yakkho, rañño kuverassa hi so sajibbo;
::

::gathalast
Bhūmindharo varuṇo nāma nāgo, brahā sucī vaṇṇabalūpapanno.
::

::hangnum
1555\.
::

::gatha1
‘‘Tassānujaṃ dhītaraṃ kāmayāmi, irandhatī nāma sā nāgakaññā;
::

::gathalast
Tassā sumajjhāya piyāya hetu, patārayiṃ tuyha vadhāya dhīrā’’ti.
::

Tattha **sajibbo**ti sajīvo amacco. **Brahā**ti ārohapariṇāhasampanno uṭṭhāpitakañcanarūpasadiso. **Vaṇṇabalūpapanno**ti sarīravaṇṇena ca kāyabalena ca upagato. **Tassānuja**nti tassa anujātaṃ dhītaraṃ. **Patārayi**nti cittaṃ pavattesiṃ, sanniṭṭhānamakāsinti attho.

Taṃ {pb:V:7.0205}{pb:M:7.0215} sutvā mahāsatto ‘‘ayaṃ loko duggahitena nassati, nāgamāṇavikaṃ patthentassa mama maraṇena kiṃ payojanaṃ, tathato kāraṇaṃ jānissāmī’’ti cintetvā gāthamāha –

::hangnum
1556\.
::

::gatha1
‘‘Mā heva tvaṃ yakkha ahosi mūḷho, naṭṭhā bahū duggahītena loke;
::

::gathalast
Kiṃ te sumajjhāya piyāya kiccaṃ, maraṇena me iṅgha suṇomi sabba’’nti.
::

Taṃ sutvā tassa ācikkhanto puṇṇako āha –

::hangnum
1557\.
::

::gatha1
‘‘Mahānubhāvassa mahoragassa, dhītukāmo ñātibhatohamasmi;
::

::gathalast
Taṃ yācamānaṃ sasuro avoca, yathā mamaññiṃsu sukāmanītaṃ.
::

::hangnum
1558\.
::

::gatha1
‘‘Dajjemu kho te sutanuṃ sunettaṃ, sucimhitaṃ candanalittagattaṃ;
::

::gatha2
Sace tuvaṃ hadayaṃ paṇḍitassa, dhammena laddhā idha māharesi;
::

::gathalast
Etena {pb:P:6.0308} vittena kumāri labbhā, naññaṃ dhanaṃ uttari patthayāma.
::

::hangnum
1559\.
::

::gatha1
‘‘Evaṃ na mūḷhosmi suṇohi katte, na cāpi me duggahitatthi kiñci;
::

::gathalast
Hadayena te dhammaladdhena nāgā, irandhatiṃ nāgakaññaṃ dadanti.
::

::hangnum
1560\.
::

::gatha1
‘‘Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;
::

::gathalast
Idheva taṃ narake pātayitvā, hantvāna taṃ hadayamānayissa’’nti.
::

Tattha **dhītukāmo**ti dhītaraṃ kāmemi patthemi, dhītu atthāya vicarāmi. **Ñātibhatohamasmī**ti tasmā tassa ñātibhatako nāma ahaṃ amhi. **Ta**nti {pb:M:7.0216} taṃ nāgakaññaṃ. **Yācamāna**nti yācantaṃ maṃ. **Yathā ma**nti yasmā maṃ. **Aññiṃsū**ti jāniṃsu. **Sukāmanīta**nti suṭṭhu esa kāmena nītoti sukāmanīto, taṃ sukāmanītaṃ. Tasmā sasuro **‘dajjemu kho te’’**tiādimavoca. Tattha **dajjemū**ti dadeyyāma. **Sutanu**nti sundarasarīraṃ. **Idha māharesī**ti idha nāgabhavane dhammena laddhā āhareyyāsīti.

Tassa taṃ kathaṃ sutvā mahāsatto cintesi ‘‘vimalāya mama hadayena kiccaṃ natthi, varuṇanāgarājena mama dhammakathaṃ sutvā maṇinā maṃ pūjetvā tattha gatena mama dhammakathikabhāvo vaṇṇito {pb:V:7.0206} bhavissati, tato vimalāya mama dhammakathāya dohaḷo uppanno bhavissati, varuṇena duggahitaṃ gahetvā puṇṇako āṇatto bhavissati, svāyaṃ attanā duggahitena maṃ māretuṃ evarūpaṃ dukkhaṃ pāpesi, mama paṇḍitabhāvo ṭhānuppattikāraṇacintanasamatthatā imasmiṃ maṃ mārente kiṃ karissati, handāhaṃ saññāpessāmi na’’nti. Cintetvā ca pana ‘‘māṇava, sādhunaradhammaṃ nāma jānāmi, yāvāhaṃ na marāmi, tāva maṃ pabbatamuddhani nisīdāpetvā sādhunaradhammaṃ nāma suṇohi, pacchā yaṃ icchasi, taṃ kareyyāsī’’ti vatvā sādhunaradhammaṃ vaṇṇetvā attano jīvitaṃ āharāpento so adhosiro olambantova gāthamāha –

::hangnum
1561\.
::

::gatha1
‘‘Khippaṃ mamaṃ uddhara kātiyāna, hadayena me yadi te atthi kiccaṃ;
::

::gathalast
Ye {pb:P:6.0309} kecime sādhunarassa dhammā, sabbeva te pātukaromi ajjā’’ti.
::

Taṃ sutvā puṇṇako ‘‘ayaṃ paṇḍitena devamanussānaṃ akathitapubbo dhammo bhavissati, khippameva naṃ uddharitvā sādhunaradhammaṃ suṇissāmī’’ti cintetvā mahāsattaṃ ukkhipitvā pabbatamuddhani nisīdāpesi. Tamatthaṃ pakāsento satthā āha –

::hangnum
1562\.
::

::gatha1
‘‘So puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;
::

::gathalast
Assatthamāsīnaṃ samekkhiyāna, paripucchi kattāramanomapaññaṃ.
::

::hangnum
1563\.
::

::gatha1
‘‘Samuddhaṭo {pb:M:7.0217} mesi tuvaṃ papātā, hadayena te ajja mamatthi kiccaṃ;
::

::gathalast
Ye kecime sādhunarassa dhammā, sabbeva me pātukarohi ajjā’’ti.
::

Tattha **assatthamāsīna**nti laddhassāsaṃ hutvā nisinnaṃ. **Samekkhiyānā**ti disvā. **Sādhunarassa dhammā**ti narassa sādhudhammā, sundaradhammāti attho.

Taṃ sutvā mahāsatto āha –

::hangnum
1564\.
::

::gatha1
‘‘Samuddhaṭo tyasmi ahaṃ papātā, hadayena me yadi te atthi kiccaṃ;
::

::gathalast
Ye kecime sādhunarassa dhammā, sabbeva te pātukaromi ajjā’’ti.
::

Tattha **tyasmī**ti tayā asmi.

Atha {pb:V:7.0207} naṃ mahāsatto ‘‘kiliṭṭhagattomhi, nhāyāmi tāvā’’ti āha. Yakkhopi ‘‘sādhū’’ti nhānodakaṃ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṃ adāsi. Atha mahāsatto bhuttabhojano kāḷāgirimatthakaṃ alaṅkārāpetvā āsanaṃ paññāpetvā alaṅkatadhammāsane nisīditvā buddhalīlāya sādhunaradhammaṃ desento gāthamāha –

::hangnum
1565\.
::

::gatha1
‘‘Yātānuyāyī ca bhavāhi māṇava, allañca pāṇiṃ parivajjayassu;
::

::gathalast
Mā {pb:P:6.0310} cassu mittesu kadāci dubbhī, mā ca vasaṃ asatīnaṃ nigacche’’ti.
::

Tattha **allañca pāṇiṃ parivajjayassū**ti allaṃ tintaṃ pāṇiṃ mā dahi mā jhāpehi.

Yakkho saṃkhittena bhāsite cattāro sādhunaradhamme bujjhituṃ asakkonto vitthārena pucchanto gāthamāha –

::hangnum
1566\.
::

::gatha1
‘‘Kathaṃ {pb:M:7.0218} nu yātaṃ anuyāyi hoti, allañca pāṇiṃ dahate kathaṃ so;
::

::gathalast
Asatī ca kā ko pana mittadubbho, akkhāhi me pucchito etamattha’’nti.
::

Mahāsattopissa kathesi –

::hangnum
1567\.
::

::gatha1
‘‘Asanthutaṃ nopi ca diṭṭhapubbaṃ, yo āsanenāpi nimantayeyya;
::

::gathalast
Tasseva atthaṃ puriso kareyya, yātānuyāyīti tamāhu paṇḍitā.
::

::hangnum
1568\.
::

::gatha1
‘‘Yassekarattampi ghare vaseyya, yatthannapānaṃ puriso labheyya;
::

::gathalast
Na tassa pāpaṃ manasāpi cintaye, adubbhapāṇiṃ dahate mittadubbho.
::

::hangnum
1569\.
::

::gatha1
‘‘Yassa rukkhassa chāyāya, nisīdeyya sayeyya vā;
::

::gathalast
Na tassa sākhaṃ bhañjeyya, mittadubbho hi pāpako.
::

::hangnum
1570\.
::

::gatha1
‘‘Puṇṇampi cemaṃ pathaviṃ dhanena, dajjitthiyā puriso sammatāya;
::

::gathalast
Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.
::

::hangnum
1571\.
::

::gatha1
‘‘Evaṃ {pb:V:7.0208} kho yātaṃ anuyāyi hoti,
::

::gatha2
Allañca pāṇiṃ dahate punevaṃ;
::

::gatha3
Asatī ca sā so pana mittadubbho,
::

::gathalast
So dhammiko hohi jahassu adhamma’’nti.
::

Tattha {pb:P:6.0311} **asanthuta**nti ekāhadvīhampi ekato avutthapubbaṃ. **Yo āsanenāpī**ti yo evarūpaṃ puggalaṃ āsanamattenapi nimantayeyya, pageva annapānādīhi. **Tassevā**ti tassa pubbakārissa atthaṃ puriso karoteva. **Yātānuyāyī**ti pubbakāritāya yātassa puggalassa anuyāyī{pb:M:7.0219}. Paṭhamaṃ karonto hi yāyī nāma, pacchā karonto anuyāyī nāmāti evaṃ paṇḍitā kathenti. Ayaṃ devarāja, paṭhamo sādhunaradhammo. **Adubbhapāṇi**nti adubbhakaṃ attano bhuñjanahatthameva dahanto hi mittadubbhī nāma hoti. Iti allahatthassa ajjhāpanaṃ nāma ayaṃ dutiyo sādhunaradhammo. **Na tassā**ti tassa sākhaṃ vā pattaṃ vā na bhañjeyya. Kiṃkāraṇā? Mittadubbho hi pāpako. Iti paribhuttacchāyassa acetanassa rukkhassapi pāpaṃ karonto mittadubbhī nāma hoti, kimaṅgaṃ pana manussabhūtassāti. Evaṃ mittesu adubbhanaṃ nāma ayaṃ tatiyo sādhunaradhammo. **Dajjitthiyā**ti dadeyya itthiyā. **Sammatāyā**ti ‘‘ahameva tassā piyo, na añño, maññeva sā icchatī’’ti evaṃ suṭṭhu matāya. **Laddhā khaṇa**nti aticārassa okāsaṃ labhitvā. **Asatīna**nti asaddhammasamannāgatānaṃ itthīnaṃ. Iti mātugāmaṃ nissāya pāpassa akaraṇaṃ nāma ayaṃ catuttho sādhunaradhammo. **So dhammiko hohī**ti devarāja, so tvaṃ imehi catūhi sādhunaradhammehi yutto hohīti.

Evaṃ mahāsatto yakkhassa cattāro sādhunaradhamme buddhalīlāya kathesi.

::centre
Sādhunaradhammakaṇḍaṃ niṭṭhitaṃ.
::

::centre
Kāḷāgirikaṇḍaṃ
::

Te dhamme suṇantoyeva puṇṇako sallakkhesi ‘‘catūsupi ṭhānesu paṇḍito attano jīvitameva yācati, ayaṃ kho mayhaṃ pubbe asanthutasseva sakkāramakāsi, ahamassa nivesane tīhaṃ mahantaṃ yasaṃ anubhavanto vasiṃ, ahañcimaṃ pāpakammaṃ karonto mātugāmaṃ nissāya karomi, sabbathāpi ahameva mittadubbhī. Sace paṇḍitaṃ aparajjhāmi, na sādhunaradhamme vattissāmi {pb:V:7.0209} nāma, tasmā kiṃ me nāgamāṇavikāya, indapatthanagaravāsīnaṃ assumukhāni hāsento imaṃ vegena tattha netvā dhammasabhāyaṃ otāressāmī’’ti cintetvā gāthamāha –

::hangnum
1572\.
::

::gatha1
‘‘Avasiṃ {pb:M:7.0220} ahaṃ tuyha tīhaṃ agāre, annena pānena upaṭṭhitosmi;
::

::gathalast
Mitto mamāsī visajjāmahaṃ taṃ, kāmaṃ gharaṃ uttamapañña gaccha.
::

::hangnum
1573\.
::

::gatha1
Api {pb:P:6.0312} hāyatu nāgakulā attho, alampi me nāgakaññāya hotu;
::

::gathalast
So tvaṃ sakeneva subhāsitena, muttosi me ajja vadhāya paññā’’ti.
::

Tattha **upaṭṭhitosmī**ti tayā upaṭṭhitosmi. **Visajjāmahaṃ ta**nti vissajjemi ahaṃ taṃ. **Kāma**nti ekaṃsena. **Vadhāyā**ti vadhato. **Paññā**ti paññavanta.

Atha naṃ mahāsatto ‘‘māṇava, tvaṃ tāva maṃ attano gharaṃ mā pesehi, nāgabhavanameva maṃ nehī’’ti vadanto gāthamāha –

::hangnum
1574\.
::

::gatha1
‘‘Handa tuvaṃ yakkha mamampi nehi, sasuraṃ te atthaṃ mayi carassu;
::

::gathalast
Mayañca nāgādhipatiṃ vimānaṃ, dakkhemu nāgassa adiṭṭhapubba’’nti.
::

Tattha **handā**ti vavassaggatthe nipāto. **Sasuraṃ te atthaṃ mayi carassū**ti tava sasurassa santakaṃ atthaṃ mayi cara mā nāsehi. **Nāgādhipatiṃ vimāna**nti ahampi nāgādhipatiñca vimānañcassa adiṭṭhapubbaṃ passeyyaṃ.

Taṃ sutvā puṇṇako āha –

::hangnum
1575\.
::

::gatha1
‘‘Yaṃ ve narassa ahitāya assa, na taṃ pañño arahati dassanāya;
::

::gathalast
Atha kena vaṇṇena amittagāmaṃ, tuvamicchasi uttamapañña gantu’’nti.
::

Tattha **amittagāma**nti amittassa vasanaṭṭhānaṃ, amittasamāgamanti attho.

Atha {pb:M:7.0221} naṃ mahāsatto āha –

::hangnum
1576\.
::

::gatha1
‘‘Addhā {pb:V:7.0210} pajānāmi ahampi etaṃ, na taṃ pañño arahati dassanāya;
::

::gathalast
Pāpañca me natthi kataṃ kuhiñci, tasmā na saṅke maraṇāgamāyā’’ti.
::

Tattha **maraṇāgamāyā**ti maraṇassa āgamāya.

Apica{pb:P:6.0313}, devarāja, tādiso yakkho kakkhaḷo mayā dhammakathāya palobhetvā mudukato, idāneva maṃ ‘‘alaṃ me nāgamāṇavikāya, attano gharaṃ yāhī’’ti vadesi, nāgarājassa mudukaraṇaṃ mama bhāro, nehiyeva maṃ tatthāti. Tassa taṃ vacanaṃ sutvā puṇṇako ‘‘sādhū’’ti sampaṭicchitvā tuṭṭhacitto āha –

::hangnum
1577\.
::

::gatha1
‘‘Handa ca ṭhānaṃ atulānubhāvaṃ, mayā saha dakkhasi ehi katte;
::

::gathalast
Yatthacchati naccagītehi nāgo, rājā yathā vessavaṇo naḷiññaṃ.
::

::hangnum
1578\.
::

::gatha1
‘‘Naṃ nāgakaññā caritaṃ gaṇena, nikīḷitaṃ niccamaho ca rattiṃ;
::

::gathalast
Pahūtamālyaṃ bahupupphachannaṃ, obhāsatī vijjurivantalikkhe.
::

::hangnum
1579\.
::

::gatha1
‘‘Annena pānena upetarūpaṃ, naccehi gītehi ca vāditehi;
::

::gathalast
Paripūraṃ kaññāhi alaṅkatāhi, upasobhati vatthapilandhanenā’’ti.
::

Tattha **handa cā**ti nipātamattameva. **Ṭhāna**nti nāgarājassa vasanaṭṭhānaṃ. **Naḷiñña**nti naḷiniyaṃ nāma rājadhāniyaṃ. **Caritaṃ gaṇenā**ti taṃ nāgakaññānaṃ gaṇena caritaṃ. **Nikīḷita**nti niccaṃ aho ca rattiñca nāgakaññāhi kīḷitānukīḷitaṃ.

Evañca {pb:M:7.0222} pana vatvā puṇṇako mahāsattaṃ assapiṭṭhaṃ āropetvā tattha nesi. Tamatthaṃ pakāsento satthā āha –

::hangnum
1580\.
::

::gatha1
‘‘So puṇṇako kurūnaṃ kattuseṭṭhaṃ, nisīdayī pacchato āsanasmiṃ;
::

::gathalast
Ādāya kattāramanomapaññaṃ, upānayī bhavanaṃ nāgarañño.
::

::hangnum
1581\.
::

::gatha1
‘‘Patvāna {pb:V:7.0211} ṭhānaṃ atulānubhāvaṃ, aṭṭhāsi kattā pacchato puṇṇakassa;
::

::gathalast
Sāmaggipekkhamāno nāgarājā, pubbeva jāmātaramajjhabhāsathā’’ti.
::

Tattha **so** {pb:P:6.0314} **puṇṇako**ti bhikkhave, so evaṃ nāgabhavanaṃ vaṇṇetvā paṇḍitaṃ attano ājaññaṃ āropetvā nāgabhavanaṃ nesi. **Ṭhāna**nti nāgarājassa vasanaṭṭhānaṃ. **Pacchato puṇṇakassā**ti puṇṇakassa kira etadahosi ‘‘sace nāgarājā paṇḍitaṃ disvā muducitto bhavissati, iccetaṃ kusalaṃ. No ce, tassa taṃ apassantasseva sindhavaṃ āropetvā ādāya gamissāmī’’ti. Atha naṃ pacchato ṭhapesi. Tena vuttaṃ ‘‘pacchato puṇṇakassā’’ti. **Sāmaggipekkhamāno**ti sāmaggiṃ apekkhamāno. ‘‘Sāmaṃ apekkhī’’tipi pāṭho, attano jāmātaraṃ passitvā paṭhamataraṃ sayameva ajjhabhāsathāti attho.

Nāgarājā āha –

::hangnum
1582\.
::

::gatha1
‘‘Yannu tuvaṃ agamā maccalokaṃ, anvesamāno hadayaṃ paṇḍitassa;
::

::gathalast
Kacci samiddhena idhānupatto, ādāya kattāramanomapañña’’nti.
::

Tattha **kacci samiddhenā**ti kacci te manorathena samiddhena nipphannena idhāgatosīti pucchati.

Puṇṇako {pb:M:7.0223} āha –

::hangnum
1583\.
::

::gatha1
‘‘Ayañhi so āgato yaṃ tvamicchasi, dhammena laddho mama dhammapālo;
::

::gathalast
Taṃ passatha sammukhā bhāsamānaṃ, sukho have sappurisehi saṅgamo’’ti.
::

Tattha **yaṃ tvamicchasī**ti yaṃ tvaṃ icchasi. ‘‘Yantu micchasī’’tipi pāṭho. **Sammukhā bhāsamāna**nti taṃ lokasakkataṃ dhammapālaṃ idāni madhurena sarena dhammaṃ bhāsamānaṃ sammukhāva passatha, sappurisehi ekaṭṭhāne samāgamo hi nāma sukho hotīti.

::centre
Kāḷāgirikaṇḍaṃ niṭṭhitaṃ.
::

Tato {pb:V:7.0212} nāgarājā mahāsattaṃ disvā gāthamāha –

::hangnum
1584\.
::

::gatha1
‘‘Adiṭṭhapubbaṃ disvāna, macco maccubhayaṭṭito;
::

::gathalast
Byamhito nābhivādesi, nayidaṃ paññavatāmivā’’ti.
::

Tattha **byamhito**ti bhīto. Idaṃ vuttaṃ hoti – paṇḍita, tvaṃ adiṭṭhapubbaṃ nāgabhavanaṃ disvā maraṇabhayena aṭṭito bhīto hutvā yaṃ maṃ nābhivādesi, idaṃ kāraṇaṃ paññavantānaṃ na hotīti.

Evaṃ vandanaṃ paccāsīsantaṃ nāgarājānaṃ mahāsatto ‘‘na tvaṃ mayā vanditabbo’’ti avatvāva attano ñāṇavantatāya upāyakosallena ‘‘ahaṃ vajjhappattabhāvena naṃ taṃ vandāmī’’ti vadanto gāthādvayamāha –

::hangnum
1585\.
::

::gatha1
‘‘Na {pb:P:6.0315} camhi byamhito nāga, na ca maccubhayaṭṭito;
::

::gathalast
Na vajjho abhivādeyya, vajjhaṃ vā nābhivādaye.
::

::hangnum
1586\.
::

::gatha1
‘‘Kathaṃ no abhivādeyya, abhivādāpayetha ve;
::

::gathalast
Yaṃ naro hantumiccheyya, taṃ kammaṃ nupapajjatī’’ti.
::

Tassattho – nevāhaṃ, nāgarāja, adiṭṭhapubbaṃ nāgabhavanaṃ disvā bhīto, na maraṇabhayaṭṭito. Mādisassa hi maraṇabhayaṃ nāma natthi, vajjho pana abhivādetuṃ, vajjhaṃ vā avajjhopi abhivādāpetuṃ na labhati. Yañhi naro {pb:M:7.0224} hantumiccheyya, so taṃ kathaṃ nu abhivādeyya, kathaṃ vā tena attānaṃ abhivādāpayetha ve. Tassa hi taṃ kammaṃ na upapajjati. Tvañca kira maṃ mārāpetuṃ imaṃ āṇāpesi, kathāhaṃ taṃ vandādhīti.

Taṃ sutvā nāgarājā mahāsattassa thutiṃ karonto dve gāthā abhāsi –

::hangnum
1587\.
::

::gatha1
‘‘Evametaṃ yathā brūsi, saccaṃ bhāsasi paṇḍita;
::

::gathalast
Na vajjho abhivādeyya, vajjhaṃ vā nābhivādaye.
::

::hangnum
1588\.
::

::gatha1
Kathaṃ {pb:V:7.0213} no abhivādeyya, abhivādāpayetha ve;
::

::gathalast
Yaṃ naro hantumiccheyya, taṃ kammaṃ nupapajjatī’’ti.
::

Idāni mahāsatto nāgarājena saddhiṃ paṭisanthāraṃ karonto āha –

::hangnum
1589\.
::

::gatha1
‘‘Asassataṃ sassataṃ nu tavayidaṃ, iddhī jutī balavīriyūpapatti;
::

::gathalast
Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.
::

::hangnum
1590\.
::

::gatha1
‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;
::

::gathalast
Akkhāhi me nāgarājetamatthaṃ, yatheva te laddhamidaṃ vimāna’’nti.
::

Tattha **tavayida**nti idaṃ tava yasajātaṃ, vimānaṃ vā asassataṃ sassatasadisaṃ, ‘‘mā kho yasaṃ nissāya pāpamakāsī’’ti iminā padena attano jīvitaṃ yācati. **Iddhī**ti nāgaiddhi ca nāgajuti ca kāyabalañca cetasikavīriyañca nāgabhavane upapatti ca {pb:P:6.0316} yañca te idaṃ vimānaṃ, pucchāmi taṃ nāgarāja, etamatthaṃ, kathaṃ nu te idaṃ sabbaṃ laddhanti. **Adhiccaladdha**nti kiṃ nu tayā idaṃ vimānaṃ evaṃ sampannaṃ adhicca akāraṇena laddhaṃ, udāhu utupariṇāmajaṃ te idaṃ, udāhu sayaṃ sahattheneva kataṃ, udāhu devehi te dinnaṃ, yatheva te idaṃ laddhaṃ, etaṃ me atthaṃ akkhāhīti.

Taṃ {pb:M:7.0225} sutvā nāgarājā āha –

::hangnum
1591\.
::

::gatha1
‘‘Nādhiccaladdhaṃ na pariṇāmajaṃ me, na sayaṃkataṃ nāpi devehi dinnaṃ;
::

::gathalast
Sakehi kammehi apāpakehi, puññehi me laddhamidaṃ vimāna’’nti.
::

Tattha **apāpakehī**ti alāmakehi.

Tato mahāsatto āha –

::hangnum
1592\.
::

::gatha1
‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Iddhī jutī balavīriyūpapatti, idañca te nāga mahāvimāna’’nti.
::

Tattha {pb:V:7.0214} **kiṃ te vata**nti nāgarāja, purimabhave tava kiṃ vataṃ ahosi, ko pana brahmacariyavāso, katarassa sucaritassevesa iddhiādiko vipākoti.

Taṃ sutvā nāgarājā āha –

::hangnum
1593\.
::

::gatha1
‘‘Ahañca bhariyā ca manussaloke, saddhā ubho dānapatī ahumhā;
::

::gathalast
Opānabhūtaṃ me gharaṃ tadāsi, santappitā samaṇabrāhmaṇā ca.
::

::hangnum
1594\.
::

::gatha1
‘‘Mālañca gandhañca vilepanañca, padīpiyaṃ seyyamupassayañca;
::

::gathalast
Acchādanaṃ sāyanamannapānaṃ, sakkacca dānāni adamha tattha.
::

::hangnum
1595\.
::

::gatha1
‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;
::

::gathalast
Iddhī jutī balavīriyūpapatti, idañca me dhīra mahāvimāna’’nti.
::

Tattha {pb:P:6.0317}{pb:M:7.0226} **manussaloke**ti aṅgaraṭṭhe kālacampānagare. **Taṃ me vata**nti taṃ sakkaccaṃ dinnadānameva mayhaṃ vattasamādānañca brahmacariyañca ahosi, tasseva sucaritassa ayaṃ iddhādiko vipākoti.

Mahāsatto āha –

::hangnum
1596\.
::

::gatha1
‘‘Evaṃ ce te laddhamidaṃ vimānaṃ, jānāsi puññānaṃ phalūpapattiṃ;
::

::gathalast
Tasmā hi dhammaṃ cara appamatto, yathā vimānaṃ puna māvasesī’’ti.
::

Tattha **jānāsī**ti sace tayā dānānubhāvena taṃ laddhaṃ, evaṃ sante jānāsi nāma puññānaṃ phalañca puññaphalena nibbattaṃ upapattiñca. **Tasmā hī**ti yasmā puññehi tayā idaṃ laddhaṃ, tasmā. **Puna māvasesī**ti punapi yathā imaṃ nāgabhavanaṃ ajjhāvasasi, evaṃ dhammaṃ cara.

Taṃ sutvā nāgarājā āha –

::hangnum
1597\.
::

::gatha1
‘‘Nayidha {pb:V:7.0215} santi samaṇabrāhmaṇā ca, yesannapānāni dademu katte;
::

::gathalast
Akkhāhi me pucchito etamatthaṃ, yathā vimānaṃ puna māvasemā’’ti.
::

Mahāsatto āha –

::hangnum
1598\.
::

::gatha1
‘‘Bhogī hi te santi idhūpapannā, puttā ca dārā anujīvino ca;
::

::gathalast
Tesu tuvaṃ vacasā kammunā ca, asampaduṭṭho ca bhavāhi niccaṃ.
::

::hangnum
1599\.
::

::gatha1
‘‘Evaṃ tuvaṃ nāga asampadosaṃ, anupālaya vacasā kammunā ca;
::

::gathalast
Ṭhatvā idha yāvatāyukaṃ vimāne, uddhaṃ ito gacchasi devaloka’’nti.
::

Tattha {pb:M:7.0227} **bhogī**ti bhogino, nāgāti attho. **Tesū**ti tesu puttadārādīsu bhogīsu vācāya kammena ca niccaṃ asampaduṭṭho bhava. **Anupālayā**ti evaṃ puttādīsu ceva sesasattesu ca mettacittasaṅkhātaṃ asampadosaṃ anurakkha. **Uddhaṃ ito**ti ito nāgabhavanato cuto uparidevalokaṃ gamissati. Mettacittañhi dānato atirekataraṃ puññanti.

Tato nāgarājā {pb:P:6.0318} mahāsattassa dhammakathaṃ sutvā ‘‘na sakkā paṇḍitena bahi papañcaṃ kātuṃ, vimalāya dassetvā subhāsitaṃ sāvetvā dohaḷaṃ paṭippassambhetvā dhanañcayarājānaṃ hāsento paṇḍitaṃ pesetuṃ vaṭṭatī’’ti cintetvā gāthamāha –

::hangnum
1600\.
::

::gatha1
‘‘Addhā hi so socati rājaseṭṭho, tayā vinā yassa tuvaṃ sajibbo;
::

::gathalast
Dukkhūpanītopi tayā samecca, vindeyya poso sukhamāturopī’’ti.
::

Tattha **sajibbo**ti sajīvo amacco. **Sameccā**ti tayā saha samāgantvā. **Āturopī**ti bāḷhagilānopi samāno.

Taṃ sutvā mahāsatto nāgarājassa thutiṃ karonto itaraṃ gāthamāha –

::hangnum
1601\.
::

::gatha1
‘‘Addhā sataṃ bhāsasi nāga dhammaṃ, anuttaraṃ atthapadaṃ suciṇṇaṃ;
::

::gathalast
Etādisiyāsu hi āpadāsu, paññāyate mādisānaṃ viseso’’ti.
::

Tattha {pb:V:7.0216} **addhā sata**nti ekaṃsena santānaṃ paṇḍitānaṃ dhammaṃ bhāsasi. **Atthapada**nti hitakoṭṭhāsaṃ. **Etādisiyāsū**ti evarūpāsu āpadāsu etādise bhaye upaṭṭhite mādisānaṃ paññavantānaṃ viseso paññāyati.

Taṃ sutvā nāgarājā atirekataraṃ tuṭṭho tameva pucchanto gāthamāha –

::hangnum
1602\.
::

::gatha1
‘‘Akkhāhi {pb:M:7.0228} no tāyaṃ mudhā nu laddho, akkhehi no tāyaṃ ajesi jūte;
::

::gathalast
Dhammena laddho iti tāyamāha, kathaṃ nu tvaṃ hatthamimassa māgato’’ti.
::

Tattha **akkhāhi no**ti ācikkha amhākaṃ. **Tāya**nti taṃ ayaṃ. **Mudhā nu laddho**ti kiṃ nu kho mudhā amūlakeneva labhi, udāhu jūte ajesi. **Iti tāyamāhā**ti ayaṃ puṇṇako ‘‘dhammena me paṇḍito laddho’’ti vadati. **Kathaṃ nu tvaṃ hatthamimassa māgato**ti tvaṃ kathaṃ imassa hatthaṃ āgatosi.

Mahāsatto āha –

::hangnum
1603\.
::

::gatha1
‘‘Yo missaro tattha ahosi rājā, tamāyamakkhehi ajesi jūte;
::

::gathalast
So {pb:P:6.0319} maṃ jito rājā imassadāsi, dhammena laddhosmi asāhasenā’’ti.
::

Tattha **yo missaro**ti yo maṃ issaro. **Imassadāsī**ti imassa puṇṇakassa adāsi.

Taṃ sutvā nāgarājā tuṭṭho ahosi. Tamatthaṃ pakāsento satthā āha –

::hangnum
1604\.
::

::gatha1
‘‘Mahorago attamano udaggo, sutvāna dhīrassa subhāsitāni;
::

::gathalast
Hatthe gahetvāna anomapaññaṃ, pāvekkhi bhariyāya tadā sakāse.
::

::hangnum
1605\.
::

::gatha1
‘‘Yena tvaṃ vimale paṇḍu, yena bhattaṃ na ruccati;
::

::gathalast
Na ca metādiso vaṇṇo, ayameso tamonudo.
::

::hangnum
1606\.
::

::gatha1
‘‘Yassa {pb:V:7.0217} te hadayenattho, āgatāyaṃ pabhaṅkaro;
::

::gathalast
Tassa vākyaṃ nisāmehi, dullabhaṃ dassanaṃ punā’’ti.
::

Tattha {pb:M:7.0229} **pāvekkhī**ti paviṭṭho. **Yenā**ti bhadde vimale, yena kāraṇena tvaṃ paṇḍu ceva, na ca te bhattaṃ ruccati. **Na ca metādiso vaṇṇo**ti pathavitale vā devaloke vā na ca tādiso vaṇṇo aññassa kassaci atthi, yādiso etassa guṇavaṇṇo patthaṭo. **Ayameso tamonudo**ti yaṃ nissāya tava dohaḷo uppanno, ayameva so sabbalokassa tamonudo. **Punā**ti puna etassa dassanaṃ nāma dullabhanti vadati.

Vimalāpi taṃ disvā paṭisanthāraṃ akāsi. Tamatthaṃ pakāsento satthā āha –

::hangnum
1607\.
::

::gatha1
‘‘Disvāna taṃ vimalā bhūripaññaṃ, dasaṅgulī añjaliṃ paggahetvā;
::

::gathalast
Haṭṭhena bhāvena patītarūpā, iccabravi kurūnaṃ kattuseṭṭha’’nti.
::

Tattha **haṭṭhena bhāvenā**ti pahaṭṭhena cittena. **Patītarūpā**ti somanassajātā.

Ito paraṃ vimalāya ca mahāsattassa ca vacanappaṭivacanagāthā –

::hangnum
1608\.
::

::gatha1
‘‘Adiṭṭhapubbaṃ disvāna, macco maccubhayaṭṭito;
::

::gathalast
Byamhito nābhivādesi, nayidaṃ paññavatāmiva.
::

::hangnum
1609\.
::

::gatha1
‘‘Na camhi byamhito nāgi, na ca maccubhayaṭṭito;
::

::gathalast
Na vajjho abhivādeyya, vajjhaṃ vā nābhivādaye.
::

::hangnum
1610\.
::

::gatha1
‘‘Kathaṃ no abhivādeyya, abhivādāpayetha ve;
::

::gathalast
Yaṃ naro hantumiccheyya, taṃ kammaṃ nupapajjati.
::

::hangnum
1611\.
::

::gatha1
‘‘Evametaṃ yathā brūsi, saccaṃ bhāsasi paṇḍita;
::

::gathalast
Na vajjho abhivādeyya, vajjhaṃ vā nābhivādaye.
::

::hangnum
1612\.
::

::gatha1
‘‘Kathaṃ {pb:V:7.0218}{pb:P:6.0320} no abhivādeyya, abhivādāpayetha ve;
::

::gathalast
Yaṃ naro hantumiccheyya, taṃ kammaṃ nupapajjati.
::

::hangnum
1613\.
::

::gatha1
‘‘Asassataṃ sassataṃ nu tavayidaṃ, iddhī jutī balavīriyūpapatti;
::

::gathalast
Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.
::

::hangnum
1614\.
::

::gatha1
‘‘Adhiccaladdhaṃ {pb:M:7.0230} pariṇāmajaṃ te, sayaṃkataṃ udāhu devehi dinnaṃ;
::

::gathalast
Akkhāhi me nāgakaññetamatthaṃ, yatheva te laddhamidaṃ vimānaṃ.
::

::hangnum
1615\.
::

::gatha1
‘‘Nādhiccaladdhaṃ na pariṇāmajaṃ me, na sayaṃkathaṃ nāpi devehi dinnaṃ;
::

::gathalast
Sakehi kammehi apāpakehi, puññehi me laddhamidaṃ vimānaṃ.
::

::hangnum
1616\.
::

::gatha1
‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Iddhī jutī balavīriyūpapatti, idañca te nāgi mahāvimānaṃ.
::

::hangnum
1617\.
::

::gatha1
‘‘Ahañca kho sāmiko cāpi mayhaṃ, saddhā ubho dānapatī ahumhā;
::

::gathalast
Opānabhūtaṃ me gharaṃ tadāsi, santappitā samaṇabrāhmaṇā ca.
::

::hangnum
1618\.
::

::gatha1
‘‘Mālañca gandhañca vilepanañca, padīpiyaṃ seyyamupassayañca;
::

::gathalast
Acchādanaṃ sāyanamannapānaṃ, sakkacca dānāni adamha tattha.
::

::hangnum
1619\.
::

::gatha1
‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;
::

::gathalast
Iddhī jutī balavīriyūpapatti, idañca me dhīra mahāvimānaṃ.
::

::hangnum
1620\.
::

::gatha1
‘‘Evaṃ {pb:P:6.0321} ce te laddhamidaṃ vimānaṃ, jānāsi puññānaṃ phalūpapattiṃ;
::

::gathalast
Tasmā hi dhammaṃ cara appamattā, yathā vimānaṃ puna māvasesi.
::

::hangnum
1621\.
::

::gatha1
‘‘Nayidha {pb:M:7.0231} santi samaṇabrāhmaṇā ca, yesannapānāni dademu katte;
::

::gathalast
Akkhāhi me pucchito etamatthaṃ, yathā vimānaṃ puna māvasema.
::

::hangnum
1622\.
::

::gatha1
‘‘Bhogī {pb:V:7.0219} hi te santi idhūpapannā, puttā ca dārā anujīvino ca;
::

::gathalast
Tesu tuvaṃ vacasā kammunā ca, asampaduṭṭhā ca bhavāhi niccaṃ.
::

::hangnum
1623\.
::

::gatha1
‘‘Evaṃ tuvaṃ nāgi asampadosaṃ, anupālaya vacasā kammunā ca;
::

::gathalast
Ṭhatvā idha yāvatāyukaṃ vimāne, uddhaṃ ito gacchasi devalokaṃ.
::

::hangnum
1624\.
::

::gatha1
‘‘Addhā hi so socati rājaseṭṭho, tayā vinā yassa tuvaṃ sajibbo;
::

::gathalast
Dukkhūpanītopi tayā samecca, vindeyya poso sukhamāturopi.
::

::hangnum
1625\.
::

::gatha1
‘‘Addhā sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;
::

::gathalast
Etādisiyāsu hi āpadāsu, paññāyate mādisānaṃ viseso.
::

::hangnum
1626\.
::

::gatha1
‘‘Akkhāhi no tāyaṃ mudhā nu laddho, akkhehi no tāyaṃ ajesi jūte;
::

::gathalast
Dhammena laddho iti tāyamāha, kathaṃ nu tvaṃ hatthamimassa māgato.
::

::hangnum
1627\.
::

::gatha1
‘‘Yo missaro tattha ahosi rājā, tamāyamakkhehi ajesi jūte;
::

::gathalast
So {pb:P:6.0322} maṃ jito rājā imassadāsi, dhammena laddhosmi asāhasenā’’ti.
::

Imāsaṃ gāthānaṃ attho heṭṭhā vuttanayeneva veditabbo.

Mahāsattassa {pb:M:7.0232} vacanaṃ sutvā atirekataraṃ tuṭṭhā vimalā mahāsattaṃ gahetvā sahassagandhodakaghaṭehi nhāpetvā nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṃ bhojesi. Mahāsatto bhuttabhojano alaṅkatāsanaṃ paññāpetvā alaṅkatadhammāsane nisīditvā buddhalīlāya dhammaṃ desesi. Tamatthaṃ pakāsento satthā āha –

::hangnum
1628\.
::

::gatha1
‘‘Yatheva varuṇo nāgo, pañhaṃ pucchittha paṇḍitaṃ;
::

::gathalast
Tatheva nāgakaññāpi, pañhaṃ pucchittha paṇḍitaṃ.
::

::hangnum
1629\.
::

::gatha1
‘‘Yatheva varuṇaṃ nāgaṃ, dhīro tosesi pucchito;
::

::gathalast
Tatheva nāgakaññampi, dhīro tosesi pucchito.
::

::hangnum
1630\.
::

::gatha1
‘‘Ubhopi {pb:V:7.0220} te attamane viditvā, mahoragaṃ nāgakaññañca dhīro;
::

::gathalast
Achambhī abhīto alomahaṭṭho, iccabravi varuṇaṃ nāgarājānaṃ.
::

::hangnum
1631\.
::

::gatha1
‘‘Mā rodhayi nāga āyāhamasmi, yena tavattho idaṃ sarīraṃ;
::

::gathalast
Hadayena maṃsena karohi kiccaṃ, sayaṃ karissāmi yathāmati te’’ti.
::

Tattha **achambhī**ti nikkampo. **Alomahaṭṭho**ti bhayena ahaṭṭhalomo. **Iccabravī**ti vīmaṃsanavasena iti abravi. **Mā rodhayī**ti ‘‘mittadubbhikammaṃ karomī’’ti mā bhāyi, ‘‘kathaṃ nu kho imaṃ idāni māressāmī’’ti vā mā cintayi. **Nāgā**ti varuṇaṃ ālapati. **Āyāhamasmī**ti āyo ahaṃ asmi, ayameva vā pāṭho. **Sayaṃ karissāmī**ti sace tvaṃ ‘‘imassa santike idāni dhammo me suto’’ti maṃ māretuṃ na visahasi, ahameva yathā tava ajjhāsayo, tathā sayaṃ karissāmīti.

Nāgarājā {pb:M:7.0233} āha –

::hangnum
1632\.
::

::gatha1
‘‘Paññā have hadayaṃ paṇḍitānaṃ, te tyamha paññāya mayaṃ sutuṭṭhā;
::

::gathalast
Anūnanāmo labhatajja dāraṃ, ajjeva taṃ kuruyo pāpayātū’’ti.
::

Tattha **te tyamhā**ti te mayaṃ tava paññāya sutuṭṭhā. **Anūnanāmo**ti sampuṇṇanāmo puṇṇako yakkhasenāpati. **Labhatajja dāra**nti labhatu ajja dāraṃ, dadāmi assa dhītaraṃ irandhatiṃ. **Pāpayātū**ti ajjeva taṃ kururaṭṭhaṃ puṇṇako pāpetu.

Evañca {pb:P:6.0323} pana vatvā varuṇo nāgarājā irandhatiṃ puṇṇakassa adāsi. So taṃ labhitvā tuṭṭhacitto mahāsattena saddhiṃ sallapi. Tamatthaṃ pakāsento satthā āha –

::hangnum
1633\.
::

::gatha1
‘‘Sa puṇṇako attamano udaggo, irandhatiṃ nāgakaññaṃ labhitvā;
::

::gathalast
Haṭṭhena bhāvena patītarūpo, iccabravi kurūnaṃ kattuseṭṭhaṃ.
::

::hangnum
1634\.
::

::gatha1
‘‘Bhariyāya maṃ tvaṃ akari samaṅgiṃ, ahañca te vidhura karomi kiccaṃ;
::

::gathalast
Idañca te maṇiratanaṃ dadāmi, ajjeva taṃ kuruyo pāpayāmī’’ti.
::

Tattha {pb:V:7.0221} **maṇiratana**nti paṇḍita, ahaṃ tava guṇesu pasanno arahāmi tava anucchavikaṃ kiccaṃ kātuṃ, tasmā imañca te cakkavattiparibhogaṃ maṇiratanaṃ demi, ajjeva taṃ indapatthaṃ pāpemīti.

Atha mahāsatto tassa thutiṃ karonto itaraṃ gāthamāha –

::hangnum
1635\.
::

::gatha1
‘‘Ajeyyamesā tava hotu metti, bhariyāya kaccāna piyāya saddhiṃ;
::

::gathalast
Ānandi vitto sumano patīto, datvā maṇiṃ mañca nayindapattha’’nti.
::

Tattha {pb:M:7.0234} **ajeyyamesā**ti esā tava bhariyāya saddhiṃ piyasaṃvāsametti ajeyyā hotu. ‘‘Ānandi vitto’’tiādīhi pītisamaṅgibhāvamevassa vadati. **Nayindapattha**nti naya indapatthaṃ.

Taṃ sutvā puṇṇako tathā akāsi. Tena vuttaṃ –

::hangnum
1636\.
::

::gatha1
‘‘Sa puṇṇako kurūnaṃ kattuseṭṭhaṃ, nisīdayī purato āsanasmiṃ;
::

::gathalast
Ādāya kattāramanomapaññaṃ, upānayī nagaraṃ indapatthaṃ.
::

::hangnum
1637\.
::

::gatha1
‘‘Mano manussassa yathāpi gacche, tatopissa khippataraṃ ahosi;
::

::gathalast
Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ.
::

::hangnum
1638\.
::

::gatha1
‘‘Etindapatthaṃ {pb:P:6.0324} nagaraṃ padissati, rammāni ca ambavanāni bhāgaso;
::

::gathalast
Ahañca bhariyāya samaṅgibhūto, tuvañca pattosi sakaṃ niketa’’nti.
::

Tattha **yathāpi gacche**ti mano nāma kiñcāpi na gacchati, dūre ārammaṇaṃ gaṇhanto pana gatoti vuccati, tasmā manassa ārammaṇaggahaṇatopi khippataraṃ tassa manomayasindhavassa gamanaṃ ahosīti evamettha attho daṭṭhabbo. **Etindapattha**nti assapiṭṭhe nisinnoyevassa dassento evamāha. **Sakaṃ niketa**nti tvañca attano nivesanaṃ sampattoti āha.

Tasmiṃ pana divase paccūsakāle rājā supinaṃ addasa. Evarūpo supino ahosi – rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho {pb:V:7.0222} ṭhito. Mahājano tassa sakkāraṃ katvā añjaliṃ paggayha namassamāno {pb:M:7.0235} aṭṭhāsi. Atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa paridevantasseva taṃ rukkhaṃ samūlaṃ chinditvā ākaḍḍhanto ādāya gantvā puna taṃ āharitvā pakatiṭṭhāneyeva ṭhapetvā pakkāmīti. Rājā taṃ supinaṃ pariggaṇhanto ‘‘mahārukkho viya na añño koci, vidhurapaṇḍito. Mahājanassa paridevantasseva taṃ samūlaṃ chinditvā ādāya gatapuriso viya na añño koci, paṇḍitaṃ gahetvā gatamāṇavo. Puna taṃ āharitvā pakatiṭṭhāneyeva ṭhapetvā gato viya so māṇavo puna taṃ paṇḍitaṃ ānetvā dhammasabhāya dvāre ṭhapetvā pakkamissati. Addhā ajja mayaṃ paṇḍitaṃ passissāmā’’ti sanniṭṭhānaṃ katvā somanassapatto sakalanagaraṃ alaṅkārāpetvā dhammasabhaṃ sajjāpetvā alaṅkataratanamaṇḍape dhammāsanaṃ paññāpetvā ekasatarājaamaccagaṇanagaravāsijānapadaparivuto ‘‘ajja tumhe paṇḍitaṃ passissatha, mā socitthā’’ti mahājanaṃ assāsetvā paṇḍitassa āgamanaṃ olokento dhammasabhāyaṃ nisīdi. Amaccādayopi nisīdiṃsu. Tasmiṃ khaṇe puṇṇakopi paṇḍitaṃ otāretvā dhammasabhāya dvāre parisamajjheyeva ṭhapetvā irandhatiṃ ādāya devanagarameva gato. Tamatthaṃ {pb:P:6.0325} pakāsento satthā āha –

::hangnum
1639\.
::

::gatha1
‘‘Na puṇṇako kurūnaṃ kattuseṭṭhaṃ, oropiya dhammasabhāya majjhe;
::

::gathalast
Ājaññamāruyha anomavaṇṇo, pakkāmi vehāyasamantalikkhe.
::

::hangnum
1640\.
::

::gatha1
‘‘Taṃ disvā rājā paramappatīto, uṭṭhāya bāhāhi palissajitvā;
::

::gathalast
Avikampayaṃ dhammasabhāya majjhe, nisīdayī pamukhamāsanasmi’’nti.
::

Tattha **anomavaṇṇo**ti ahīnavaṇṇo uttamavaṇṇo. **Avikampaya**nti bhikkhave, so rājā paṇḍitaṃ palissajitvā mahājanamajjhe avikampanto anolīyantoyeva hatthe gahetvā attano abhimukhaṃ katvā alaṅkatadhammāsane nisīdāpesi.

Atha {pb:M:7.0236} rājā tena saddhiṃ sammoditvā madhurapaṭisanthāraṃ karonto gāthamāha –

::hangnum
1641\.
::

::gatha1
‘‘Tvaṃ no vinetāsi rathaṃva naddhaṃ, nandanti taṃ kuruyo dassanena;
::

::gathalast
Akkhāhi me pucchito etamatthaṃ, kathaṃ pamokkho ahu māṇavassā’’ti.
::

Tattha {pb:V:7.0223} **naddha**nti yathā naddhaṃ rathaṃ sārathi vineti, evaṃ tvaṃ amhākaṃ kāraṇena nayena hitakiriyāsu vinetā. **Nandanti ta**nti taṃ disvāva ime kururaṭṭhavāsino tava dassanena nandanti. **Māṇavassā**ti māṇavassa santikā kathaṃ tava pamokkho ahosi? Yo vā taṃ muñcantassa māṇavassa pamokkho, so kena kāraṇena ahosīti attho.

Mahāsatto āha –

::hangnum
1642\.
::

::gatha1
‘‘Yaṃ māṇavotyābhivadī janinda, na so manusso naravīraseṭṭha;
::

::gathalast
Yadi te suto puṇṇako nāma yakkho, rañño kuverassa hi so sajibbo.
::

::hangnum
1643\.
::

::gatha1
‘‘Bhūmindharo varuṇo nāma nāgo, brahā sucī vaṇṇabalūpapanno;
::

::gathalast
Tassānujaṃ dhītaraṃ kāmayāno, irandhatī nāma sā nāgakaññā.
::

::hangnum
1644\.
::

::gatha1
‘‘Tassā {pb:P:6.0326} sumajjhāya piyāya hetu, patārayittha maraṇāya mayhaṃ;
::

::gathalast
So ceva bhariyāya samaṅgibhūto, ahañca anuññāto maṇi ca laddho’’ti.
::

Tattha **yaṃ māṇavotyābhivadī**ti janinda yaṃ tvaṃ ‘‘māṇavo’’ti abhivadasi. **Bhūmindharo**ti bhūmindharanāgabhavanavāsī. **Sā nāgakaññā**ti yaṃ nāgakaññaṃ so patthayamāno mama maraṇāya patārayi cittaṃ pavattesi, sā nāgakaññā {pb:M:7.0237} irandhatī nāma. **Piyāya hetū**ti mahārāja, so hi nāgarājā catupposathikapañhavissajjane pasanno maṃ maṇinā pūjetvā nāgabhavanaṃ gato vimalāya nāma deviyā taṃ maṇiṃ adisvā ‘‘deva, kuhiṃ maṇī’’ti pucchito mama dhammakathikabhāvaṃ vaṇṇesi. Sā mayhaṃ dhammakathaṃ sotukāmā hutvā mama hadaye dohaḷaṃ uppādesi. Nāgarājā duggahitena pana dhītaraṃ irandhatiṃ āha – ‘‘mātā, te vidhurassa hadayamaṃse dohaḷinī, tassa hadayamaṃsaṃ āharituṃ samatthaṃ sāmikaṃ pariyesāhī’’ti. Sā pariyesantī vessavaṇassa bhāgineyyaṃ puṇṇakaṃ nāma yakkhaṃ disvā taṃ attani paṭibaddhacittaṃ ñatvā pitu santikaṃ nesi. Atha naṃ so ‘‘vidhurapaṇḍitassa hadayamaṃsaṃ āharituṃ sakkonto irandhatiṃ labhissasī’’ti āha. Puṇṇako vepullapabbatato cakkavattiparibhogaṃ maṇiratanaṃ āharitvā tumhehi saddhiṃ jūtaṃ kīḷitvā maṃ jinitvā labhi. Ahañca mama nivesane tīhaṃ vasāpetvā mahantaṃ sakkāraṃ akāsiṃ. Sopi maṃ assavāladhiṃ gāhāpetvā himavante rukkhesu ca pabbatesu ca pothetvā māretuṃ asakkonto sattame vātakkhandhe verambhavātamukhe ca pakkhanditvā anupubbena saṭṭhiyojanubbedhe {pb:V:7.0224} kāḷāgirimatthake ṭhapetvā sīhavesādivasena idañcidañca rūpaṃ katvāpi māretuṃ asakkonto mayā attano māraṇakāraṇaṃ puṭṭho ācikkhi. Athassāhaṃ sādhunaradhamme kathesiṃ. Taṃ sutvā pasannacitto maṃ idha ānetukāmo ahosi.

Athāhaṃ taṃ ādāya nāgabhavanaṃ gantvā nāgarañño ca vimalāya ca dhammaṃ desesiṃ. Tato nāgarājā ca vimalā ca sabbanāgaparisā ca pasīdiṃsu. Nāgarājā tattha mayā chāhaṃ vutthakāle irandhatiṃ puṇṇakassa {pb:P:6.0327} adāsi. So taṃ labhitvā pasannacitto hutvā maṃ maṇiratanena pūjetvā nāgarājena āṇatto manomayasindhavaṃ āropetvā sayaṃ majjhimāsane nisīditvā irandhatiṃ pacchimāsane nisīdāpetvā maṃ purimāsane nisīdāpetvā idhāgantvā parisamajjhe otāretvā irandhatiṃ ādāya attano nagarameva gato. Evaṃ, mahārāja, so puṇṇako tassā sumajjhāya piyāya hetu patārayittha maraṇāya mayhaṃ. Athevaṃ maṃ nissāya so ceva bhariyāya samaṅgibhūto, mama dhammakathaṃ sutvā pasannena nāgarājena ahañca anuññāto, tassa puṇṇakassa santikā ayaṃ sabbakāmadado cakkavattiparibhogamaṇi ca laddho, gaṇhatha, deva, imaṃ maṇinti rañño ratanaṃ adāsi.

Tato {pb:M:7.0238} rājā paccūsakāle attanā diṭṭhasupinaṃ nagaravāsīnaṃ kathetukāmo ‘‘bhonto, nagaravāsino ajja mayā diṭṭhasupinaṃ suṇāthā’’ti vatvā āha –

::hangnum
1645\.
::

::gatha1
‘‘Rukkho hi mayhaṃ padvāre sujāto, paññākkhandho sīlamayassa sākhā;
::

::gathalast
Atthe ca dhamme ca ṭhito nipāko, gavapphalo hatthigavāssachanno.
::

::hangnum
1646\.
::

::gatha1
‘‘Naccagītatūriyābhinādite, ucchijja senaṃ puriso ahāsi;
::

::gathalast
So no ayaṃ āgato sanniketaṃ, rukkhassimassāpacitiṃ karotha.
::

::hangnum
1647\.
::

::gatha1
‘‘Ye keci vittā mama paccayena, sabbeva te pātukarontu ajja;
::

::gathalast
Tibbāni katvāna upāyanāni, rukkhassimassāpacitiṃ karotha.
::

::hangnum
1648\.
::

::gatha1
‘‘Ye keci baddhā mama atthi raṭṭhe, sabbeva te bandhanā mocayantu;
::

::gathalast
Yathevayaṃ bandhanasmā pamutto, evamete muñcare bandhanasmā.
::

::hangnum
1649\.
::

::gatha1
‘‘Unnaṅgalā {pb:V:7.0225}{pb:P:6.0328} māsamimaṃ karontu, maṃsodanaṃ brāhmaṇā bhakkhayantu;
::

::gathalast
Amajjapā majjarahā pivantu, puṇṇāhi thālāhi palissutāhi.
::

::hangnum
1650\.
::

::gatha1
‘‘Mahāpathaṃ nicca samavhayantu, tibbañca rakkhaṃ vidahantu raṭṭhe;
::

::gathalast
Yathāññamaññaṃ na viheṭhayeyyuṃ, rukkhassimassāpacitiṃ karothā’’ti.
::

Tattha {pb:M:7.0239} **sīlamayassa sākhā**ti etassa rukkhassa sīlamayā sākhā. **Atthe ca dhammecā**ti vaddhiyañca sabhāve ca. **Ṭhito nipāko**ti so paññāmayarukkho patiṭṭhito. **Gavapphalo**ti pañcavidhagorasaphalo. **Hatthigavāssachanno**ti alaṅkatahatthigavāssehi sañchanno. **Naccagītatūriyābhinādite**ti atha tassa rukkhassa pūjaṃ karontena mahājanena tasmiṃ rukkhe etehi naccādīhi abhinādite. **Ucchijja senaṃ puriso ahāsī**ti eko kaṇhapuriso āgantvā taṃ rukkhaṃ ucchijja parivāretvā ṭhitaṃ senaṃ palāpetvā ahāsi gahetvā gato. Puna so rukkho āgantvā amhākaṃ nivesanadvārayeva ṭhito. So no ayaṃ rukkhasadiso paṇḍito sanniketaṃ āgato. Idāni sabbeva tumhe rukkhassa imassa apacitiṃ karotha, mahāsakkāraṃ pavattetha.

**Mama paccayenā**ti ambho, amaccā ye keci maṃ nissāya laddhena yasena **vittā** tuṭṭhacittā, te sabbe attano vittaṃ pātukarontu. **Tibbānī**ti bahalāni mahantāni. **Upāyanānī**ti paṇṇākāre. **Ye kecī**ti antamaso kīḷanatthāya baddhe migapakkhino upādāya. **Muñcare**ti muñcantu. **Unnaṅgalā māsamimaṃ karontū**ti imaṃ māsaṃ kasananaṅgalāni ussāpetvā ekamante ṭhapetvā nagare bheriṃ carāpetvā sabbeva manussā mahāchaṇaṃ karontu. **Bhakkhayantū**ti bhuñjantu. **Amajjapā**ti ettha **a**-kāro nipātamattaṃ, majjapā purisā majjarahā attano attano āpānaṭṭhānesu nisinnā pivantūti attho. **Puṇṇāhi thālāhī**ti puṇṇehi thālehi. **Palissutāhī**ti atipuṇṇattā paggharamānehi. **Mahāpathaṃ nicca samavhayantū**ti antonagare alaṅkatamahāpathaṃ rājamaggaṃ nissāya ṭhitā vesiyā niccakālaṃ kilesavasena kilesatthikaṃ janaṃ avhayantūti attho. **Tibba**nti gāḷhaṃ. **Yathā**ti yathā rakkhassa susaṃvihitattā unnaṅgalā hutvā rukkhassimassa apacitiṃ karontā aññamaññaṃ na viheṭhayeyyuṃ, evaṃ rakkhaṃ saṃvidahantūti attho.

Evaṃ raññā vutte –

::hangnum
1651\.
::

::gatha1
‘‘Orodhā {pb:V:7.0226} ca kumārā ca, vesiyānā ca brāhmaṇā;
::

::gathalast
Bahuṃ annañca pānañca, paṇḍitassābhihārayuṃ.
::

::hangnum
1652\.
::

::gatha1
‘‘Hatthārohā {pb:M:7.0240} anīkaṭṭhā, rathikā pattikārakā;
::

::gathalast
Bahuṃ annañca pānañca, paṇḍitassābhihārayuṃ.
::

::hangnum
1653\.
::

::gatha1
‘‘Samāgatā {pb:P:6.0329} jānapadā, negamā ca samāgatā;
::

::gathalast
Bahuṃ annañca pānañca, paṇḍitassābhihārayuṃ.
::

::hangnum
1654\.
::

::gatha1
‘‘Bahujano pasannosi, disvā paṇḍitamāgate;
::

::gathalast
Paṇḍitamhi anuppatte, celukkhepo pavattathā’’ti.
::

Tattha **abhihārayu**nti evaṃ raññā āṇattā mahāchaṇaṃ paṭiyādetvā sabbe satte bandhanā mocetvā ete sabbe orodhādayo nānappakāraṃ paṇṇākāraṃ sajjitvā tena saddhiṃ annañca pānañca paṇḍitassa pesesuṃ. **Paṇḍitamāgate**ti paṇḍite āgate taṃ paṇḍitaṃ disvā bahujano pasanno ahosi.

Chaṇo māsena osānaṃ agamāsi. Tato mahāsatto buddhakiccaṃ sādhento viya mahājanassa dhammaṃ desento rājānañca anusāsanto dānādīni puññāni katvā yāvatāyukaṃ ṭhatvā āyupariyosāne saggaparāyaṇo ahosi. Rājānaṃ ādiṃ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṃ pūrayiṃsu.

Satthā imaṃ dhammadesanaṃ āharitvā ‘‘na, bhikkhave, idāneva, pubbepi tathāgato paññāsampanno upāyakusaloyevā’’ti vatvā jātakaṃ samodhānesi – ‘‘tadā paṇḍitassa mātāpitaro mahārājakulāni ahesuṃ, jeṭṭhabhariyā rāhulamātā, jeṭṭhaputto rāhulo, vimalā uppalavaṇṇā, varuṇanāgarājā sāriputto, supaṇṇarājā moggallāno, sakko anuruddho, dhanañcayakorabyarājā ānando, puṇṇako channo, parisā buddhaparisā, vidhurapaṇḍito pana ahameva sammāsambuddho ahosi’’nti.

::centre
Vidhurajātakavaṇṇanā navamā.
::



[547] 10. Vessantarajātakavaṇṇanā

::centre
Dasavarakathāvaṇṇanā
::

**Phussatī** {pb:V:7.0227}{pb:P:6.0479}{pb:M:7.0241} **varavaṇṇābhe**ti idaṃ satthā kapilavatthuṃ upanissāya nigrodhārāme viharanto pokkharavassaṃ ārabbha kathesi. Yadā hi satthā pavattitavaradhammacakko anukkamena rājagahaṃ gantvā tattha hemantaṃ vītināmetvā udāyittherena maggadesakena vīsatisahassakhīṇāsavaparivuto paṭhamagamanena kapilavatthuṃ agamāsi, tadā sakyarājāno ‘‘mayaṃ amhākaṃ ñātiseṭṭhaṃ passissāmā’’ti sannipatitvā bhagavato vasanaṭṭhānaṃ vīmaṃsamānā ‘‘nigrodhasakkassārāmo ramaṇīyo’’ti sallakkhetvā tattha sabbaṃ paṭijagganavidhiṃ katvā gandhapupphādihatthā paccuggamanaṃ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṃ pahiṇiṃsu, tato rājakumāre ca rājakumārikāyo ca. Tesaṃ antarā sāmaṃ gandhapupphacuṇṇādīhi satthāraṃ pūjetvā bhagavantaṃ gahetvā nigrodhārāmameva agamiṃsu. Tattha bhagavā vīsatisahassakhīṇāsavaparivuto paññattavarabuddhāsane nisīdi. Tadā hi sākiyā mānajātikā mānatthaddhā. Te ‘‘ayaṃ siddhatthakumāro amhehi daharataro, amhākaṃ kaniṭṭho bhāgineyyo putto nattā’’ti cintetvā daharadahare rājakumāre ca rājakumārikāyo ca āhaṃsu ‘‘tumhe bhagavantaṃ vandatha, mayaṃ tumhākaṃ piṭṭhito nisīdissāmā’’ti.

Tesu evaṃ avanditvā nisinnesu bhagavā tesaṃ ajjhāsayaṃ oloketvā ‘‘na maṃ ñātayo vandanti, handa idāneva vandāpessāmī’’ti abhiññāpādakaṃ catutthajjhānaṃ samāpajjitvā tato vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya kaṇḍambarukkhamūle yamakapāṭihāriyasadisaṃ pāṭihāriyaṃ akāsi. Rājā suddhodano taṃ acchariyaṃ disvā āha ‘‘bhante, tumhākaṃ jātadivase kāḷadevalassa vandanatthaṃ upanītānaṃ vo pāde parivattitvā brāhmaṇassa matthake ṭhite disvā ahaṃ tumhākaṃ pāde vandiṃ, ayaṃ me paṭhamavandanā. Punapi vappamaṅgaladivase jambucchāyāya sirisayane nisinnānaṃ vo jambucchāyāya aparivattanaṃ {pb:M:7.0242} disvāpi ahaṃ tumhākaṃ pāde vandiṃ, ayaṃ me dutiyavandanā. Idāni imaṃ adiṭṭhapubbaṃ pāṭihāriyaṃ {pb:V:7.0228} disvāpi tumhākaṃ pāde vandāmi, ayaṃ me tatiyavandanā’’ti. Raññā pana vandite avanditvā ṭhātuṃ samattho nāma ekasākiyopi nāhosi, sabbe vandiṃsuyeva.

Iti bhagavā ñātayo vandāpetvā ākāsato otaritvā paññattavarabuddhāsane nisīdi. Nisinne ca bhagavati sikhāpatto ñātisamāgamo ahosi, sabbe ekaggacittā hutvā nisīdiṃsu. Tato mahāmegho uṭṭhahitvā pokkharavassaṃ vassi, tambavaṇṇaṃ udakaṃ heṭṭhā viravantaṃ gacchati. Ye temetukāmā, te tementi. Atemetukāmassa {pb:P:6.0480} sarīre ekabindumattampi na patati. Taṃ disvā sabbe acchariyabbhutacittajātā ahesuṃ. ‘‘Aho acchariyaṃ aho abbhutaṃ aho buddhānaṃ mahānubhāvatā, yesaṃ ñātisamāgame evarūpaṃ pokkharavassaṃ vassī’’ti bhikkhū kathaṃ samuṭṭhāpesuṃ. Taṃ sutvā satthā ‘‘na, bhikkhave, idāneva, pubbepi mama ñātisamāgame mahāmegho pokkharavassaṃ vassiyevā’’ti vatvā tehi yācito atītaṃ āhari.

Atīte siviraṭṭhe jetuttaranagare sivimahārājā nāma rajjaṃ kārento sañjayaṃ nāma puttaṃ paṭilabhi. So tassa vayappattassa maddarājadhītaraṃ phussatiṃ nāma rājakaññaṃ ānetvā rajjaṃ niyyādetvā phussatiṃ aggamahesiṃ akāsi. Tassā ayaṃ pubbayogo – ito ekanavutikappe vipassī nāma satthā loke udapādi. Tasmiṃ bandhumatinagaraṃ nissāya kheme migadāye viharante eko rājā rañño bandhumassa anagghena candanasārena saddhiṃ satasahassagghanikaṃ suvaṇṇamālaṃ pesesi. Rañño pana dve dhītaro ahesuṃ. So taṃ paṇṇākāraṃ tāsaṃ dātukāmo hutvā candanasāraṃ jeṭṭhikāya adāsi, suvaṇṇamālaṃ kaniṭṭhāya adāsi. Tā ubhopi ‘‘na mayaṃ imaṃ attano sarīre piḷandhissāma, satthārameva pūjessāmā’’ti cintetvā rājānaṃ āhaṃsu ‘‘tāta, candanasārena ca suvaṇṇamālāya ca dasabalaṃ pūjessāmā’’ti. Taṃ sutvā rājā ‘‘sādhū’’ti sampaṭicchi. Jeṭṭhikā sukhumacandanacuṇṇaṃ kāretvā suvaṇṇasamuggaṃ pūretvā gaṇhāpesi. Kaniṭṭhabhaginī pana suvaṇṇamālaṃ uracchadamālaṃ kārāpetvā {pb:M:7.0243} suvaṇṇasamuggena gaṇhāpesi. Tā ubhopi migadāyavihāraṃ gantvā jeṭṭhikā candanacuṇṇena dasabalassa suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ vikiritvā ‘‘bhante, anāgate tumhādisassa buddhassa mātā bhaveyya’’nti patthanaṃ akāsi. Kaniṭṭhabhaginīpi tathāgatassa suvaṇṇavaṇaṃ sarīraṃ suvaṇṇamālāya katena uracchadena pūjetvā ‘‘bhante, yāva arahattappatti, tāva idaṃ pasādhanaṃ mama sarīrā mā vigataṃ hotū’’ti patthanaṃ akāsi. Satthāpi tāsaṃ anumodanaṃ akāsi.

Tā ubhopi yāvatāyukaṃ {pb:P:6.0481} ṭhatvā devaloke nibbattiṃsu. Tāsu jeṭṭhabhaginī devalokato manussalokaṃ{pb:V:7.0229}, manussalokato devalokaṃ saṃsarantī ekanavutikappāvasāne amhākaṃ buddhuppādakāle buddhamātā mahāmāyādevī nāma ahosi. Kaniṭṭhabhaginīpi tatheva saṃsarantī kassapadasabalassa kāle kikissa rañño dhītā hutvā nibbatti. Sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle satthu bhattānumodanaṃ sutvā sotāpattiphale patiṭṭhāya aparabhāge bhattānumodanaṃ suṇanteneva pitarā sotāpattiphalaṃ pattadivaseyeva arahattaṃ patvā pabbajitvā parinibbāyi. Kikirājāpi aññā satta dhītaro labhi. Tāsaṃ nāmāni –

::gatha1
‘‘Samaṇī samaṇaguttā ca, bhikkhunī bhikkhadāyikā;
::

::gathalast
Dhammā ceva sudhammā ca, saṅghadāsī ca sattamī’’ti.
::

Tā imasmiṃ buddhuppāde –

::gatha1
‘‘Khemā uppalavaṇṇā ca, paṭācārā ca gotamī;
::

::gathalast
Dhammadinnā mahāmāyā, visākhā cāpi sattamī’’ti.
::

Tāsu {pb:M:7.0244} phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu ca saṃsarantī aparabhāge sakkassa devarañño aggamahesī hutvā nibbatti. Athassā yāvatāyukaṃ ṭhatvā pañcasu pubbanimittesu uppannesu sakko devarājā tassā parikkhīṇāyukataṃ ñatvā mahantena yasena taṃ ādāya nandanavanuyyānaṃ gantvā tattha taṃ alaṅkatasayanapiṭṭhe nisinnaṃ sayaṃ sayanapasse nisīditvā etadavoca ‘‘bhadde phussati, te dasa vare dammi, te gaṇhassū’’ti vadanto imasmiṃ gāthāsahassapaṭimaṇḍite mahāvessantarajātake paṭhamaṃ gāthamāha –

::hangnum
1655\.
::

::gatha1
‘‘Phussatī varavaṇṇābhe, varassu dasadhā vare;
::

::gathalast
Pathabyā cārupubbaṅgi, yaṃ tuyhaṃ manaso piya’’nti.
::

Evamesā {pb:P:6.0482} mahāvessantaradhammadesanā devaloke patiṭṭhāpitā nāma hoti.

Tattha {pb:V:7.0230} **phussatī**ti taṃ nāmenālapati. **Varavaṇṇābhe**ti varāya vaṇṇābhāya samannāgate. **Dasadhā**ti dasavidhe. **Pathabyā**ti pathaviyaṃ gahetabbe katvā **varassu** gaṇhassūti vadati. **Cārupubbaṅgī**ti cārunā pubbaṅgena varalakkhaṇena samannāgate. **Yaṃ tuyhaṃ manaso piya**nti yaṃ yaṃ tava manasā piyaṃ, taṃ taṃ dasahi koṭṭhāsehi gaṇhāhīti vadati.

Sā attano cavanadhammataṃ ajānantī pamattā hutvā dutiyagāthamāha –

::hangnum
1656\.
::

::gatha1
‘‘Devarāja namo tyatthu, kiṃ pāpaṃ pakataṃ mayā;
::

::gathalast
Rammā cāvesi maṃ ṭhānā, vātova dharaṇīruha’’nti.
::

Tattha **namo tyatthū**ti namo te atthu. **Kiṃ pāpa**nti kiṃ mayā tava santike pāpaṃ pakatanti pucchati. **Dharaṇīruha**nti rukkhaṃ.

Athassā pamattabhāvaṃ ñatvā sakko dve gāthā abhāsi –

::hangnum
1657\.
::

::gatha1
‘‘Na ceva te kataṃ pāpaṃ, na ca me tvamasi appiyā;
::

::gathalast
Puññañca te parikkhīṇaṃ, yena tevaṃ vadāmahaṃ.
::

::hangnum
1658\.
::

::gatha1
‘‘Santike {pb:M:7.0245} maraṇaṃ tuyhaṃ, vinābhāvo bhavissati;
::

::gathalast
Paṭiggaṇhāhi me ete, vare dasa pavecchato’’ti.
::

Tattha **yena teva**nti yena te evaṃ vadāmi. **Tuyhaṃ vinābhāvo**ti tava amhehi saddhiṃ viyogo bhavissati. **Pavecchato**ti dadamānassa.

Sā sakkassa vacanaṃ sutvā nicchayena attano maraṇaṃ ñatvā varaṃ gaṇhantī āha –

::hangnum
1659\.
::

::gatha1
‘‘Varaṃ ce me ado sakka, sabbabhūtānamissara;
::

::gathalast
Sivirājassa bhaddante, tattha assaṃ nivesane.
::

::hangnum
1660\.
::

::gatha1
‘‘Nīlanettā {pb:V:7.0231} nīlabhamu, nīlakkhī ca yathā migī;
::

::gathalast
Phussatī nāma nāmena, tatthapassaṃ purindana.
::

::hangnum
1661\.
::

::gatha1
‘‘Puttaṃ labhetha varadaṃ, yācayogaṃ amacchariṃ;
::

::gathalast
Pūjitaṃ paṭirājūhi, kittimantaṃ yasassinaṃ.
::

::hangnum
1662\.
::

::gatha1
‘‘Gabbhaṃ me dhārayantiyā, majjhimaṅgaṃ anunnataṃ;
::

::gathalast
Kucchi anunnato assa, cāpaṃva likhitaṃ samaṃ.
::

::hangnum
1663\.
::

::gatha1
‘‘Thanā {pb:P:6.0483} me nappapateyyuṃ, palitā na santu vāsava;
::

::gathalast
Kāye rajo na limpetha, vajjhañcāpi pamocaye.
::

::hangnum
1664\.
::

::gatha1
‘‘Mayūrakoñcābhirude, nārivaragaṇāyute;
::

::gathalast
Khujjacelāpakākiṇṇe, sūtamāgadhavaṇṇite.
::

::hangnum
1665\.
::

::gatha1
‘‘Citraggaḷerughusite, surāmaṃsapabodhane;
::

::gathalast
Sivirājassa bhaddante, tatthassaṃ mahesī piyā’’ti.
::

Tattha **sivirājassā**ti sā sakalajambudīpatalaṃ olokentī attano anucchavikaṃ sivirañño nivesanaṃ disvā tattha aggamahesibhāvaṃ patthentī evamāha. **Yathā migī**ti ekavassikā hi migapotikā nīlanettā hoti, tenevamāha. **Tatthapassa**nti tatthapi imināva nāmena {pb:M:7.0246} assaṃ. **Labhethā**ti labheyyaṃ. **Varada**nti alaṅkatasīsaakkhiyugalahadayamaṃsarudhirasetacchattaputtadāresu yācitayācitassa varabhaṇḍassa dāyakaṃ. **Kucchī**ti ‘‘majjhimaṅga’’nti vuttaṃ sarūpato dasseti. **Likhita**nti yathā chekena dhanukārena sammā likhitaṃ dhanu anunnatamajjhaṃ tulāvaṭṭaṃ samaṃ hoti, evarūpo me kucchi bhaveyya.

**Nappapateyyu**nti patitvā lambā na bhaveyyuṃ. **Palitā na santu vāsavā**ti vāsava devaseṭṭha, palitānipi me sirasmiṃ na santu mā paññāyiṃsu. ‘‘Palitāni siroruhā’’tipi pāṭho. **Vajjhañcāpī**ti kibbisakārakaṃ rājāparādhikaṃ vajjhappattacoraṃ attano balena mocetuṃ samatthā bhaveyyaṃ. Iminā attano issariyabhāvaṃ dīpeti. **Bhūtamāgadhavaṇṇite**ti bhojanakālādīsu thutivasena {pb:V:7.0232} kālaṃ ārocentehi sūtehi ceva māgadhakehi ca vaṇṇite. **Citraggaḷerughusite**ti pañcaṅgikatūriyasaddasadisaṃ manoramaṃ ravaṃ ravantehi sattaratanavicittehi dvārakavāṭehi ugghosite. **Surāmaṃsapabodhane**ti ‘‘pivatha, khādathā’’ti surāmaṃsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi.

Tattha sivirājassa aggamahesibhāvo paṭhamo varo, nīlanettatā dutiyo, nīlabhamukatā tatiyo, phussatīti nāmaṃ catuttho, puttapaṭilābho pañcamo, anunnatakucchitā chaṭṭho, alambatthanatā sattamo, apalitabhāvo aṭṭhamo, sukhumacchavibhāvo navamo, vajjhappamocanasamatthatā dasamo varoti.

Sakko āha –

::hangnum
1666\.
::

::gatha1
‘‘Ye te dasa varā dinnā, mayā sabbaṅgasobhane;
::

::gathalast
Sivirājassa vijite, sabbe te lacchasī vare’’ti.
::

Athassā sakko devarājā phussatiyā dasa vare adāsi, datvā ca pana ‘‘bhadde phussati, tava sabbe te samijjhantū’’ti vatvā anumodi. Tamatthaṃ pakāsento satthā āha –

::hangnum
1667\.
::

::gatha1
‘‘Idaṃ {pb:P:6.0484}{pb:M:7.0247} vatvāna maghavā, devarājā sujampati;
::

::gathalast
Phussatiyā varaṃ datvā, anumodittha vāsavo’’ti.
::

Tattha **anumoditthā**ti ‘‘sabbe te lacchasi vare’’ti evaṃ vare datvā pamuddito tuṭṭhamānaso ahosīti attho.

::centre
Dasavarakathā niṭṭhitā.
::

::centre
Himavantavaṇṇanā
::

Iti sā vare gahetvā tato cutā maddarañño aggamahesiyā kucchimhi nibbatti. Jāyamānā ca candanacuṇṇaparikiṇṇena viya sarīrena jātā. Tenassā nāmaggahaṇadivase ‘‘phussatī’’tveva {pb:V:7.0233} nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā ahosi. Atha naṃ sivimahārājā puttassa sañjayakumārassa atthāya ānetvā tassa chattaṃ ussāpetvā soḷasannaṃ itthisahassānaṃ jeṭṭhikaṃ katvā aggamahesiṭṭhāne ṭhapesi. Tena vuttaṃ –

::gatha1
‘‘Tato cutā sā phussatī, chattiye upapajjatha;
::

::gathalast
Jetuttaramhi nagare, sañjayena samāgamī’’ti.
::

Sā sañjayassa piyā manāpā ahosi. Atha naṃ sakko āvajjamāno ‘‘mayā phussatiyā dinnavaresu nava varā samiddhā’’ti disvā ‘‘eko pana puttavaro na tāva samijjhati, tampissā samijjhāpessāmī’’ti cintesi. Tadā mahāsatto tāvatiṃsadevaloke vasati, āyu cassa parikkhīṇaṃ ahosi. Taṃ ñatvā sakko tassa santikaṃ gantvā ‘‘mārisa, tayā manussalokaṃ gantuṃ vaṭṭati, tattha sivirañño aggamahesiyā kucchimhi paṭisandhiṃ gaṇhituṃ vaṭṭatī’’ti vatvā tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā sakaṭṭhānameva gato. Mahāsattopi tato cavitvā tatthupapanno, sesadevaputtāpi saṭṭhisahassānaṃ amaccānaṃ gehesu nibbattiṃsu. Mahāsatte kucchigate phussatī dohaḷinī hutvā catūsu nagaradvāresu nagaramajjhe {pb:M:7.0248} rājanivesanadvāre cāti chasu ṭhānesu cha dānasālāyo kārāpetvā devasikaṃ cha satasahassāni vissajjetvā mahādānaṃ dātukāmā ahosi.

Rājā tassā dohaḷaṃ sutvā nemittake brāhmaṇe pakkosāpetvā pucchi. Nemittakā – ‘‘mahārāja, deviyā kucchimhi dānābhirato satto uppanno, dānena tittiṃ na gamissatī’’ti vadiṃsu. Taṃ sutvā rājā tuṭṭhamānaso hutvā cha dānasālāyo kārāpetvā vuttappakāraṃ dānaṃ paṭṭhapesi. Bodhisattassa {pb:P:6.0485} paṭisandhiggahaṇakālato paṭṭhāya rañño āyassa pamāṇaṃ nāma nāhosi. Tassa puññānubhāvena sakalajambudīparājāno paṇṇākāraṃ pahiṇiṃsu. Devī mahantena parivārena gabbhaṃ dhārentī dasamāse paripuṇṇe nagaraṃ daṭṭhukāmā hutvā rañño ārocesi. Rājā nagaraṃ devanagaraṃ viya alaṅkārāpetvā deviṃ rathavaraṃ āropetvā nagaraṃ padakkhiṇaṃ kāresi. Tassā vessānaṃ vīthiyā vemajjhaṃ sampattakāle kammajavātā caliṃsu. Atha amaccā rañño ārocesuṃ. Taṃ sutvā vessavīthiyaṃyeva tassā sūtigharaṃ kārāpetvā vāsaṃ gaṇhāpesi. Sā tattha puttaṃ vijāyi. Tena vuttaṃ –

::gatha1
‘‘Dasa {pb:V:7.0234} māse dhārayitvāna, karontī puraṃ padakkhiṇaṃ;
::

::gathalast
Vessānaṃ vīthiyā majjhe, janesi phussatī mama’’nti. (cariyā. 1.76);
::

Mahāsatto mātu kucchito nikkhantoyeva visado hutvā akkhīni ummīletvā nikkhami. Nikkhantoyeva ca mātu hatthaṃ pasāretvā ‘‘amma, dānaṃ dassāmi, atthi kiñci te dhana’’nti āha. Athassa mātā ‘‘tāta, yathāajjhāsayena dānaṃ dehī’’ti pasāritahatthe sahassatthavikaṃ ṭhapesi. Mahāsatto hi umaṅgajātake imasmiṃ jātake pacchimattabhāveti tīsu ṭhānesu jātamatteyeva mātarā saddhiṃ kathesi. Athassa nāmaggahaṇadivase vessavīthiyaṃ jātattā ‘‘vessantaro’’ti nāmaṃ kariṃsu.

Tena vuttaṃ –

::gatha1
‘‘Na mayhaṃ mattikaṃ nāmaṃ, napi pettikasambhavaṃ;
::

::gathalast
Jātomhi vessavīthiyaṃ, tasmā vessantaro ahu’’nti. (cariyā. 1.77);
::

Jātadivaseyeva {pb:M:7.0249} panassa ekā ākāsacārinī kareṇukā abhimaṅgalasammataṃ sabbasetaṃ hatthipotakaṃ ānetvā maṅgalahatthiṭṭhāne ṭhapetvā pakkāmi. Tassa mahāsattaṃ paccayaṃ katvā uppannattā ‘‘paccayo’’tveva nāmaṃ kariṃsu. Taṃ divasameva amaccagehesu saṭṭhisahassakumārakā jāyiṃsu. Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi. Tena saddhiṃ jātānañca saṭṭhidārakasahassānaṃ ekekā dhātiyo upaṭṭhāpesi. So saṭṭhisahassehi dārakehi saddhiṃ mahantena parivārena vaḍḍhati. Athassa rājā satasahassagghanakaṃ kumārapiḷandhanaṃ kārāpesi. So catuppañcavassikakāle taṃ {pb:P:6.0486} omuñcitvā dhātīnaṃ datvā puna tāhi dīyamānampi na gaṇhi. Tā rañño ārocayiṃsu. Rājā taṃ sutvā ‘‘mama puttena dinnaṃ brahmadeyyameva hotū’’ti aparampi kāresi. Kumāro tampi adāsiyeva. Iti dārakakāleyeva dhātīnaṃ nava vāre piḷandhanaṃ adāsi.

Aṭṭhavassikakāle pana pāsādavaragato sirisayanapiṭṭhe nisinnova cintesi ‘‘ahaṃ bāhirakadānameva demi, taṃ maṃ na paritoseti, ajjhattikadānaṃ dātukāmomhi, sace maṃ koci sīsaṃ yāceyya, sīsaṃ chinditvā tassa dadeyyaṃ. Sacepi maṃ koci hadayaṃ yāceyya, uraṃ bhinditvā hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace {pb:V:7.0235} sarīramaṃsaṃ yāceyya, sakalasarīrato maṃsaṃ chinditvā dadeyyaṃ. Sacepi maṃ koci rudhiraṃ yāceyya, rudhiraṃ gahetvā dadeyyaṃ. Atha vāpi koci ‘dāso me hohī’ti vadeyya, attānamassa sāvetvā dāsaṃ katvā dadeyya’’nti. Tassevaṃ sabhāvaṃ cintentassa catunahutādhikadviyojanasatasahassabahalā ayaṃ mahāpathavī mattavaravāraṇo viya gajjamānā kampi. Sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi. Pathavisaddena devā gajjanto khaṇikavassaṃ vassi, akālavijjulatā nicchariṃsu, sāgaro saṅkhubhi. Sakko devarājā apphoṭesi, mahābrahmā sādhukāramadāsi. Pathavitalato paṭṭhāya yāva brahmalokā ekakolāhalaṃ ahosi.

Vuttampi {pb:M:7.0250} cetaṃ –

::gatha1
‘‘Yadāhaṃ dārako homi, jātiyā aṭṭhavassiko;
::

::gathalast
Tadā nisajja pāsāde, dānaṃ dātuṃ vicintayiṃ.
::

::gatha1
‘‘Hadayaṃ dadeyyaṃ cakkhuṃ, maṃsampi rudhirampi ca;
::

::gathalast
Dadeyyaṃ kāyaṃ sāvetvā, yadi koci yācaye mamaṃ.
::

::gatha1
‘‘Sabhāvaṃ cintayantassa, akampitamasaṇṭhitaṃ;
::

::gathalast
Akampi tattha pathavī, sineruvanavaṭaṃsakā’’ti. (cariyā. 1.78-80);
::

Bodhisatto soḷasavassikakāleyeva sabbasippesu nipphattiṃ pāpuṇi. Athassa pitā rajjaṃ dātukāmo mātarā saddhiṃ mantetvā maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ jeṭṭhikaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato paṭṭhāya devasikaṃ cha satasahassāni vissajjento mahādānaṃ pavattesi. Aparabhāge maddidevī puttaṃ {pb:P:6.0487} vijāyi. Taṃ kañcanajālena sampaṭicchiṃsu, tenassa ‘‘jālīkumāro’’tveva nāmaṃ kariṃsu. Tassa padasā gamanakāle dhītaraṃ vijāyi. Taṃ kaṇhājinena sampaṭicchiṃsu, tenassā ‘‘kaṇhājinā’’tveva nāmaṃ kariṃsu. Mahāsatto māsassa chakkhattuṃ alaṅkatahatthikkhandhavaragato cha dānasālāyo olokesi. Tadā kāliṅgaraṭṭhe dubbuṭṭhikā ahosi, sassāni na sampajjiṃsu, manussānaṃ mahantaṃ chātabhayaṃ pavatti. Manussā jīvituṃ asakkontācorakammaṃ karonti. Dubbhikkhapīḷitā jānapadā rājaṅgaṇe sannipatitvā rājānaṃ upakkosiṃsu{pb:V:7.0236}. Taṃ sutvā raññā ‘‘kiṃ, tātā’’ti vutte tamatthaṃ ārocayiṃsu. Rājā ‘‘sādhu, tātā, devaṃ vassāpessāmī’’ti te uyyojetvā samādinnasīlo uposathavāsaṃ vasantopi devaṃ vassāpetuṃ nāsakkhi. So nāgare sannipātetvā ‘‘ahaṃ samādinnasīlo sattāhaṃ uposathavāsaṃ vasantopi devaṃ vassāpetuṃ nāsakkhiṃ, kiṃ nu kho kātabba’’nti pucchi. Sace, deva, devaṃ vassāpetuṃ na sakkosi, esa jetuttaranagare sañjayassa rañño putto vessantaro nāma dānābhirato. Tassaṃ kira sabbaseto maṅgalahatthī atthi, tassa gatagataṭṭhāne {pb:M:7.0251} devo vassi. Brāhmaṇe pesetvā taṃ hatthiṃ yācāpetuṃ vaṭṭati, āṇāpethāti.

So ‘‘sādhū’’ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṃ paribbayaṃ datvā ‘‘gacchatha, tumhe vessantaraṃ hatthiṃ yācitvā ānethā’’ti pesesi. Brāhmaṇā anupubbena jetuttaranagaraṃ gantvā dānagge bhattaṃ paribhuñjitvā attano sarīraṃ rajoparikiṇṇaṃ paṃsumakkhitaṃ katvā puṇṇamadivase rājānaṃ hatthiṃ yācitukāmā hutvā rañño dānaggaṃ āgamanakāle pācīnadvāraṃ agamaṃsu. Rājāpi ‘‘dānaggaṃ olokessāmī’’ti pātova nhatvā nānaggarasabhojanaṃ bhuñjitvā alaṅkaritvā alaṅkatahatthikkhandhavaragato pācīnadvāraṃ agamāsi. Brāhmaṇā tatthokāsaṃ alabhitvā dakkhiṇadvāraṃ gantvā unnatapadese ṭhatvā rañño pācīnadvāre dānaggaṃ oloketvā dakkhiṇadvārāgamanakāle hatthe pasāretvā ‘‘jayatu bhavaṃ vessantaro’’ti tikkhattuṃ āhaṃsu. Mahāsatto te brāhmaṇe disvā hatthiṃ tesaṃ ṭhitaṭṭhānaṃ pesetvā hatthikkhandhe nisinno paṭhamaṃ gāthamāha –

::hangnum
1668\.
::

::gatha1
‘‘Parūḷhakacchanakhalomā{pb:P:6.0488}, paṅkadantā rajassirā;
::

::gathalast
Paggayha dakkhiṇaṃ bāhuṃ, kiṃ maṃ yācanti brāhmaṇā’’ti.
::

Brāhmaṇā āhaṃsu –

::hangnum
1669\.
::

::gatha1
‘‘Ratanaṃ deva yācāma, sivīnaṃ raṭṭhavaḍḍhana;
::

::gathalast
Dadāhi pavaraṃ nāgaṃ, īsādantaṃ urūḷhava’’nti.
::

Tattha **urūḷhava**nti ubbāhanasamatthaṃ.

Taṃ sutvā mahāsatto ‘‘ahaṃ sīsaṃ ādiṃ katvā ajjhattikadānaṃ dātukāmomhi, ime pana {pb:V:7.0237} maṃ bāhirakadānameva yācanti, pūressāmi tesaṃ manoratha’’nti cintetvā hatthikkhandhavaragato tatiyaṃ gāthamāha –

::hangnum
1670\.
::

::gatha1
‘‘Dadāmi na vikampāmi, yaṃ maṃ yācanti brāhmaṇā;
::

::gathalast
Pabhinnaṃ kuñjaraṃ dantiṃ, opavayhaṃ gajuttama’’nti.
::

Paṭijānitvā {pb:M:7.0252} ca pana –

::hangnum
1671\.
::

::gatha1
‘‘Hatthikkhandhato oruyha, rājā cāgādhimānaso;
::

::gathalast
Brāhmaṇānaṃ adā dānaṃ, sivīnaṃ raṭṭhavaḍḍhano’’ti.
::

Tattha **opavayha**nti rājavāhanaṃ. **Cāgādhimānaso**ti cāgena adhikamānaso rājā. **Brāhmaṇānaṃ adā dāna**nti so vāraṇassa analaṅkataṭṭhānaṃ olokanatthaṃ tikkhattuṃ padakkhiṇaṃ katvā analaṅkataṭṭhānaṃ adisvā kusumamissakasugandhodakapūritaṃ suvaṇṇabhiṅgāraṃ gahetvā ‘‘ito ethā’’ti vatvā alaṅkatarajatadāmasadisaṃ hatthisoṇḍaṃ gahetvā tesaṃ hatthe ṭhapetvā udakaṃ pātetvā alaṅkatavāraṇaṃ brāhmaṇānaṃ adāsi.

Tassa catūsu pādesu alaṅkāro cattāri satasahassāni agghati, ubhosu passesu alaṅkāro dve satasahassāni, heṭṭhā udare kambalaṃ satasahassaṃ, piṭṭhiyaṃ muttajālaṃ maṇijālaṃ kañcanajālanti tīṇi jālāni tīṇi satasahassāni, ubhosu kaṇṇesu alaṅkāro dve satasahassāni, piṭṭhiyaṃ attharaṇakambalaṃ satasahassaṃ, kumbhālaṅkāro satasahassaṃ, tayo vaṭaṃsakā tīṇi satasahassāni, kaṇṇacūḷālaṅkāro dve satasahassāni, dvinnaṃ dantānaṃ alaṅkāro dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā anagghaṃ bhaṇḍaṃ kāyāruḷhapasādhanaṃ dvāvīsati satasahassāni{pb:P:6.0489}. Evaṃ tāva ettakaṃ dhanaṃ catuvīsatisatasahassāni agghati. Chattapiṇḍiyaṃ pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhe veṭhanamuttāhāre maṇi, hatthikumbhe maṇīti imāni cha anagghāni, hatthīpi anagghoyevāti hatthinā saddhiṃ satta anagghānīti sabbāni tāni brāhmaṇānaṃ adāsi. Tathā hatthino paricārakāni pañca kulasatāni hatthimeṇḍahatthigopakehi saddhiṃ adāsi. Saha dānenevassa heṭṭhā vuttanayeneva bhūmikampādayo ahesuṃ. Tamatthaṃ pakāsento satthā āha –

::hangnum
1672\.
::

::gatha1
‘‘Tadāsi {pb:V:7.0238}{pb:M:7.0253} yaṃ bhiṃsanakaṃ, tadāsi lomahaṃsanaṃ;
::

::gathalast
Hatthināge padinnamhi, medanī sampakampatha.
::

::hangnum
1673\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Hatthināge padinnamhi, khubhittha nagaraṃ tadā.
::

::hangnum
1674\.
::

::gatha1
‘‘Samākulaṃ puraṃ āsi, ghoso ca vipulo mahā;
::

::gathalast
Hatthināge padinnamhi, sivīnaṃ raṭṭhavaḍḍhane’’ti.
::

Tattha **tadāsī**ti tadā āsi. **Hatthināge**ti hatthisaṅkhāte nāge. **Khubhittha nagaraṃ tadā**ti tadā jetuttaranagaraṃ saṅkhubhitaṃ ahosi.

Brāhmaṇā kira dakkhiṇadvāre hatthiṃ labhitvā hatthipiṭṭhe nisīditvā mahājanaparivārā nagaramajjhena pāyiṃsu. Mahājano te disvā ‘‘ambho brāhmaṇā, amhākaṃ hatthiṃ āruḷhā kuto vo hatthī laddhā’’ti āha. Brāhmaṇā ‘‘vessantaramahārājena no hatthī dinno, ke tumhe’’ti mahājanaṃ hatthavikārādīhi ghaṭṭentā nagaramajjhena gantvā uttaradvārena nikkhamiṃsu. Nāgarā devatāvaṭṭanena bodhisattassa kuddhā rājadvāre sannipatitvā mahantaṃ upakkosamakaṃsu. Tena vuttaṃ –

::gatha1
‘‘Samākulaṃ puraṃ āsi, ghoso ca vipulo mahā;
::

::gathalast
Hatthināge padinnamhi, sivīnaṃ raṭṭhavaḍḍhane.
::

::gatha1
‘‘Athettha vattati saddo, tumulo bheravo mahā;
::

::gathalast
Hatthināge padinnamhi, khubhittha nagaraṃ tadā.
::

::gatha1
‘‘Athettha vattati saddo, tumulo bheravo mahā;
::

::gathalast
Hatthināge padinnamhi, sivīnaṃ raṭṭhavaḍḍhane’’ti.
::

Tattha **ghoso**ti upakkosanasaddo patthaṭattā **vipulo,** uddhaṃ gatattā **mahā. Sivīnaṃ raṭṭhavaḍḍhane**ti siviraṭṭhassa vuddhikare.

Athassa {pb:V:7.0239}{pb:P:6.0490} dānena saṅkhubhitacittā hutvā nagaravāsino rañño ārocesuṃ. Tena vuttaṃ –

::hangnum
1675\.
::

::gatha1
‘‘Uggā {pb:M:7.0254} ca rājaputtā ca, vesiyānā ca brāhmaṇā;
::

::gathalast
Hatthārohā anīkaṭṭhā, rathikā pattikārakā.
::

::hangnum
1676\.
::

::gatha1
‘‘Kevalo cāpi nigamo, sivayo ca samāgatā;
::

::gathalast
Disvā nāgaṃ nīyamānaṃ, te rañño paṭivedayuṃ.
::

::hangnum
1677\.
::

::gatha1
‘‘Vidhamaṃ deva te raṭṭhaṃ, putto vessantaro tava;
::

::gathalast
Kathaṃ no hatthinaṃ dajjā, nāgaṃ raṭṭhassa pūjitaṃ.
::

::hangnum
1678\.
::

::gatha1
‘‘Kathaṃ no kuñjaraṃ dajjā, īsādantaṃ urūḷhavaṃ;
::

::gathalast
Khettaññuṃ sabbayuddhānaṃ, sabbasetaṃ gajuttamaṃ.
::

::hangnum
1679\.
::

::gatha1
‘‘Paṇḍukambalasañchannaṃ, pabhinnaṃ sattumaddanaṃ;
::

::gathalast
Dantiṃ savālabījaniṃ, setaṃ kelāsasādisaṃ.
::

::hangnum
1680\.
::

::gatha1
‘‘Sasetacchattaṃ saupādheyyaṃ, sāthabbanaṃ sahatthipaṃ;
::

::gathalast
Aggayānaṃ rājavāhiṃ, brāhmaṇānaṃ adā gaja’’nti.
::

Tattha **uggā**ti uggatā paññātā. **Nigamo**ti negamakuṭumbikajano. **Vidhamaṃ deva te raṭṭha**nti deva, tava raṭṭhaṃ vidhamaṃ. **Kathaṃ no hatthinaṃ dajjā**ti kena kāraṇena amhākaṃ hatthinaṃ abhimaṅgalasammataṃ kāliṅgaraṭṭhavāsīnaṃ brāhmaṇānaṃ dadeyya. **Khettaññuṃ sabbayuddhāna**nti sabbayuddhānaṃ khettabhūmisīsajānanasamatthaṃ. **Danti**nti manoramadantayuttaṃ. **Savālabījani**nti sahavālabījaniṃ. **Saupādheyya**nti saattharaṇaṃ. **Sāthabbana**nti sahatthivejjaṃ. **Sahatthipa**nti hatthiparicārakānaṃ pañcannaṃ kulasatānaṃ hatthimeṇḍahatthigopakānañca vasena sahatthipaṃ.

Evañca pana vatvā punapi āhaṃsu –

::hangnum
1681\.
::

::gatha1
‘‘Annaṃ {pb:V:7.0240} pānañca yo dajjā, vatthasenāsanāni ca;
::

::gathalast
Etaṃ kho dānaṃ patirūpaṃ, etaṃ kho brāhmaṇārahaṃ.
::

::hangnum
1682\.
::

::gatha1
‘‘Ayaṃ te vaṃsarājā no, sivīnaṃ raṭṭhavaḍḍhano;
::

::gathalast
Kathaṃ vessantaro putto, gajaṃ bhājeti sañjaya.
::

::hangnum
1683\.
::

::gatha1
‘‘Sace {pb:M:7.0255} tvaṃ na karissasi, sivīnaṃ vacanaṃ idaṃ;
::

::gathalast
Maññe taṃ saha puttena, sivī hatthe karissare’’ti.
::

Tattha **vaṃsarājā**ti paveṇiyā āgato mahārājā. **Bhājetī**ti deti. **Sivī hatthe karissare**ti siviraṭṭhavāsino saha puttena taṃ attano hatthe karissantīti.

Taṃ {pb:P:6.0491} sutvā rājā ‘‘ete vessantaraṃ mārāpetuṃ icchantī’’ti saññāya āha –

::hangnum
1684\.
::

::gatha1
‘‘Kāmaṃ janapado māsi, raṭṭhañcāpi vinassatu;
::

::gatha2
Nāhaṃ sivīnaṃ vacanā, rājaputtaṃ adūsakaṃ;
::

::gathalast
Pabbājeyyaṃ sakā raṭṭhā, putto hi mama oraso.
::

::hangnum
1685\.
::

::gatha1
‘‘Kāmaṃ janapado māsi, raṭṭhañcāpi vinassatu;
::

::gatha2
Nāhaṃ sivīnaṃ vacanā, rājaputtaṃ adūsakaṃ;
::

::gathalast
Pabbājeyyaṃ sakā raṭṭhā, putto hi mama atrajo.
::

::hangnum
1686\.
::

::gatha1
‘‘Na cāhaṃ tasmiṃ dubbheyyaṃ, ariyasīlavato hi so;
::

::gatha2
Asilokopi me assa, pāpañca pasave bahuṃ;
::

::gathalast
Kathaṃ vessantaraṃ puttaṃ, satthena ghātayāmase’’ti.
::

Tattha **māsī**ti mā āsi, mā hotūti attho. **Ariyasīlavato**ti ariyena sīlavatena ariyāya ca ācārasampattiyā samannāgato. **Ghātayāmase**ti ghātayissāma.

Taṃ sutvā sivayo avocuṃ –

::hangnum
1687\.
::

::gatha1
‘‘Mā {pb:V:7.0241} naṃ daṇḍena satthena, na hi so bandhanāraho;
::

::gathalast
Pabbājehi ca naṃ raṭṭhā, vaṅke vasatu pabbate’’ti.
::

Tattha **mā naṃ daṇḍena satthenā**ti deva, tumhe taṃ daṇḍena vā satthena vā mā ghātayittha. **Na hi so bandhanāraho**ti so bandhanārahopi na hotiyeva.

Rājā {pb:M:7.0256} āha –

::hangnum
1688\.
::

::gatha1
‘‘Eso ce sivīnaṃ chando, chandaṃ na panudāmase;
::

::gathalast
Imaṃ so vasatu rattiṃ, kāme ca paribhuñjatu.
::

::hangnum
1689\.
::

::gatha1
‘‘Tato ratyā vivasāne, sūriyassuggamanaṃ pati;
::

::gathalast
Samaggā sivayo hutvā, raṭṭhā pabbājayantu na’’nti.
::

Tattha **vasatū**ti puttadārassa ovādaṃ dadamāno vasatu, ekarattiñcassa okāsaṃ dethāti vadati.

Te ‘‘ekarattimattaṃ vasatū’’ti rañño vacanaṃ sampaṭicchiṃsu. Atha rājā ne uyyojetvā puttassa sāsanaṃ pesento kattāraṃ āmantetvā tassa santikaṃ pesesi. So ‘‘sādhū’’ti sampaṭicchitvā vessantarassa nivesanaṃ gantvā taṃ pavattiṃ ārocesi. Tamatthaṃ {pb:P:6.0492} pakāsento satthā āha –

::hangnum
1690\.
::

::gatha1
‘‘Uṭṭhehi katte taramāno, gantvā vessantaraṃ vada;
::

::gathalast
‘Sivayo deva te kuddhā, negamā ca samāgatā.
::

::hangnum
1691\.
::

::gatha1
‘‘Uggā ca rājaputtā ca, vesiyānā ca brāhmaṇā;
::

::gatha2
Hatthārohā anīkaṭṭhā, rathikā pattikārakā;
::

::gathalast
Kevalo cāpi nigamo, sivayo ca samāgatā.
::

::hangnum
1692\.
::

::gatha1
‘‘Asmā {pb:V:7.0242} ratyā vivasāne, sūriyassuggamanaṃ pati;
::

::gathalast
Samaggā sivayo hutvā, raṭṭhā pabbājayanti taṃ’.
::

::hangnum
1693\.
::

::gatha1
‘‘Sa kattā taramānova, sivirājena pesito;
::

::gathalast
Āmuttahatthābharaṇo, suvattho candanabhūsito.
::

::hangnum
1694\.
::

::gatha1
‘‘Sīsaṃ nhāto udake so, āmuttamaṇikuṇḍalo;
::

::gathalast
Upāgami puraṃ rammaṃ, vessantaranivesanaṃ.
::

::hangnum
1695\.
::

::gatha1
‘‘Tatthaddasa kumāraṃ so, ramamānaṃ sake pure;
::

::gathalast
Parikiṇṇaṃ amaccehi, tidasānaṃva vāsavaṃ.
::

::hangnum
1696\.
::

::gatha1
‘‘So {pb:M:7.0257} tattha gantvā taramāno, kattā vessantaraṃbravi;
::

::gathalast
‘Dukkhaṃ te vedayissāmi, mā me kujjhi rathesabha’.
::

::hangnum
1697\.
::

::gatha1
‘‘Vanditvā rodamāno so, kattā rājānamabravi;
::

::gathalast
Bhattā mesi mahārāja, sabbakāmarasāharo.
::

::hangnum
1698\.
::

::gatha1
‘‘Dukkhaṃ te vedayissāmi, tattha assāsayantu maṃ;
::

::gathalast
Sivayo deva te kuddhā, negamā ca samāgatā.
::

::hangnum
1699\.
::

::gatha1
‘‘Uggā ca rājaputtā ca, vesiyānā ca brāhmaṇā;
::

::gatha2
Hatthārohā anīkaṭṭhā, rathikā pattikārakā;
::

::gathalast
Kevalo cāpi nigamo, sivayo ca samāgatā.
::

::hangnum
1700\.
::

::gatha1
‘‘Asmā ratyā vivasāne, sūriyassuggamanaṃ pati;
::

::gathalast
Samaggā sivayo hutvā, raṭṭhā pabbājayanti ta’’nti.
::

Tattha **kumāra**nti mātāpitūnaṃ atthitāya ‘‘kumāro’’tveva saṅkhaṃ gataṃ rājānaṃ. **Ramamāna**nti attanā dinnadānassa vaṇṇaṃ kathayamānaṃ somanassappattaṃ hutvā nisinnaṃ. **Parikiṇṇaṃ amaccehī**ti attanā {pb:V:7.0243} sahajātehi saṭṭhisahassehi amaccehi parivutaṃ samussitasetacchatte rājāsane nisinnaṃ. **Vedayissāmī**ti kathayissāmi. **Tattha assāsayantu ma**nti tasmiṃ dukkhassāsanārocane kathetuṃ avisahavasena kilantaṃ maṃ, deva, te pādā assāsayantu, vissattho kathehīti maṃ vadathāti adhippāyenevamāha.

Mahāsatto āha –

::hangnum
1701\.
::

::gatha1
‘‘Kismiṃ me sivayo kuddhā, nāhaṃ passāmi dukkaṭaṃ;
::

::gathalast
Taṃ me katte viyācikkha, kasmā pabbājayanti ma’’nti.
::

Tattha {pb:P:6.0493} **kismi**nti katarasmiṃ kāraṇe. **Viyācikkhā**ti vitthārato kathehi.

Kattā {pb:M:7.0258} āha –

::hangnum
1702\.
::

::gatha1
‘‘Uggā ca rājaputtā ca, vesiyānā ca brāhmaṇā;
::

::gatha2
Hatthārohā anīkaṭṭhā, rathikā pattikārakā;
::

::gathalast
Nāgadānena khiyyanti, tasmā pabbājayanti ta’’nti.
::

Tattha **khiyyantī**ti kujjhanti.

Taṃ sutvā mahāsatto somanassappatto hutvā āha –

::hangnum
1703\.
::

::gatha1
‘‘Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;
::

::gathalast
Hiraññaṃ vā suvaṇṇaṃ vā, muttā veḷuriyā maṇi.
::

::hangnum
1704\.
::

::gatha1
‘‘Dakkhiṇaṃ vāpahaṃ bāhuṃ, disvā yācakamāgate;
::

::gathalast
Dadeyyaṃ na vikampeyyaṃ, dāne me ramate mano.
::

::hangnum
1705\.
::

::gatha1
‘‘Kāmaṃ maṃ sivayo sabbe, pabbājentu hanantu vā;
::

::gathalast
Neva dānā viramissaṃ, kāmaṃ chindantu sattadhā’’ti.
::

Tattha **yācakamāgate**ti yācake āgate taṃ yācakaṃ disvā. **Neva dānā viramissa**nti neva dānā viramissāmi.

Taṃ sutvā kattā neva raññā dinnaṃ na nāgarehi dinnaṃ attano matiyā eva aparaṃ sāsanaṃ kathento āha –

::hangnum
1706\.
::

::gatha1
‘‘Evaṃ taṃ sivayo āhu, negamā ca samāgatā;
::

::gatha2
Kontimārāya tīrena, girimārañjaraṃ pati;
::

::gathalast
Yena pabbājitā yanti, tena gacchatu subbato’’ti.
::

Tattha {pb:V:7.0244} **kontimārāyā**ti kontimārāya nāma nadiyā tīrena. **Girimārañjaraṃ patī**ti ārañjaraṃ nāma giriṃ abhimukho hutvā. **Yenā**ti yena maggena raṭṭhā pabbājitā rājāno gacchanti, tena subbato vessantaropi gacchatūti evaṃ sivayo kathentīti āha. Idaṃ kira so devatādhiggahito hutvā kathesi.

Taṃ sutvā bodhisatto ‘‘sādhu dosakārakānaṃ gatamaggena gamissāmi, maṃ kho pana nāgarā na aññena dosena pabbājenti, mayā hatthissa {pb:M:7.0259} dinnattā pabbājenti. Evaṃ santepi ahaṃ sattasatakaṃ mahādānaṃ dassāmi, nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase gamissāmī’’ti vatvā āha –

::hangnum
1707\.
::

::gatha1
‘‘Sohaṃ {pb:P:6.0494} tena gamissāmi, yena gacchanti dūsakā;
::

::gathalast
Rattindivaṃ me khamatha, yāva dānaṃ dadāmaha’’nti.
::

Taṃ sutvā kattā ‘‘sādhu, deva, nāgarānaṃ vakkhāmī’’ti vatvā pakkāmi. Mahāsatto taṃ uyyojetvā mahāsenaguttaṃ pakkosāpetvā ‘tāta, ahaṃ sve sattasatakaṃ nāma mahādānaṃ dassāmi, satta hatthisatāni, satta assasatāni, satta rathasatāni, satta itthisatāni, satta dhenusatāni, satta dāsasatāni, satta dāsisatāni ca paṭiyādehi, nānappakārāni ca annapānādīni antamaso surampi sabbaṃ dātabbayuttakaṃ upaṭṭhapehī’’ti sattasatakaṃ mahādānaṃ vicāretvā amacce uyyojetvā ekakova maddiyā vasanaṭṭhānaṃ gantvā sirisayanapiṭṭhe nisīditvā tāya saddhiṃ kathaṃ pavattesi. Tamatthaṃ pakāsento satthā āha –

::hangnum
1708\.
::

::gatha1
‘‘Āmantayittha {pb:V:7.0245} rājānaṃ, maddiṃ sabbaṅgasobhanaṃ;
::

::gathalast
Yaṃ te kiñci mayā dinnaṃ, dhanaṃ dhaññañca vijjati.
::

::hangnum
1709\.
::

::gatha1
‘‘Hiraññaṃ vā suvaṇṇaṃ vā, muttā veḷuriyā bahū;
::

::gathalast
Sabbaṃ taṃ nidaheyyāsi, yañca te pettikaṃ dhana’’nti.
::

Tattha **nidaheyyāsī**ti nidhiṃ katvā ṭhapeyyāsi. **Pettika**nti pitito āgataṃ.

::hangnum
1710\.
::

::gatha1
‘‘Tamabravi rājaputtī, maddī sabbaṅgasobhanā;
::

::gathalast
Kuhiṃ deva nidahāmi, taṃ me akkhāhi pucchito’’ti.
::

Tattha **tamabravī**ti ‘‘mayhaṃ sāmikena vessantarena ettakaṃ kālaṃ ‘dhanaṃ nidhehī’ti na vuttapubbaṃ, idāneva vadati, kuhiṃ nu kho nidhetabbaṃ, pucchissāmi na’’nti cintetvā taṃ abravi.

Vessantaro {pb:M:7.0260} āha –

::hangnum
1711\.
::

::gatha1
‘‘Sīlavantesu dajjāsi, dānaṃ maddi yathārahaṃ;
::

::gathalast
Na hi dānā paraṃ atthi, patiṭṭhā sabbapāṇina’’nti.
::

Tattha **dajjāsī**ti bhadde, maddi koṭṭhādīsu anidahitvā anugāmikanidhiṃ nidahamānā sīlavantesu dadeyyāsi. **Na hi dānā para**nti dānato uttaritaraṃ patiṭṭhā nāma na hi atthi.

Sā {pb:P:6.0495} ‘‘sādhū’’ti tassa vacanaṃ sampaṭicchi. Atha naṃ uttaripi ovadanto āha –

::hangnum
1712\.
::

::gatha1
‘‘Puttesu maddi dayesi, sassuyā sasuramhi ca;
::

::gathalast
Yo ca taṃ bhattā maññeyya, sakkaccaṃ taṃ upaṭṭhahe.
::

::hangnum
1713\.
::

::gatha1
‘‘No ce taṃ bhattā maññeyya, mayā vippavasena te;
::

::gathalast
Aññaṃ bhattāraṃ pariyesa, mā kisittho mayā vinā’’ti.
::

Tattha {pb:V:7.0246} **dayesī**ti dayaṃ mettaṃ kareyyāsi. **Yo ca taṃ bhattā maññeyyā**ti bhadde, yo ca mayi gate ‘‘ahaṃ te bhattā bhavissāmī’’ti taṃ maññissati, tampi sakkaccaṃ upaṭṭhaheyyāsi. **Mayā vippavasena te**ti mayā saddhiṃ tava vippavāsena sace koci ‘‘ahaṃ te bhattā bhavissāmī’’ti taṃ na maññeyya, atha sayameva aññaṃ bhattāraṃ pariyesa. **Mā kisittho mayā vinā**ti mayā vinā hutvā mā kisā bhavi, mā kilamīti attho.

Atha naṃ maddī ‘‘kiṃ nu kho esa evarūpaṃ vacanaṃ maṃ bhaṇatī’’ti cintetvā ‘‘kasmā, deva, imaṃ ayuttaṃ kathaṃ kathesī’’ti pucchi. Mahāsatto ‘‘bhadde, mayā hatthissa dinnattā sivayo kuddhā maṃ raṭṭhā pabbājenti, sve ahaṃ sattasatakaṃ mahādānaṃ datvā tatiyadivase nagarā nikkhamissāmī’’ti vatvā āha –

::hangnum
1714\.
::

::gatha1
‘‘Ahañhi vanaṃ gacchāmi, ghoraṃ vāḷamigāyutaṃ;
::

::gathalast
Saṃsayo jīvitaṃ mayhaṃ, ekakassa brahāvane’’ti.
::

Tattha **saṃsayo**ti anekapaccatthike ekakassa sukhumālassa mama vane vasato kuto jīvitaṃ, nicchayena marissāmīti adhippāyenevaṃ āha.

::hangnum
1715\.
::

::gatha1
‘‘Tamabravi {pb:M:7.0261} rājaputtī, maddī sabbaṅgasobhanā;
::

::gathalast
Abhumme kathaṃ nu bhaṇasi, pāpakaṃ vata bhāsasi.
::

::hangnum
1716\.
::

::gatha1
‘‘Nesa dhammo mahārāja, yaṃ tvaṃ gaccheyya ekako;
::

::gathalast
Ahampi tena gacchāmi, yena gacchasi khattiya.
::

::hangnum
1717\.
::

::gatha1
‘‘Maraṇaṃ vā tayā saddhiṃ, jīvitaṃ vā tayā vinā;
::

::gathalast
Tadeva maraṇaṃ seyyo, yaṃ ce jīve tayā vinā.
::

::hangnum
1718\.
::

::gatha1
‘‘Aggiṃ ujjālayitvāna, ekajālasamāhitaṃ;
::

::gathalast
Tattha me maraṇaṃ seyyo, yaṃ ce jīve tayā vinā.
::

::hangnum
1719\.
::

::gatha1
‘‘Yathā {pb:V:7.0247}{pb:P:6.0496} āraññakaṃ nāgaṃ, dantiṃ anveti hatthinī;
::

::gathalast
Jessantaṃ giriduggesu, samesu visamesu ca.
::

::hangnum
1720\.
::

::gatha1
‘‘Evaṃ taṃ anugacchāmi, putte ādāya pacchato;
::

::gathalast
Subharā te bhavissāmi, na te hessāmi dubbharā’’ti.
::

Tattha **abhumme**ti abhūtaṃ vata me katheyyāsi. **Nesa dhammo**ti na eso sabhāvo, netaṃ kāraṇaṃ. **Tadevā**ti tayā saddhiṃ yaṃ maraṇaṃ atthi, tadeva maraṇaṃ seyyo. **Tatthā**ti tasmiṃ ekajālabhūte dārucitake. **Jessanta**nti vicarantaṃ.

Evañca pana vatvā sā puna diṭṭhapubbaṃ viya himavantappadesaṃ vaṇṇentī āha –

::hangnum
1721\.
::

::gatha1
‘‘Ime kumāre passanto, mañjuke piyabhāṇine;
::

::gathalast
Āsīne vanagumbasmiṃ, na rajjassa sarissasi.
::

::hangnum
1722\.
::

::gatha1
‘‘Ime kumāre passanto, mañjuke piyabhāṇine;
::

::gathalast
Kīḷante vanagumbasmiṃ, na rajjassa sarissasi.
::

::hangnum
1723\.
::

::gatha1
‘‘Ime kumāre passanto, mañjuke piyabhāṇine;
::

::gathalast
Assame ramaṇīyamhi, na rajjassa sarissasi.
::

::hangnum
1724\.
::

::gatha1
‘‘Ime kumāre passanto, mañjuke piyabhāṇine;
::

::gathalast
Kīḷante assame ramme, na rajjassa sarissasi.
::

::hangnum
1725\.
::

::gatha1
‘‘Ime {pb:M:7.0262} kumāre passanto, māladhārī alaṅkate;
::

::gathalast
Assame ramaṇīyamhi, na rajjassa sarissasi.
::

::hangnum
1726\.
::

::gatha1
‘‘Ime kumāre passanto, māladhārī alaṅkate;
::

::gathalast
Kīḷante assame ramme, na rajjassa sarissasi.
::

::hangnum
1727\.
::

::gatha1
‘‘Yadā {pb:V:7.0248} dakkhisi naccante, kumāre māladhārine;
::

::gathalast
Assame ramaṇīyamhi, na rajjassa sarissasi.
::

::hangnum
1728\.
::

::gatha1
‘‘Yadā dakkhisi naccante, kumāre māladhārine;
::

::gathalast
Kīḷante assame ramme, na rajjassa sarissasi.
::

::hangnum
1729\.
::

::gatha1
‘‘Yadā dakkhisi mātaṅgaṃ, kuñjaraṃ saṭṭhihāyanaṃ;
::

::gathalast
Ekaṃ araññe carantaṃ, na rajjassa sarissasi.
::

::hangnum
1730\.
::

::gatha1
‘‘Yadā dakkhisi mātaṅgaṃ, kuñjaraṃ saṭṭhihāyanaṃ;
::

::gathalast
Sāyaṃ pāto vicarantaṃ, na rajjassa sarissasi.
::

::hangnum
1731\.
::

::gatha1
‘‘Yadā {pb:P:6.0497} kareṇusaṅghassa, yūthassa purato vajaṃ;
::

::gatha2
Koñcaṃ kāhati mātaṅgo, kuñjaro saṭṭhihāyano;
::

::gathalast
Tassa taṃ nadato sutvā, na rajjassa sarissasi.
::

::hangnum
1732\.
::

::gatha1
‘‘Dubhato vanavikāse, yadā dakkhisi kāmado;
::

::gathalast
Vane vāḷamigākiṇṇe, na rajjassa sarissasi.
::

::hangnum
1733\.
::

::gatha1
‘‘Migaṃ disvāna sāyanhaṃ, pañcamālinamāgataṃ;
::

::gathalast
Kimpurise ca naccante, na rajjassa sarissasi.
::

::hangnum
1734\.
::

::gatha1
‘‘Yadā sossasi nigghosaṃ, sandamānāya sindhuyā;
::

::gathalast
Gītaṃ kimpurisānañca, na rajjassa sarissasi.
::

::hangnum
1735\.
::

::gatha1
‘‘Yadā sossasi nigghosaṃ, girigabbharacārino;
::

::gathalast
Vassamānassulūkassa, na rajjassa sarissasi.
::

::hangnum
1736\.
::

::gatha1
‘‘Yadā {pb:V:7.0249} sīhassa byagghassa, khaggassa gavayassa ca;
::

::gathalast
Vane sossasi vāḷānaṃ, na rajjassa sarissasi.
::

::hangnum
1737\.
::

::gatha1
‘‘Yadā {pb:M:7.0263} morīhi parikiṇṇaṃ, barihīnaṃ matthakāsinaṃ;
::

::gathalast
Moraṃ dakkhisi naccantaṃ, na rajjassa sarissasi.
::

::hangnum
1738\.
::

::gatha1
‘‘Yadā morīhi parikiṇṇaṃ, aṇḍajaṃ citrapakkhinaṃ;
::

::gathalast
Moraṃ dakkhisi naccantaṃ, na rajjassa sarissasi.
::

::hangnum
1739\.
::

::gatha1
‘‘Yadā morīhi parikiṇṇaṃ, nīlagīvaṃ sikhaṇḍinaṃ;
::

::gathalast
Moraṃ dakkhisi naccantaṃ, na rajjassa sarissasi.
::

::hangnum
1740\.
::

::gatha1
‘‘Yadā dakkhisi hemante, pupphite dharaṇīruhe;
::

::gathalast
Surabhiṃ sampavāyante, na rajjassa sarissasi.
::

::hangnum
1741\.
::

::gatha1
‘‘Yadā hemantike māse, haritaṃ dakkhisi medaniṃ;
::

::gathalast
Indagopakasañchannaṃ, na rajjassa sarissasi.
::

::hangnum
1742\.
::

::gatha1
‘‘Yadā dakkhisi hemante, pupphite dharaṇīruhe;
::

::gatha2
Kuṭajaṃ bimbajālañca, pupphitaṃ loddapaddhakaṃ;
::

::gathalast
Suratiṃ sampavāyante, na rajjassa sarissasi.
::

::hangnum
1743\.
::

::gatha1
‘‘Yadā hemantike māse, vanaṃ dakkhisi pupphitaṃ;
::

::gathalast
Opupphāni ca paddhāni, na rajjassa sarissasī’’ti.
::

Tattha {pb:P:6.0498} **mañjuke**ti madhurakathe. **Kareṇusaṅghassā**ti hatthinighaṭāya. **Yūthassā**ti hatthiyūthassa purato vajanto gacchanto. **Dubhato**ti ubhayapassesu. **Vanavikāse**ti vanaghaṭāyo. **Kāmado**ti mayhaṃ sabbakāmado. **Sindhuyā**ti nadiyā. **Vassamānassulūkassā**ti ulūkasakuṇassa vassamānassa. **Vāḷāna**nti vāḷamigānaṃ. Tesañhi sāyanhasamaye so saddo pañcaṅgikatūriyasaddo viya bhavissati, tasmā tesaṃ saddaṃ sutvā rajjassa na sarissasīti vadati, **barihīna**nti kalāpasañchannaṃ{pb:V:7.0250}. **Matthakāsina**nti niccaṃ pabbatamatthake nisinnaṃ. ‘‘Mattakāsina’’ntipi pāṭho, kāmamadamattaṃ hutvā āsīnanti attho. **Bimbajāla**nti rattaṅkurarukkhaṃ. **Opupphānī**ti olambakapupphāni patitapupphāni.

Evaṃ maddī himavantavāsinī viya ettakāhi gāthāhi himavantaṃ vaṇṇesīti.

::centre
Hīmavantavaṇṇanā niṭṭhitā.
::

::centre
Dānakaṇḍavaṇṇanā
::

Phussatīpi {pb:M:7.0264} kho devī ‘‘puttassa me kaṭukasāsanaṃ gataṃ, kiṃ nu kho karoti, gantvā jānissāmī’’ti paṭicchannayoggena gantvā sirigabbhadvāre ṭhitā tesaṃ taṃ sallāpaṃ sutvā kalunaṃ paridevi. Tamatthaṃ pakāsento satthā āha –

::hangnum
1744\.
::

::gatha1
‘‘Tesaṃ lālappitaṃ sutvā, puttassa suṇisāya ca;
::

::gathalast
Kalunaṃ paridevesi, rājaputtī yasassinī.
::

::hangnum
1745\.
::

::gatha1
‘‘Seyyo visaṃ me khāyitaṃ, papātā papateyyahaṃ;
::

::gatha2
Rajjuyā bajjha miyyāhaṃ, kasmā vessantaraṃ puttaṃ;
::

::gathalast
Pabbājenti adūsakaṃ.
::

::hangnum
1746\.
::

::gatha1
‘‘Ajjhāyakaṃ dānapatiṃ, yācayogaṃ amacchariṃ;
::

::gatha2
Pūjitaṃ paṭirājūhi, kittimantaṃ yasassinaṃ;
::

::gathalast
Kasmā vessantaraṃ puttaṃ, pabbājenti adūsakaṃ.
::

::hangnum
1747\.
::

::gatha1
‘‘Mātāpettibharaṃ jantuṃ, kule jeṭṭhāpacāyikaṃ;
::

::gathalast
Kasmā vessantaraṃ puttaṃ, pabbājenti adūsakaṃ.
::

::hangnum
1748\.
::

::gatha1
‘‘Rañño {pb:V:7.0251} hitaṃ devihitaṃ, ñātīnaṃ sakhinaṃ hitaṃ;
::

::gatha2
Hitaṃ sabbassa raṭṭhassa, kasmā vessantaraṃ puttaṃ;
::

::gathalast
Pabbājenti adūsaka’’nti.
::

Tattha **rājaputtī**ti phussatī maddarājadhītā. **Papateyyaha**nti papateyyaṃ ahaṃ. **Rajjuyā bajjha miyyāha**nti rajjuyā gīvaṃ bandhitvā mareyyaṃ ahaṃ. **Kasmā**ti evaṃ amatāyameva mayi kena kāraṇena mama puttaṃ adūsakaṃ raṭṭhā pabbājenti. **Ajjhāyaka**nti tiṇṇaṃ vedānaṃ pāraṅgataṃ, nānāsippesu ca nipphattiṃ pattaṃ.

Iti {pb:P:6.0499} sā kalunaṃ paridevitvā puttañca suṇisañca assāsetvā rañño santikaṃ gantvā āha –

::hangnum
1749\.
::

::gatha1
‘‘Madhūniva palātāni, ambāva patitā chamā;
::

::gathalast
Evaṃ hessati te raṭṭhaṃ, pabbājenti adūsakaṃ.
::

::hangnum
1750\.
::

::gatha1
‘‘Haṃso {pb:M:7.0265} nikhīṇapattova, pallalasmiṃ anūdake;
::

::gathalast
Apaviddho amaccehi, eko rājā vihiyyasi.
::

::hangnum
1751\.
::

::gatha1
‘‘Taṃ taṃ brūmi mahārāja, attho te mā upaccagā;
::

::gathalast
Mā naṃ sivīnaṃ vacanā, pabbājesi adūsaka’’nti.
::

Tattha **palātānī**ti palātamakkhikāni madhūni viya. **Ambāva patitā chamā**ti bhūmiyaṃ patitaambapakkāni viya. Evaṃ mama putte pabbājite tava raṭṭhaṃ sabbasādhāraṇaṃ bhavissatīti dīpeti. **Nikhīṇapattovā**ti paggharitapatto viya. **Apaviddho amaccehī**ti mama puttena sahajātehi saṭṭhisahassehi amaccehi chaḍḍito hutvā. **Vihiyyasī**ti kilamissasi. **Sivīnaṃ vacanā**ti sivīnaṃ vacanena mā naṃ adūsakaṃ mama puttaṃ pabbājesīti.

Taṃ sutvā rājā āha –

::hangnum
1752\.
::

::gatha1
‘‘Dhammassāpacitiṃ {pb:V:7.0252} kummi, sivīnaṃ vinayaṃ dhajaṃ;
::

::gathalast
Pabbājemi sakaṃ puttaṃ, pāṇā piyataro hi me’’ti.
::

Tassattho – bhadde, ahaṃ sivīnaṃ dhajaṃ vessantaraṃ kumāraṃ vinayanto pabbājento siviraṭṭhe porāṇakarājūnaṃ paveṇidhammassa apacitiṃ kummi karomi, tasmā sacepi me pāṇā piyataro so, tathāpi naṃ pabbājemīti.

Taṃ sutvā sā paridevamānā āha –

::hangnum
1753\.
::

::gatha1
‘‘Yassa pubbe dhajaggāni, kaṇikārāva pupphitā;
::

::gathalast
Yāyantamanuyāyanti, svajjekova gamissati.
::

::hangnum
1754\.
::

::gatha1
‘‘Yassa pubbe dhajaggāni, kaṇikāravanāniva;
::

::gathalast
Yāyantamanuyāyanti, svajjekova gamissati.
::

::hangnum
1755\.
::

::gatha1
‘‘Yassa pubbe anīkāni, kaṇikārāva pupphitā;
::

::gathalast
Yāyantamanuyāyanti, svajjekova gamissati.
::

::hangnum
1756\.
::

::gatha1
‘‘Yassa pubbe anīkāni, kaṇikāravanāniva;
::

::gathalast
Yāyantamanuyāyanti, svajjekova gamissati.
::

::hangnum
1757\.
::

::gatha1
‘‘Indagopakavaṇṇābhā{pb:P:6.0500}{pb:M:7.0266}, gandhārā paṇḍukambalā;
::

::gathalast
Yāyantamanuyāyanti, svajjekova gamissati.
::

::hangnum
1758\.
::

::gatha1
‘‘Yo pubbe hatthinā yāti, sivikāya rathena ca;
::

::gathalast
Svajja vessantaro rājā, kathaṃ gacchati pattiko.
::

::hangnum
1759\.
::

::gatha1
‘‘Kathaṃ candanalittaṅgo, naccagītappabodhano;
::

::gathalast
Khurājinaṃ pharasuñca, khārikājañca hāhiti.
::

::hangnum
1760\.
::

::gatha1
‘‘Kasmā {pb:V:7.0253} nābhiharissanti, kāsāvā ajināni ca;
::

::gathalast
Pavisantaṃ brahāraññaṃ, kasmā cīraṃ na bajjhare.
::

::hangnum
1761\.
::

::gatha1
‘‘Kathaṃ nu cīraṃ dhārenti, rājapabbajitā janā;
::

::gathalast
Kathaṃ kusamayaṃ cīraṃ, maddī paridahissati.
::

::hangnum
1762\.
::

::gatha1
‘‘Kāsiyāni ca dhāretvā, khomakoṭumbarāni ca;
::

::gathalast
Kusacīrāni dhārentī, kathaṃ maddī karissati.
::

::hangnum
1763\.
::

::gatha1
‘‘Vayhāhi pariyāyitvā, sivikāya rathena ca;
::

::gathalast
Sā kathajja anujjhaṅgī, pathaṃ gacchati pattikā.
::

::hangnum
1764\.
::

::gatha1
‘‘Yassā mudutalā hatthā, caraṇā ca sukhedhitā;
::

::gathalast
Sā kathajja anujjhaṅgī, pathaṃ gacchati pattikā.
::

::hangnum
1765\.
::

::gatha1
‘‘Yassā mudutalā pādā, caraṇā ca sukhedhitā;
::

::gatha2
Pādukāhi suvaṇṇāhi, pīḷamānāva gacchati;
::

::gathalast
Sā kathajja anujjhaṅgī, pathaṃ gacchati pattikā.
::

::hangnum
1766\.
::

::gatha1
‘‘Yāssu itthisahassānaṃ, purato gacchati mālinī;
::

::gathalast
Sā kathajja anujjhaṅgī, vanaṃ gacchati ekikā.
::

::hangnum
1767\.
::

::gatha1
‘‘Yāssu sivāya sutvāna, muhuṃ uttasate pure;
::

::gathalast
Sā kathajja anujjhaṅgī, vanaṃ gacchati bhīrukā.
::

::hangnum
1768\.
::

::gatha1
‘‘Yāssu {pb:M:7.0267} indasagottassa, ulūkassa pavassato;
::

::gatha2
Sutvāna nadato bhītā, vāruṇīva pavedhati;
::

::gathalast
Sā kathajja anujjhaṅgī, vanaṃ gacchati bhīrukā.
::

::hangnum
1769\.
::

::gatha1
‘‘Sakuṇī {pb:V:7.0254} hataputtāva, suññaṃ disvā kulāvakaṃ;
::

::gathalast
Ciraṃ dukkhena jhāyissaṃ, suññaṃ āgammimaṃ puraṃ.
::

::hangnum
1770\.
::

::gatha1
‘‘Sakuṇī {pb:P:6.0501} hataputtāva, suññaṃ disvā kulāvakaṃ;
::

::gathalast
Kisā paṇḍu bhavissāmi, piye putte apassatī.
::

::hangnum
1771\.
::

::gatha1
‘‘Sakuṇī hataputtāva, suññaṃ disvā kulāvakaṃ;
::

::gathalast
Tena tena padhāvissaṃ, piye putte apassatī.
::

::hangnum
1772\.
::

::gatha1
‘‘Kurarī hatachāpāva, suññaṃ disvā kulāvakaṃ;
::

::gathalast
Ciraṃ dukkhena jhāyissaṃ, suññaṃ āgammimaṃ puraṃ.
::

::hangnum
1773\.
::

::gatha1
‘‘Kurarī hatachāpāva, suññaṃ disvā kulāvakaṃ;
::

::gathalast
Kisā paṇḍu bhavissāmi, piye putte apassatī.
::

::hangnum
1774\.
::

::gatha1
‘‘Kurarī hatachāpāva, suññaṃ disvā kulāvakaṃ;
::

::gathalast
Tena tena padhāvissaṃ, piye putte apassatī.
::

::hangnum
1775\.
::

::gatha1
‘‘Sā nūna cakkavākīva, pallalasmiṃ anūdake;
::

::gathalast
Ciraṃ dukkhena jhāyissaṃ, suññaṃ āgammimaṃ puraṃ.
::

::hangnum
1776\.
::

::gatha1
‘‘Sā nūna cakkavākīva, pallalasmiṃ anūdake;
::

::gathalast
Kisā paṇḍu bhavissāmi, piye putte apassatī.
::

::hangnum
1777\.
::

::gatha1
‘‘Sā nūna cakkavākīva, pallalasmiṃ anūdake;
::

::gathalast
Tena tena padhāvissaṃ, piye putte apassatī.
::

::hangnum
1778\.
::

::gatha1
‘‘Evaṃ me vilapantiyā, rājā puttaṃ adūsakaṃ;
::

::gathalast
Pabbājesi vanaṃ raṭṭhā, maññe hissāmi jīvita’’nti.
::

Tattha {pb:V:7.0255} **kaṇikārāvā**ti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya. **Yāyantamanuyāyantī**ti uyyānavanakīḷādīnaṃ atthāya {pb:M:7.0268} gacchantaṃ vessantaraṃ anugacchanti. **Svajjekovā**ti so ajja ekova hutvā gamissati. **Anīkānī**ti hatthānīkādīni. **Gandhārā paṇḍukambalā**ti gandhāraraṭṭhe uppannā satasahassagghanakā senāya pārutā rattakambalā. **Hāhitī**ti khandhe katvā harissati. **Pavisanta**nti pavisantassa. **Kasmā cīraṃ na bajjhare**ti kasmā bandhituṃ jānantā vākacīraṃ na bandhanti. **Rājapabbajitā**ti rājāno hutvā pabbajitā. **Khomakoṭumbarānī**ti khomaraṭṭhe koṭumbararaṭṭhe uppannāni sāṭakāni.

**Sā kathajjā**ti sā kathaṃ ajja. **Anujjhaṅgī**ti agarahitaaṅgī. **Pīḷamānāva gacchatī**ti kampitvā kampitvā tiṭṭhantī viya gacchati. **Yāssu itthisahassāna**ntiādīsu **assū**ti nipāto, yāti attho. ‘‘Yā sā’’tipi pāṭho. **Sivāyā**ti siṅgāliyā. **Pure**ti pubbe nagare vasantī. **Indasagottassā**ti kosiyagottassa. **Vāruṇīvā**ti devatāpaviṭṭhā yakkhadāsī viya. **Dukkhenā**ti puttaviyogasokadukkhena. **Āgammi maṃ pura**nti imaṃ mama putte gate {pb:P:6.0502} puttanivesanaṃ āgantvā. **Piye putte**ti vessantarañceva maddiñca sandhāyāha. **Hatachāpā**ti hatapotakā. **Pabbājesi vanaṃ raṭṭhā**ti yadi naṃ raṭṭhā pabbājesīti.

Deviyā paridevitasaddaṃ sutvā sabbā sañjayassa sivikaññā samāgatā pakkandiṃsu. Tāsaṃ pakkanditasaddaṃ sutvā mahāsattassapi nivesane tatheva pakkandiṃsu. Iti dvīsu rājakulesu keci sakabhāvena saṇṭhātuṃ asakkontā vātavegena pamadditā sālā viya patitvā parivattamānā parideviṃsu. Tamatthaṃ pakāsento satthā āha –

::hangnum
1779\.
::

::gatha1
‘‘Tassā lālappitaṃ sutvā, sabbā antepure bahū;
::

::gathalast
Bāhā paggayha pakkanduṃ, sivikaññā samāgatā.
::

::hangnum
1780\.
::

::gatha1
‘‘Sālāva sampamathitā, mālutena pamadditā;
::

::gathalast
Senti puttā ca dārā ca, vessantaranivesane.
::

::hangnum
1781\.
::

::gatha1
‘‘Orodhā ca kumārā ca, vesiyānā ca brāhmaṇā;
::

::gathalast
Bāhā paggayha pakkanduṃ, vessantaranivesane.
::

::hangnum
1782\.
::

::gatha1
‘‘Hatthārohā {pb:V:7.0256}{pb:M:7.0269} anīkaṭṭhā, rathikā pattikārakā;
::

::gathalast
Bāhā paggayha pakkanduṃ, vessantaranivesane.
::

::hangnum
1783\.
::

::gatha1
‘‘Tato ratyā vivasāne, sūriyassuggamanaṃ pati;
::

::gathalast
Atha vessantaro rājā, dānaṃ dātuṃ upāgami.
::

::hangnum
1784\.
::

::gatha1
‘‘Vatthāni vatthakāmānaṃ, soṇḍānaṃ detha vāruṇiṃ;
::

::gathalast
Bhojanaṃ bhojanatthīnaṃ, sammadeva pavecchatha.
::

::hangnum
1785\.
::

::gatha1
‘‘Mā ca kañci vanibbake, heṭṭhayittha idhāgate;
::

::gathalast
Tappetha annapānena, gacchantu paṭipūjitā.
::

::hangnum
1786\.
::

::gatha1
‘‘Athettha vattatī saddo, tumulo bheravo mahā;
::

::gathalast
Dānena taṃ nīharanti, puna dānaṃ adā tuvaṃ.
::

::hangnum
1787\.
::

::gatha1
‘‘Te su mattā kilantāva, sampatanti vanibbakā;
::

::gathalast
Nikkhamante mahārāje, sivīnaṃ raṭṭhavaḍḍhane.
::

::hangnum
1788\.
::

::gatha1
‘‘Acchecchuṃ vata bho rukkhaṃ, nānāphaladharaṃ dumaṃ;
::

::gathalast
Yathā vessantaraṃ raṭṭhā, pabbājenti adūsakaṃ.
::

::hangnum
1789\.
::

::gatha1
‘‘Acchecchuṃ vata bho rukkhaṃ, sabbakāmadadaṃ dumaṃ;
::

::gathalast
Yathā vessantaraṃ raṭṭhā, pabbājenti adūsakaṃ.
::

::hangnum
1790\.
::

::gatha1
‘‘Acchecchuṃ vata bho rukkhaṃ, sabbakāmarasāharaṃ;
::

::gathalast
Yathā vessantaraṃ raṭṭhā, pabbājenti adūsakaṃ.
::

::hangnum
1791\.
::

::gatha1
‘‘Ye vuḍḍhā ye ca daharā, ye ca majjhimaporisā;
::

::gatha2
Bāhā paggayha pakkanduṃ, nikkhamante mahārāje;
::

::gathalast
Sivīnaṃ raṭṭhavaḍḍhane.
::

::hangnum
1792\.
::

::gatha1
‘‘Atiyakkhā {pb:V:7.0257} vassavarā, itthāgārā ca rājino;
::

::gatha2
Bāhā paggayha pakkanduṃ, nikkhamante mahārāje;
::

::gathalast
Sivīnaṃ raṭṭhavaḍḍhane.
::

::hangnum
1793\.
::

::gatha1
‘‘Thiyopi {pb:M:7.0270} tattha pakkanduṃ, yā tamhi nagare ahu;
::

::gathalast
Nikkhamante mahārāje, sivīnaṃ raṭṭhavaḍḍhane.
::

::hangnum
1794\.
::

::gatha1
‘‘Ye brāhmaṇā ye ca samaṇā, aññe vāpi vanibbakā;
::

::gathalast
Bāhā paggayha pakkanduṃ, ‘adhammo kira bho’ iti.
::

::hangnum
1795\.
::

::gatha1
‘‘Yathā vessantaro rājā, yajamāno sake pure;
::

::gathalast
Sivīnaṃ vacanatthena, samhā raṭṭhā nirajjati.
::

::hangnum
1796\.
::

::gatha1
‘‘Satta {pb:P:6.0503} hatthisate datvā, sabbālaṅkārabhūsite;
::

::gathalast
Suvaṇṇakacche mātaṅge, hemakappanavāsase;
::

::hangnum
1797\.
::

::gatha1
‘‘Ārūḷhe gāmaṇīyehi, tomaraṅkusapāṇibhi;
::

::gathalast
Esa vessantaro rājā, samhā raṭṭhā nirajjati.
::

::hangnum
1798\.
::

::gatha1
‘‘Satta assasate datvā, sabbālaṅkārabhūsite;
::

::gathalast
Ājānīyeva jātiyā, sindhave sīghavāhane.
::

::hangnum
1799\.
::

::gatha1
‘‘Ārūḷhe gāmaṇīyehi, illiyācāpadhāribhi;
::

::gathalast
Esa vessantaro rājā, samhā raṭṭhā nirajjati.
::

::hangnum
1800\.
::

::gatha1
‘‘Satta rathasate datvā, sannaddhe ussitaddhaje;
::

::gathalast
Dīpe athopi veyagghe, sabbālaṅkārabhūsite.
::

::hangnum
1801\.
::

::gatha1
‘‘Ārūḷhe gāmaṇīyehi, cāpahatthehi vammibhi;
::

::gathalast
Esa vessantaro rājā, samhā raṭṭhā nirajjati.
::

::hangnum
1802\.
::

::gatha1
‘‘Satta {pb:V:7.0258} itthisate datvā, ekamekā rathe ṭhitā;
::

::gathalast
Sannaddhā nikkharajjūhi, suvaṇṇehi alaṅkatā.
::

::hangnum
1803\.
::

::gatha1
‘‘Pītālaṅkārā pītavasanā, pītābharaṇabhūsitā;
::

::gatha2
Āḷārapamhā hasulā, susaññā tanumajjhimā;
::

::gathalast
Esa vessantarā rājā, samhā raṭṭhā nirajjati.
::

::hangnum
1804\.
::

::gatha1
‘‘Satta dhenusate datvā, sabbā kaṃsupadhāraṇā;
::

::gathalast
Esa vessantaro rājā, samhā raṭṭhā nirajjati.
::

::hangnum
1805\.
::

::gatha1
‘‘Satta {pb:M:7.0271} dāsisate datvā, satta dāsasatāni ca;
::

::gathalast
Esa vessantaro rājā, samhā raṭṭhā nirajjati.
::

::hangnum
1806\.
::

::gatha1
‘‘Hatthī assarathe datvā, nāriyo ca alaṅkatā;
::

::gathalast
Esa vessantaro rājā, samhā raṭṭhā nirajjati.
::

::hangnum
1807\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Mahādāne padinnamhi, medanī sampakampatha.
::

::hangnum
1808\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Yaṃ pañjalikato rājā, samhā raṭṭhā nirajjatī’’ti.
::

Tattha **sivikaññā**ti bhikkhave, phussatiyā paridevitasaddaṃ sutvā sabbāpi sañjayassa sivirañño itthiyo samāgatā hutvā pakkanduṃ parideviṃsu. **Vessantaranivesane**ti tattha itthīnaṃ pakkanditasaddaṃ sutvā vessantarassapi nivesane tatheva pakkanditvā dvīsu rājakulesu keci sakabhāvena saṇṭhātuṃ asakkontā vātavegena sampamathitā sālā viya patitvā parivattantā parideviṃsu. **Tato ratyā vivasāne**ti bhikkhave, tato tassā rattiyā accayena sūriye uggate dānaveyyāvatikā ‘‘dānaṃ paṭiyādita’’nti rañño ārocayiṃsu. Atha vessantaro rājā pātova nhatvā sabbālaṅkārappaṭimaṇḍito sādurasabhojanaṃ bhuñjitvā mahājanaparivuto sattasatakaṃ mahādānaṃ dātuṃ dānaggaṃ upāgami.

**Dethā**ti {pb:V:7.0259} tattha gantvā saṭṭhisahassaamacce āṇāpento evamāha. **Vāruṇi**nti ‘‘majjadānaṃ nāma nipphala’’nti jānāti, evaṃ santepi ‘‘surāsoṇḍā dānaggaṃ patvā ‘vessantarassa dānagge suraṃ na labhimhā’ti vattuṃ mā labhantū’’ti dāpesi. **Vanibbake**ti vanibbakajanesu kañci ekampi mā viheṭhayittha. **Paṭipūjitā**ti mayā pūjitā hutvā yathā maṃ thomayamānā gacchanti{pb:P:6.0504}, tathā tumhe karothāti vadati.

Iti so suvaṇṇālaṅkārānaṃ suvaṇṇadhajānaṃ hemajālappaṭicchannānaṃ hatthīnaṃ sattasatāni ca, tathārūpānaññeva assānaṃ sattasatāni ca, sīhacammādīhi parikkhittānaṃ nānāratanavicitrānaṃ suvaṇṇadhajānaṃ rathānaṃ sattasatāni, sabbālaṅkārappaṭimaṇḍitānaṃ uttamarūpadharānaṃ khattiyakaññādīnaṃ itthīnaṃ sattasatāni, suvinītānaṃ susikkhitānaṃ dāsānaṃ sattasatāni, tathā {pb:M:7.0272} dāsīnaṃ sattasatāni, varausabhajeṭṭhakānaṃ kuṇḍopadohinīnaṃ dhenūnaṃ sattasatāni, aparimāṇāni pānabhojanānīti sattasatakaṃ mahādānaṃ adāsi. Tasmiṃ evaṃ dānaṃ dadamāne jetuttaranagaravāsino khattiyabrāhmaṇavessasuddādayo ‘‘sāmi, vessantara siviraṭṭhavāsino taṃ ‘dānaṃ detī’ti pabbājenti, tvaṃ puna dānameva desī’’ti parideviṃsu. Tena vuttaṃ –

::hangnum
1809\.
::

::gatha1
‘‘Athettha vattatī saddo, tumulo bheravo mahā;
::

::gathalast
Dānena taṃ nīharanti, puna dānaṃ adā tuva’’nti.
::

Dānapaṭiggāhakā pana dānaṃ gahetvā ‘‘idāni kira vessantaro rājā amhe anāthe katvā araññaṃ pavisissati, ito paṭṭhāya kassa santikaṃ gamissāmā’’ti chinnapādā viya patantā āvattantā parivattantā mahāsaddena parideviṃsu. Tamatthaṃ pakāsento satthā āha –

::hangnum
1810\.
::

::gatha1
‘‘Te su mattā kilantāva, sampatanti vanibbakā;
::

::gathalast
Nikkhamante mahārāje, sivīnaṃ raṭṭhavaḍḍhane’’ti.
::

Tattha **te su mattā**ti **su**-kāro nipātamatto, te vanibbakāti attho. **Mattā kilantāvā**ti mattā viya kilantā viya ca hutvā. **Sampatantī**ti parivattitvā bhūmiyaṃ patanti. **Acchecchuṃ vatā**ti chindiṃsu, **vatā**ti nipātamattaṃ. **Yathā**ti yena kāraṇena. **Atiyakkhā**ti bhūtavijjā ikkhaṇikāpi. **Vassavarā**ti uddhaṭabījā orodhapālakā. **Vacanatthenā**ti vacanakāraṇena. **Samhā raṭṭhā nirajjatī**ti attano raṭṭhā niggacchati. **Gāmaṇīyehī**ti hatthācariyehi. **Ājānīyevā**ti jātisampanne{pb:V:7.0260}. **Gāmaṇīyehī**ti assācariyehi. **Illiyācāpadhāribhī**ti illiyañca cāpañca dhārentehi. **Dīpe athopi veyyagghe**ti dīpicammabyagghacammaparikkhitte. **Ekamekā rathe ṭhitā**ti so kira ekamekaṃ itthiratanaṃ rathe ṭhapetvā aṭṭhaaṭṭhavaṇṇadāsīhi parivutaṃ katvā adāsi.

**Nikkharajjūhī**ti suvaṇṇasuttamayehi pāmaṅgehi. **Āḷārapamhā**ti visālakkhigaṇḍā. **Hasulā**ti mhitapubbaṅgamakathā. **Susaññā**ti sussoṇiyo. **Tanumajjhimā**ti {pb:M:7.0273} karatalamiva tanumajjhimabhāgā. Tadā pana devatāyo jambudīpatale rājūnaṃ ‘‘vessantaro rājā mahādānaṃ detī’’ti ārocayiṃsu, tasmā te khattiyā devatānubhāvenāgantvā tā gaṇhitvā pakkamiṃsu. **Kaṃsupadhāraṇā**ti idha **kaṃsa**nti rajatassa nāmaṃ, rajatamayena khīrapaṭicchanabhājanena saddhiññeva adāsīti attho. **Padinnamhī**ti dīyamāne. **Sampakampathā**ti dānatejena kampittha. **Yaṃ pañjalikato**ti yaṃ so vessantaro rājā mahādānaṃ datvā añjaliṃ paggayha attano dānaṃ namassamāno ‘‘sabbaññutaññāṇassa me idaṃ paccayo hotū’’ti pañjalikato ahosi, tadāpi bhīsanakameva ahosi, tasmiṃ khaṇe pathavī kampitthāti attho. **Nirajjatī**ti evaṃ katvā niggacchatiyeva, na koci naṃ nivāretīti attho.

Apica {pb:P:6.0505} kho tassa dānaṃ dadantasseva sāyaṃ ahosi. So attano nivesanameva gantvā ‘‘mātāpitaro vanditvā sve gamissāmī’’ti cintetvā alaṅkatarathena mātāpitūnaṃ vasanaṭṭhānaṃ gato. Maddīdevīpi ‘‘ahaṃ sāminā saddhiṃ gantvā mātāpitaro anujānāpessāmī’’ti teneva saddhiṃ gatā. Mahāsatto pitaraṃ vanditvā attano gamanabhāvaṃ kathesi. Tamatthaṃ pakāsento satthā āha –

::hangnum
1811\.
::

::gatha1
‘‘Āmantayittha rājānaṃ, sañjayaṃ dhamminaṃ varaṃ;
::

::gathalast
Avaruddhasi maṃ deva, vaṅkaṃ gacchāmi pabbataṃ.
::

::hangnum
1812\.
::

::gatha1
‘‘Ye hi keci mahārāja, bhūtā ye ca bhavissare;
::

::gathalast
Atittāyeva kāmehi, gacchanti yamasādhanaṃ.
::

::hangnum
1813\.
::

::gatha1
‘‘Svāhaṃ sake abhissasiṃ, yajamāno sake pure;
::

::gathalast
Sivīnaṃ vacanatthena, samhā raṭṭhā nirajjahaṃ.
::

::hangnum
1814\.
::

::gatha1
‘‘Aghaṃ {pb:V:7.0261} taṃ paṭisevissaṃ, vane vāḷamigākiṇṇe;
::

::gatha2
Khaggadīpinisevite, ahaṃ puññāni karomi;
::

::gathalast
Tumhe paṅkamhi sīdathā’’ti.
::

Tattha **dhamminaṃ vara**nti dhammikarājūnaṃ antare uttamaṃ. **Avaruddhasī**ti raṭṭhā nīharasi. **Bhūtā**ti atītā. **Bhavissare**ti ye ca anāgate bhavissanti{pb:M:7.0274}, paccuppanne ca nibbattā. **Yamasādhana**nti yamarañño āṇāpavattiṭṭhānaṃ. **Svāhaṃ sake abhissasi**nti so ahaṃ attano nagaravāsinoyeva pīḷesiṃ. Kiṃ karonto? **Yajamāno sake pure**ti. Pāḷiyaṃ pana ‘‘so aha’’nti likhitaṃ. **Nirajjaha**nti nikkhanto ahaṃ. **Aghaṃ ta**nti yaṃ araññe vasantena paṭisevitabbaṃ dukkhaṃ, taṃ paṭisevissāmi. **Paṅkamhī**ti tumhe pana kāmapaṅkamhi sīdathāti vadati.

Iti mahāsatto imāhi catūhi gāthāhi pitarā saddhiṃ kathetvā mātu santikaṃ gantvā vanditvā pabbajjaṃ anujānāpento evamāha –

::hangnum
1815\.
::

::gatha1
‘‘Anujānāhi maṃ amma, pabbajjā mama ruccati;
::

::gatha2
Svāhaṃ sake abhissasiṃ, yajamāno sake pure;
::

::gathalast
Sivīnaṃ vacanatthena, samhā raṭṭhā nirajjahaṃ.
::

::hangnum
1816\.
::

::gatha1
‘‘Aghaṃ {pb:P:6.0506} taṃ paṭisevissaṃ, vane vāḷamigākiṇṇe;
::

::gatha2
Khaggadīpinisevite, ahaṃ puññāni karomi;
::

::gathalast
Tumhe paṅkamhi sīdathā’’ti.
::

Taṃ sutvā phussatī āha –

::hangnum
1817\.
::

::gatha1
‘‘Anujānāmi taṃ putta, pabbajjā te samijjhatu;
::

::gatha2
Ayañca maddī kalyāṇī, susaññā tanumajjhimā;
::

Acchataṃ saha puttehi, kiṃ araññe karissatī’’ti.

Tattha **samijjhatū**ti jhānena samiddhā hotu. **Acchata**nti acchatu, idheva hotūti vadati.

Vessantaro {pb:V:7.0262} āha –

::hangnum
1818\.
::

::gatha1
‘‘Nāhaṃ akāmā dāsimpi, araññaṃ netumussahe;
::

::gathalast
Sace icchati anvetu, sace nicchati acchatū’’ti.
::

Tattha **akāmā**ti amma, kiṃ nāmetaṃ kathetha, ahaṃ anicchāya dāsimpi netuṃ na ussahāmīti.

Tato puttassa kathaṃ sutvā rājā suṇhaṃ yācituṃ paṭipajji. Tamatthaṃ pakāsento satthā āha –

::hangnum
1819\.
::

::gatha1
‘‘Tato {pb:M:7.0275} suṇhaṃ mahārājā, yācituṃ paṭipajjatha;
::

::gathalast
Mā candanasamācāre, rajojallaṃ adhārayi.
::

::hangnum
1820\.
::

::gatha1
‘‘Mā kāsiyāni dhāretvā, kusacīraṃ adhārayi;
::

::gathalast
Dukkho vāso araññasmiṃ, mā hi tvaṃ lakkhaṇe gamī’’ti.
::

Tattha **paṭipajjathā**ti bhikkhave, puttassa kathaṃ sutvā rājā suṇhaṃ yācituṃ paṭipajji. **Candanasamācāre**ti lohitacandanena parikiṇṇasarīre. **Mā hi tvaṃ lakkhaṇe gamī**ti subhalakkhaṇena samannāgate mā tvaṃ araññaṃ gamīti.

::hangnum
1821\.
::

::gatha1
‘‘Tamabravi rājaputtī, maddī sabbaṅgasobhanā;
::

::gathalast
Nāhaṃ taṃ sukhamiccheyyaṃ, yaṃ me vessantaraṃ vinā’’ti.
::

Tattha **tamabravī**ti taṃ sasuraṃ abravi.

::hangnum
1822\.
::

::gatha1
‘‘Tamabravi mahārājā, sivīnaṃ raṭṭhavaḍḍhano;
::

::gathalast
Iṅgha maddi nisāmehi, vane ye honti dussahā.
::

::hangnum
1823\.
::

::gatha1
‘‘Bahū {pb:V:7.0263} kīṭā paṭaṅgā ca, makasā madhumakkhikā;
::

::gathalast
Tepi taṃ tattha hiṃ seyyuṃ, taṃ te dukkhataraṃ siyā.
::

::hangnum
1824\.
::

::gatha1
‘‘Apare {pb:P:6.0507} passa santāpe, nadīnupanisevite;
::

::gathalast
Sappā ajagarā nāma, avisā te mahabbalā.
::

::hangnum
1825\.
::

::gatha1
‘‘Te manussaṃ migaṃ vāpi, api māsannamāgataṃ;
::

::gathalast
Parikkhipitvā bhogehi, vasamānenti attano.
::

::hangnum
1826\.
::

::gatha1
‘‘Aññepi kaṇhajaṭino, acchā nāma aghammigā;
::

::gathalast
Na tehi puriso diṭṭho, rukkhamāruyha muccati.
::

::hangnum
1827\.
::

::gatha1
‘‘Saṅghaṭṭayantā siṅgāni, tikkhaggātippahārino;
::

::gathalast
Mahiṃsā vicarantettha, nadiṃ sotumbaraṃ pati.
::

::hangnum
1828\.
::

::gatha1
‘‘Disvā migānaṃ yūthānaṃ, gavaṃ sañcarataṃ vane;
::

::gathalast
Dhenuva vacchagiddhāva, kathaṃ maddi karissasi.
::

::hangnum
1829\.
::

::gatha1
‘‘Disvā {pb:M:7.0276} sampatite ghore, dumaggesu plavaṅgame;
::

::gathalast
Akhettaññāya te maddi, bhavissate mahabbhayaṃ.
::

::hangnum
1830\.
::

::gatha1
‘‘Yā tvaṃ sivāya sutvāna, muhuṃ uttasayī pure;
::

::gathalast
Sā tvaṃ vaṅkamanuppattā, kathaṃ maddi karissasi.
::

::hangnum
1831\.
::

::gatha1
‘‘Ṭhite majjhanhike kāle, sannisinnesu pakkhisu;
::

::gathalast
Saṇateva brahāraññaṃ, tattha kiṃ gantumicchasī’’ti.
::

Tattha **tamabravī**ti taṃ suṇhaṃ abravi. **Apare passa santāpe**ti aññepi santāpe bhayajanake pekkha. **Nadīnupanisevite**ti nadīnaṃ upanisevite āsannaṭṭhāne, nadīkūle vasanteti attho. **Avisā**ti nibbisā. **Api māsanna**nti āsannaṃ attano sarīrasamphassaṃ āgatanti attho. **Aghammigā**ti {pb:V:7.0264} aghakarā migā, dukkhāvahā migāti attho. **Nadiṃ sotumbaraṃ patī**ti sotumbarāya nāma nadiyā tīre. **Yūthāna**nti yūthāni, ayameva vā pāṭho. **Dhenuva vacchagiddhāvā**ti tava dārake apassantī vacchagiddhā dhenu viya kathaṃ karissasi. **Va**-kāro panettha nipātamattova. **Sampatite**ti sampatante. **Ghore**ti bhīsanake virūpe. **Plavaṅgame**ti makkaṭe. **Akhettaññāyā**ti araññabhūmiakusalatāya. **Bhavissate**ti bhavissati. **Sivāya sutvānā**ti siṅgāliyā saddaṃ sutvā. **Muhu**nti punappunaṃ. **Uttasayī**ti uttasasi. **Saṇatevā**ti nadati viya saṇantaṃ viya bhavissati.

::hangnum
1832\.
::

::gatha1
‘‘Tamabravi rājaputtī, maddī sabbaṅgasobhanā;
::

::gatha2
Yāni etāni akkhāsi, vane paṭibhayāni me;
::

::gathalast
Sabbāni abhisambhossaṃ, gacchaññeva rathesabha.
::

::hangnum
1833\.
::

::gatha1
‘‘Kāsaṃ {pb:P:6.0508} kusaṃ poṭakilaṃ, usiraṃ muñcapabbajaṃ;
::

::gathalast
Urasā panudahissāmi, nassa hessāmi dunnayā.
::

::hangnum
1834\.
::

::gatha1
‘‘Bahūhi vata cariyāhi, kumārī vindate patiṃ;
::

::gathalast
Udarassuparodhena, gohanuveṭhanena ca.
::

::hangnum
1835\.
::

::gatha1
‘‘Aggissa {pb:M:7.0277} pāricariyāya, udakummujjanena ca;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1836\.
::

::gatha1
‘‘Apissā hoti appatto, ucchiṭṭhamapi bhuñjituṃ;
::

::gatha2
Yo naṃ hatthe gahetvāna, akāmaṃ parikaḍḍhati;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1837\.
::

::gatha1
‘‘Kesaggahaṇamukkhepā, bhūmyā ca parisumbhanā;
::

::gatha2
Datvā ca no pakkamati, bahuṃ dukkhaṃ anappakaṃ;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1838\.
::

::gatha1
‘‘Sukkacchavī {pb:V:7.0265} vedhaverā, datvā subhagamānino;
::

::gatha2
Akāmaṃ parikaḍḍhanti, ulūkaññeva vāyasā;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1839\.
::

::gatha1
‘‘Api ñātikule phīte, kaṃsapajjotane vasaṃ;
::

::gatha2
Nevātivākyaṃ na labhe, bhātūhi sakhinīhipi;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1840\.
::

::gatha1
‘‘Naggā nadī anudakā, naggaṃ raṭṭhaṃ arājakaṃ;
::

::gatha2
Itthīpi vidhavā naggā, yassāpi dasa bhātaro;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1841\.
::

::gatha1
‘‘Dhajo rathassa paññāṇaṃ, dhūmo paññāṇamaggino;
::

::gatha2
Rājā raṭṭhassa paññāṇaṃ, bhattā paññāṇamitthiyā;
::

::gathalast
Vedhabyaṃ kaṭukaṃ loke, gacchaññeva rathesabha.
::

::hangnum
1842\.
::

::gatha1
‘‘Yā daliddī daliddassa, aḍḍhā aḍḍhassa kittimā;
::

::gathalast
Taṃ ve devā pasaṃsanti, dukkarañhi karoti sā.
::

::hangnum
1843\.
::

::gatha1
‘‘Sāmikaṃ anubandhissaṃ, sadā kāsāyavāsinī;
::

::gathalast
Pathabyāpi abhijjantyā, vedhabyaṃ kaṭukitthiyā.
::

::hangnum
1844\.
::

::gatha1
‘‘Api sāgarapariyantaṃ, bahuvittadharaṃ mahiṃ;
::

::gathalast
Nānāratanaparipūraṃ, nicche vessantaraṃ vinā.
::

::hangnum
1845\.
::

::gatha1
‘‘Kathaṃ {pb:M:7.0278} nu tāsaṃ hadayaṃ, sukharā vata itthiyo;
::

::gathalast
Yā sāmike dukkhitamhi, sukhamicchanti attano.
::

::hangnum
1846\.
::

::gatha1
‘‘Nikkhamante mahārāje, sivīnaṃ raṭṭhavaḍḍhane;
::

::gathalast
Tamahaṃ anubandhissaṃ, sabbakāmadado hi me’’ti.
::

Tattha {pb:V:7.0266} **tamabravī**ti bhikkhave, maddī rañño vacanaṃ sutvā taṃ rājānaṃ abravi. **Abhisambhossa**nti sahissāmi adhivāsessāmi. **Poṭakila**nti poṭakilatiṇaṃ. **Panudahissāmī**ti dvedhā katvā vessantarassa purato gamissāmi. **Udarassuparodhenā**ti upavāsena khudādhivāsena. **Gohanuveṭhanena cā**ti visālakaṭiyo onatapassā ca itthiyo sāmikaṃ labhantīti {pb:P:6.0509} katvā gohanunā kaṭiphalakaṃ koṭṭāpetvā veṭhanena ca passāni onāmetvā kumārikā patiṃ labhati. **Kaṭuka**nti asātaṃ. **Gacchaññevā**ti gamissāmiyeva.

**Apissā hoti appatto**ti tassā vidhavāya ucchiṭṭhakampi bhuñjituṃ ananucchavikova. **Yo na**nti yo nīcajacco taṃ vidhavaṃ anicchamānaññeva hatthe gahetvā kaḍḍhati. **Kesaggahaṇamukkhepā, bhūmyā ca parisumbhanā**ti asāmikaṃ itthiṃ hatthapādehi kesaggahaṇaṃ, ukkhepā, bhūmiyaṃ pātananti etāni avamaññanāni katvā atikkamanti. **Datvā cā**ti asāmikāya itthiyā evarūpaṃ bahuṃ anappakaṃ dukkhaṃ parapuriso datvā ca **no pakkamati** nirāsaṅko olokentova tiṭṭhati.

**Sukkacchavī**ti nhānīyacuṇṇena uṭṭhāpitacchavivaṇṇā. **Vedhaverā**ti vidhavitthikāmā purisā. **Datvā**ti kiñcideva appamattakaṃ dhanaṃ datvā. **Subhagamānino**ti mayaṃ subhagāti maññamānā. **Akāma**nti taṃ vidhavaṃ asāmikaṃ akāmaṃ. **Ulūkaññeva vāyasā**ti kākā viyaulūkaṃ parikaḍḍhanti. **Kaṃsapajjotane**ti suvaṇṇabhājanābhāya pajjotante. **Vasa**nti evarūpepi ñātikule vasamānā. **Nevātivākyaṃ na labhe**ti ‘‘ayaṃ itthī nissāmikā, yāvajīvaṃ amhākaññeva bhāro jāto’’tiādīni vacanāni vadantehi bhātūhipi sakhinīhipi ativākyaṃ garahavacanaṃ neva na labhati. **Paññāṇa**nti pākaṭabhāvakāraṇaṃ.

**Yā** {pb:M:7.0279} **daliddī daliddassā**ti deva, kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti, tassa aḍḍhakāle teneva saddhiṃ aḍḍhā sukhappattā hoti, taṃ ve devā pasaṃsanti. Abhijjantyāti abhijjantiyā. Sacepi hi itthiyā sakalapathavī na bhijjati, tāya sakalāya pathaviyā sāva issarā hoti, tathāpi vedhabyaṃ kaṭukamevāti attho. Sukharā vata itthiyoti suṭṭhu kharā vata itthiyo.

::hangnum
1847\.
::

::gatha1
‘‘Tamabravi {pb:V:7.0267} mahārājā, maddiṃ sabbaṅgasobhanaṃ;
::

::gatha2
Ime te daharā puttā, jālī kaṇhājinā cubho;
::

::gathalast
Nikkhippa lakkhaṇe gaccha, mayaṃ te posayāmase’’ti.
::

Tattha **jālī kaṇhājinā cubho**ti jālī ca kaṇhājinā cāti ubho. **Nikkhippā**ti ime nikkhipitvā gacchāhīti.

::hangnum
1848\.
::

::gatha1
‘‘Tamabravi rājaputtī, maddī sabbaṅgasobhanā;
::

::gatha2
Piyā me puttakā deva, jālī kaṇhājinā cubho;
::

::gathalast
Tyamhaṃ tattha ramessanti, araññe jīvasokina’’nti.
::

Tattha **tyamha**nti te dārakā amhākaṃ tattha araññe. **Jīvasokina**nti avigatasokānaṃ hadayaṃ ramayissantīti attho.

::hangnum
1849\.
::

::gatha1
‘‘Tamabravi {pb:P:6.0510} mahārājā, sivīnaṃ raṭṭhavaḍḍhano;
::

::gatha2
Sālīnaṃ odanaṃ bhutvā, suciṃ maṃsūpasecanaṃ;
::

::gathalast
Rukkhaphalāni bhuñjantā, kathaṃ kāhanti dārakā.
::

::hangnum
1850\.
::

::gatha1
‘‘Bhutvā satapale kaṃse, sovaṇṇe satarājike;
::

::gathalast
Rukkhapattesu bhuñjantā, kathaṃ kāhanti dārakā.
::

::hangnum
1851\.
::

::gatha1
‘‘Kāsiyāni ca dhāretvā, khomakoṭumbarāni ca;
::

::gathalast
Kusacīrāni dhārentā, kathaṃ kāhanti dārakā.
::

::hangnum
1852\.
::

::gatha1
‘‘Vayhāhi pariyāyitvā, sivikāya rathena ca;
::

::gathalast
Pattikā paridhāvantā, kathaṃ kāhanti dārakā.
::

::hangnum
1853\.
::

::gatha1
‘‘Kūṭāgāre {pb:M:7.0280} sayitvāna, nivāte phusitaggaḷe;
::

::gathalast
Sayantā rukkhamūlasmiṃ, kathaṃ kāhanti dārakā.
::

::hangnum
1854\.
::

::gatha1
‘‘Pallaṅkesu {pb:V:7.0268} sayitvāna, gonake cittasanthate;
::

::gathalast
Sayantā tiṇasanthāre, kathaṃ kāhanti dārakā.
::

::hangnum
1855\.
::

::gatha1
‘‘Gandhakena vilimpitvā, agarucandanena ca;
::

::gathalast
Rajojallāni dhārentā, kathaṃ kāhanti dārakā.
::

::hangnum
1856\.
::

::gatha1
‘‘Cāmaramorahatthehi, bījitaṅgā sukhedhitā;
::

::gathalast
Phuṭṭhā ḍaṃsehi makasehi, kathaṃ kāhanti dārakā’’ti.
::

Tattha **palasate kaṃse**ti palasatena katāya kañcanapātiyā. **Gonake cittasanthate**ti mahāpiṭṭhiyaṃ kāḷakojave ceva vicittake santhare ca. **Cāmaramorahatthehī**ti cāmarehi ceva morahatthehi ca bījitaṅgā.

Evaṃ tesaṃ sallapantānaññeva ratti vibhāyi, sūriyo uggañchi. Mahāsattassa catusindhavayuttaṃ alaṅkatarathaṃ ānetvā rājadvāre ṭhapayiṃsu. Maddīpi sassusasure vanditvā sesitthiyo apaloketvā dve putte ādāya vessantarato paṭhamataraṃ gantvā rathe aṭṭhāsi. Tamatthaṃ pakāsento satthā āha –

::hangnum
1857\.
::

::gatha1
‘‘Tamabravi rājaputtī, maddī sabbaṅgasobhanā;
::

::gatha2
Mā deva paridevesi, mā ca tvaṃ vimano ahu;
::

::gathalast
Yathā mayaṃ bhavissāma, tathā hessanti dārakā.
::

::hangnum
1858\.
::

::gatha1
‘‘Idaṃ vatvāna pakkāmi, maddī sabbaṅgasobhanā;
::

::gathalast
Sivimaggena anvesi, putte ādāya lakkhaṇā’’ti.
::

Tattha **sivimaggenā**ti sivirañño gantabbamaggena. **Anvesī**ti taṃ agamāsi, pāsādā otaritvā rathaṃ abhiruhīti attho.

::hangnum
1859\.
::

::gatha1
‘‘Tato {pb:P:6.0511} vessantaro rājā, dānaṃ datvāna khattiyo;
::

::gathalast
Pitu mātu ca vanditvā, katvā ca naṃ padakkhiṇaṃ.
::

::hangnum
1860\.
::

::gatha1
‘‘Catuvāhiṃ {pb:V:7.0269}{pb:M:7.0281} rathaṃ yuttaṃ, sīghamāruyha sandanaṃ;
::

::gathalast
Ādāya puttadārañca, vaṅkaṃ pāyāsi pabbata’’nti.
::

Tattha **tato**ti bhikkhave, tassā maddiyā rathaṃ abhiruhitvā ṭhitakāle. **Datvā**ti hiyyo dānaṃ datvā. **Katvā ca naṃ padakkhiṇa**nti padakkhiṇañca katvā. **Na**nti nipātamattaṃ.

::hangnum
1861\.
::

::gatha1
‘‘Tato vessantaro rājā, yenāsi bahuko jano;
::

::gathalast
Āmanta kho taṃ gacchāma, arogā hontu ñātayo’’ti.
::

Tassattho – bhikkhave, tato vessantaro rājā yattha ‘‘vessantaraṃ rājānaṃ passissāmā’’ti bahuko jano ṭhito āsi, tattha rathaṃ pesetvā mahājanaṃ āpucchanto ‘‘āmanta kho taṃ gacchāma, arogā hontu ñātayo’’ti āha. Tattha **ta**nti nipātamattaṃ. Bhikkhave, tato vessantaro rājā ñātake āha – ‘‘tumhe āmantetvā mayaṃ gacchāma, tumhe sukhitā hotha nidukkhā’’ti.

Evaṃ mahāsatto mahājanaṃ āmantetvā ‘‘appamattā hotha, dānādīni puññāni karothā’’ti tesaṃ ovaditvā pakkāmi. Gacchante pana bodhisatte mātā ‘‘putto me dānavittako dānaṃ detū’’ti ābharaṇehi saddhiṃ sattaratanapūrāni sakaṭāni ubhosu passesu pesesi. Sopi attano kāyāruḷhameva ābharaṇabhaṇḍaṃ omuñcitvā sampattayācakānaṃ aṭṭhārasa vāre datvā avasesaṃ sabbaṃ adāsi. So nagarā nikkhamitvā ca nivattitvā oloketukāmo ahosi. Athassa manaṃ paṭicca rathappamāṇaṭṭhāne mahāpathavī bhijjitvā kulālacakkaṃ viya parivattitvā rathaṃ nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāraṇena pathavīkampo ahosi. Tena vuttaṃ –

::gatha2
‘‘Nikkhamitvāna nagarā, nivattitvā vilokite;
::

::gathalast
Tadāpi pathavī kampi, sineruvanavaṭaṃsakā’’ti. (cariyā. 1.93);
::

Sayaṃ {pb:M:7.0282} pana oloketvā maddimpi olokāpetuṃ gāthamāha –

::hangnum
1862\.
::

::gatha1
‘‘Iṅgha {pb:V:7.0270} maddi nisāmehi, rammarūpaṃva dissati;
::

::gathalast
Āvāsaṃ siviseṭṭhassa, pettikaṃ bhavanaṃ mamā’’ti.
::

Tattha **nisāmehī**ti olokehi.

Atha {pb:P:6.0512} mahāsatto sahajāte saṭṭhisahassaamacce ca sesajanañca nivattāpetvā rathaṃ pājento maddiṃ āha – ‘‘bhadde, sace pacchato yācakā āgacchanti, upadhāreyyāsī’’ti. Sāpi olokentī nisīdi. Athassa sattasatakaṃ mahādānaṃ sampāpuṇituṃ asakkontā cattāro brāhmaṇā nagaraṃ āgantvā ‘‘kuhiṃ vessantaro rājā’’ti pucchitvā ‘‘dānaṃ datvā gato’’ti vutte ‘‘kiñci gahetvā gato’’ti pucchitvā ‘‘rathena gato’’ti sutvā ‘‘asse naṃ yācissāmā’’ti anubandhiṃsu. Atha maddī te āgacchante disvā ‘‘yācakā āgacchanti, devā’’ti ārocesi. Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Tamatthaṃ pakāsento satthā āha –

::hangnum
1863\.
::

::gatha1
‘‘Taṃ brāhmaṇā anvagamuṃ, te naṃ asse ayācisuṃ;
::

::gathalast
Yācito paṭipādesi, catunnaṃ caturo haye’’ti.
::

Assesu pana dinnesu rathadhuraṃ ākāseyeva aṭṭhāsi. Atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā imaṃ gāthamāha –

::hangnum
1864\.
::

::gatha1
‘‘Iṅgha maddi nisāmehi, cittarūpaṃva dissati;
::

::gathalast
Migarohiccavaṇṇena, dakkhiṇassā vahanti ma’’nti.
::

Tattha **dakkhiṇassā**ti susikkhitā assā viya maṃ vahanti.

Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ otāretvā tassa rathaṃ adāsi. Rathe pana dinne devaputtā antaradhāyiṃsu. Rathassa dinnabhāvaṃ pakāsento satthā āha –

::hangnum
1865\.
::

::gatha1
‘‘Athettha {pb:V:7.0271}{pb:M:7.0283} pañcamo āgā, so taṃ rathamayācatha;
::

::gathalast
Tassa taṃ yācitodāsi, na cassupahato mano.
::

::hangnum
1866\.
::

::gatha1
‘‘Tato vessantaro rājā, oropetvā sakaṃ janaṃ;
::

::gathalast
Assāsayi assarathaṃ, brāhmaṇassa dhanesino’’ti.
::

Tattha **athetthā**ti atha tasmiṃ vane. **Na cassupahato mano**ti na cassa mano olīno. **Assāsayī**ti paritosento niyyādesi.

Tato {pb:P:6.0513} paṭṭhāya pana te sabbepi pattikāva ahesuṃ. Atha mahāsatto maddiṃ avoca –

::hangnum
1867\.
::

::gatha1
‘‘Tvaṃ maddi kaṇhaṃ gaṇhāhi, lahu esā kaniṭṭhikā;
::

::gathalast
Ahaṃ jāliṃ gahessāmi, garuko bhātiko hi so’’ti.
::

Evañca pana vatvā ubhopi khattiyā dve dārake aṅkenādāya pakkamiṃsu. Tamatthaṃ pakāsento satthā āha –

::hangnum
1868\.
::

::gatha1
‘‘Rājā kumāramādāya, rājaputtī ca dārikaṃ;
::

::gathalast
Sammodamānā pakkāmuṃ, aññamaññaṃ piyaṃvadā’’ti.
::

::centre
Dānakaṇḍavaṇṇanā niṭṭhitā.
::

::centre
Vanapavesanakaṇḍavaṇṇanā
::

Te paṭipathaṃ āgacchante manusse disvā ‘‘kuhiṃ vaṅkapabbato’’ti pucchanti. Manussā ‘‘dūre’’ti vadanti. Tena vuttaṃ –

::hangnum
1869\.
::

::gatha1
‘‘Yadi keci manujā enti, anumagge paṭipathe;
::

::gathalast
Maggaṃ te paṭipucchāma, ‘kuhiṃ vaṅkatapabbato’.
::

::hangnum
1870\.
::

::gatha1
‘‘Te {pb:V:7.0272} tattha amhe passitvā, kalunaṃ paridevayuṃ;
::

::gathalast
Dukkhaṃ te paṭivedenti, dūre vaṅkatapabbato’’ti.
::

Maggassa ubhosu passesu vividhaphaladhārino rukkhe disvā dārakā kandanti. Mahāsattassānubhāvena phaladhārino rukkhā onamitvā hatthasamphassaṃ {pb:M:7.0284} āgacchanti. Tato supakkaphalāphalāni uccinitvā tesaṃ deti. Taṃ disvā maddī acchariyaṃ pavedesi. Tena vuttaṃ –

::hangnum
1871\.
::

::gatha1
‘‘Yadi passanti pavane, dārakā phaline dume;
::

::gathalast
Tesaṃ phalānaṃ hetumhi, uparodanti dārakā.
::

::hangnum
1872\.
::

::gatha1
‘‘Rodante dārake disvā, ubbiddhā vipulā dumā;
::

::gathalast
Sayamevonamitvāna, upagacchanti dārake.
::

::hangnum
1873\.
::

::gatha1
‘‘Idaṃ accherakaṃ disvā, abbhutaṃ lomahaṃsanaṃ;
::

::gathalast
Sādhukāraṃ pavattesi, maddī sabbaṅgasobhanā.
::

::hangnum
1874\.
::

::gatha1
‘‘Accheraṃ vata lokasmiṃ, abbhutaṃ lomahaṃsanaṃ;
::

::gathalast
Vessantarassa tejena, sayamevonatā dumā’’ti.
::

Jetuttaranagarato {pb:P:6.0514} suvaṇṇagiritālo nāma pabbato pañca yojanāni, tato kontimārā nāma nadī pañca yojanāni, tato añcaragiri nāma pabbato pañca yojanāni, tato dunniviṭṭhabrāhmaṇagāmo nāma pañca yojanāni, tato mātulanagaraṃ dasa yojanāni. Iti taṃ maggaṃ jetuttaranagarato tiṃsayojanaṃ hoti. Devatā taṃ maggaṃ saṃkhipiṃsu. Te ekadivaseneva mātulanagaraṃ pāpuṇiṃsu. Tena vuttaṃ –

::hangnum
1875\.
::

::gatha1
‘‘Saṅkhipiṃsu pathaṃ yakkhā, anukampāya dārake;
::

::gathalast
Nikkhantadivaseneva, cetaraṭṭhaṃ upāgamu’’nti.
::

Upagacchantā {pb:V:7.0273} ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṃ pattā. Tamatthaṃ pakāsento satthā āha –

::hangnum
1876\.
::

::gatha1
‘‘Te gantvā dīghamaddhānaṃ, cetaraṭṭhaṃ upāgamuṃ;
::

::gathalast
Iddhaṃ phītaṃ janapadaṃ, bahumaṃsasurodana’’nti.
::

Tadā mātulanagare saṭṭhi khattiyasahassāni vasanti. Mahāsatto antonagaraṃ apavisitvā nagaradvāreyeva sālāyaṃ nisīdi. Athassa maddī {pb:M:7.0285} bodhisattassa pādesu rajaṃ puñchitvā pāde sambāhitvā ‘‘vessantarassa āgatabhāvaṃ jānāpessāmī’’ti sālāto nikkhamitvā tassa cakkhupathe sālādvāre aṭṭhāsi. Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Tamatthaṃ pakāsento satthā āha –

::hangnum
1877\.
::

::gatha1
‘‘Cetiyo parivāriṃsu, disvā lakkhaṇamāgataṃ;
::

::gathalast
Sukhumālī vata ayyā, pattikā paridhāvati.
::

::hangnum
1878\.
::

::gatha1
‘‘Vayhāhi pariyāyitvā, sivikāya rathena ca;
::

::gathalast
Sājja maddī araññasmiṃ, pattikā paridhāvatī’’ti.
::

Tattha **lakkhaṇamāgata**nti lakkhaṇasampannaṃ maddiṃ āgataṃ. **Paridhāvatī**ti evaṃ sukhumālī hutvā pattikāva vicarati. **Pariyāyitvā**ti jetuttaranagare vicaritvā. **Sivikāyā**ti suvaṇṇasivikāya.

Mahājano {pb:P:6.0515} maddiñca vessantarañca dve putte cassa anāthāgamanena āgate disvā gantvā rājūnaṃ ācikkhi. Saṭṭhisahassā rājāno rodantā paridevantā tassa santikaṃ āgamaṃsu. Tamatthaṃ pakāsento satthā āha –

::hangnum
1879\.
::

::gatha1
‘‘Taṃ disvā cetapāmokkhā, rodamānā upāgamuṃ;
::

::gatha2
Kacci nu deva kusalaṃ, kacci deva anāmayaṃ;
::

::gathalast
Kacci pitā arogo te, sivīnañca anāmayaṃ.
::

::hangnum
1880\.
::

::gatha1
‘‘Ko {pb:V:7.0274} te balaṃ mahārāja, ko nu te rathamaṇḍalaṃ;
::

::gatha2
Anassako arathako, dīghamaddhānamāgato;
::

::gathalast
Kaccāmittehi pakato, anuppattosimaṃ disa’’nti.
::

Tattha **disvā**ti dūratova passitvā. **Cetapāmokkhā**ti cetarājāno. **Upāgamu**nti upasaṅkamiṃsu. **Kusala**nti ārogyaṃ. **Anāmaya**nti niddukkhabhāvaṃ. **Ko te bala**nti kuhiṃ tava balakāyo. **Rathamaṇḍala**nti yenāsi rathena āgato, so kuhinti pucchanti. **Anassako**ti assavirahito. **Arathako**ti ayānako. **Dīghamaddhānamāgato**ti dīghamaggaṃ āgato. **Pakato**ti abhibhūto.

Atha {pb:M:7.0286} nesaṃ mahāsatto attano āgatakāraṇaṃ kathento āha –

::hangnum
1881\.
::

::gatha1
‘‘Kusalañceva me sammā, atho sammā anāmayaṃ;
::

::gathalast
Atho pitā arogo me, sivīnañca anāmayaṃ.
::

::hangnum
1882\.
::

::gatha1
‘‘Ahañhi kuñjaraṃ dajjaṃ, īsādantaṃ urūḷhavaṃ;
::

::gathalast
Khettaññuṃ sabbayuddhānaṃ, sabbasetaṃ gajuttamaṃ.
::

::hangnum
1883\.
::

::gatha1
‘‘Paṇḍukambalasañchannaṃ, pabhinnaṃ sattumaddanaṃ;
::

::gathalast
Dantiṃ savālabījaniṃ, setaṃ kelāsasādisaṃ.
::

::hangnum
1884\.
::

::gatha1
‘‘Sasetacchattaṃ saupādheyyaṃ, sāthabbanaṃ sahatthipaṃ;
::

::gathalast
Aggayānaṃ rājavāhiṃ, brāhmaṇānaṃ adāsahaṃ.
::

::hangnum
1885\.
::

::gatha1
‘‘Tasmiṃ me sivayo kuddhā, pitā cupahatomano;
::

::gatha2
Avaruddhasi maṃ rājā, vaṅkaṃ gacchāmi pabbataṃ;
::

::gathalast
Okāsaṃ sammā jānātha, vane yattha vasāmase’’ti.
::

Tattha **tasmiṃ me**ti tasmiṃ kāraṇe mayhaṃ sivayo kuddhā. **Upahatomano**ti upahatacitto kuddhova {pb:V:7.0275} maṃ raṭṭhā pabbājesi. **Yatthā**ti yasmiṃ vane mayaṃ vaseyyāma, tattha vasanokāsaṃ jānāthāti.

Te rājāno āhaṃsu –

::hangnum
1886\.
::

::gatha1
‘‘Svāgataṃ {pb:P:6.0516} te mahārāja, atho te adurāgataṃ;
::

::gathalast
Issarosi anuppatto, yaṃ idhatthi pavedaya.
::

::hangnum
1887\.
::

::gatha1
‘‘Sākaṃ bhisaṃ madhuṃ maṃsaṃ, suddhaṃ sālīnamodanaṃ;
::

::gathalast
Paribhuñja mahārāja, pāhuno nosi āgato’’ti.
::

Tattha **pavedayā**ti kathehi, sabbaṃ paṭiyādetvā dassāma. **Bhisa**nti bhisamūlaṃ, yaṃkiñci kandajātaṃ vā.

Vessantaro āha –

::hangnum
1888\.
::

::gatha1
‘‘Paṭiggahitaṃ yaṃ dinnaṃ, sabbassa agghiyaṃ kataṃ;
::

::gatha2
Avaruddhasi maṃ rājā, vaṅkaṃ gacchāmi pabbataṃ;
::

::gathalast
Okāsaṃ sammā jānātha, vane yattha vasāmase’’ti.
::

Tattha {pb:M:7.0287} **paṭiggahita**nti sabbametaṃ tumhehi dinnaṃ mayā ca paṭiggahitameva hotu, sabbassa tumhehi mayhaṃ agghiyaṃ nivedanaṃ kataṃ. Rājā pana maṃ avaruddhasi raṭṭhā pabbājesi, tasmā vaṅkameva gamissāmi, tasmiṃ me araññe vasanaṭṭhānaṃ jānāthāti.

Te rājāno āhaṃsu –

::hangnum
1889\.
::

::gatha1
‘‘Idheva tāva acchassu, cetaraṭṭhe rathesabha;
::

::gathalast
Yāva cetā gamissanti, rañño santika yācituṃ.
::

::hangnum
1890\.
::

::gatha1
‘‘Nijjhāpetuṃ {pb:V:7.0276} mahārājaṃ, sivīnaṃ raṭṭhavaḍḍhanaṃ;
::

::gatha2
Taṃ taṃ cetā purakkhatvā, patītā laddhapaccayā;
::

::gathalast
Parivāretvāna gacchanti, evaṃ jānāhi khattiyā’’ti.
::

Tattha **rañño santika yācitu**nti rañño santikaṃ yācanatthāya gamissanti. **Nijjhāpetu**nti tumhākaṃ niddosabhāvaṃ jānāpetuṃ. **Laddhapaccayā**ti laddhapatiṭṭhā. **Gacchantī**ti gamissanti.

Mahāsatto āha –

::hangnum
1891\.
::

::gatha1
‘‘Mā vo ruccittha gamanaṃ, rañño santika yācituṃ;
::

::gathalast
Nijjhāpetuṃ mahārājaṃ, rājāpi tattha nissaro.
::

::hangnum
1892\.
::

::gatha1
‘‘Accuggatā hi sivayo, balaggā negamā ca ye;
::

::gathalast
Te vidhaṃsetumicchanti, rājānaṃ mama kāraṇā’’ti.
::

Tattha **tatthā**ti tasmiṃ mama niddosabhāvaṃ nijjhāpane rājāpi anissaro. **Accuggatā**ti atikuddhā. **Balaggā**ti balakāyā. **Vidhaṃsetu**nti rajjato nīharituṃ. **Rājāna**nti rājānampi.

Te {pb:P:6.0517} rājāno āhaṃsu –

::hangnum
1893\.
::

::gatha1
‘‘Sace esā pavattettha, raṭṭhasmiṃ raṭṭhavaḍḍhana;
::

::gathalast
Idheva rajjaṃ kārehi, cetehi parivārito.
::

::hangnum
1894\.
::

::gatha1
‘‘Iddhaṃ phītañcidaṃ raṭṭhaṃ, iddho janapado mahā;
::

::gathalast
Matiṃ karohi tvaṃ deva, rajjassa manusāsitu’’nti.
::

Tattha {pb:M:7.0288} **sace esā pavattetthā**ti sace etasmiṃ raṭṭhe esā pavatti. **Rajjassa manusāsitu**nti rajjaṃ samanusāsituṃ, ayameva vā pāṭho.

Vessantaro āha –

::hangnum
1895\.
::

::gatha1
‘‘Na {pb:V:7.0277} me chando mati atthi, rajjassa anusāsituṃ;
::

::gathalast
Pabbājitassa raṭṭhasmā, cetaputtā suṇātha me.
::

::hangnum
1896\.
::

::gatha1
‘‘Atuṭṭhā sivayo āsuṃ, balaggā negamā ca ye;
::

::gathalast
Pabbājitassa raṭṭhasmā, cetā rajjebhisecayuṃ.
::

::hangnum
1897\.
::

::gatha1
‘‘Asammodiyampi vo assa, accantaṃ mama kāraṇā;
::

::gathalast
Sivīhi bhaṇḍanaṃ cāpi, viggaho me na ruccati.
::

::hangnum
1898\.
::

::gatha1
‘‘Athassa bhaṇḍanaṃ ghoraṃ, sampahāro anappako;
::

::gathalast
Ekassa kāraṇā mayhaṃ, hiṃseyya bahuko jano.
::

::hangnum
1899\.
::

::gatha1
‘‘Paṭiggahitaṃ yaṃ dinnaṃ, sabbassa agghiyaṃ kataṃ;
::

::gatha2
Avaruddhasi maṃ rājā, vaṅkaṃ gacchāmi pabbataṃ;
::

::gathalast
Okāsaṃ sammā jānātha, vane yattha vasāmase’’ti.
::

Tattha **cetā rajjebhisecayu**nti cetaraṭṭhavāsino kira vessantaraṃ rajje abhisiñciṃsūti tumhākampi te atuṭṭhā āsuṃ. **Asammodiya**nti asāmaggiyaṃ. **Assā**ti bhaveyya. **Athassā**ti atha mayhaṃ ekassa kāraṇā tumhākaṃ bhaṇḍanaṃ bhavissatīti.

Evaṃ mahāsatto anekapariyāyena yācitopi rajjaṃ na icchi. Athassa te cetarājāno mahantaṃ sakkāraṃ kariṃsu. So nagaraṃ pavisituṃ na icchi. Atha naṃ sālameva alaṅkaritvā sāṇiyā parikkhepaṃ katvā mahāsayanaṃ paññāpetvā sabbe ārakkhaṃ kariṃsu. So ekarattiṃ tehi saṅgahitārakkho sālāyaṃ sayitvā punadivase pātova nhatvā nānaggarasabhojanaṃ bhuñjitvā tehi parivuto nikkhami. Saṭṭhisahassā khattiyā tena saddhiṃ pannarasayojanamaggaṃ gantvā {pb:P:6.0518} vanadvāre ṭhatvā purato pannarasayojanamaggaṃ ācikkhantā āhaṃsu –

::hangnum
1900\.
::

::gatha1
‘‘Taggha {pb:M:7.0289} te mayamakkhāma, yathāpi kusalā tathā;
::

::gathalast
Rājisī yattha sammanti, āhutaggī samāhitā.
::

::hangnum
1901\.
::

::gatha1
‘‘Esa {pb:V:7.0278} selo mahārāja, pabbato gandhamādano;
::

::gathalast
Yattha tvaṃ saha puttehi, saha bhariyāya cacchasi.
::

::hangnum
1902\.
::

::gatha1
‘‘Taṃ cetā anusāsiṃsu, assunettā rudaṃmukhā;
::

::gathalast
Ito gaccha mahārāja, ujuṃ yenuttarāmukho.
::

::hangnum
1903\.
::

::gatha1
‘‘Atha dakkhisi bhaddante, vepullaṃ nāma pabbataṃ;
::

::gathalast
Nānādumagaṇākiṇṇaṃ, sītacchāyaṃ manoramaṃ.
::

::hangnum
1904\.
::

::gatha1
‘‘Tamatikkamma bhaddante, atha dakkhisi āpagaṃ;
::

::gathalast
Nadiṃ ketumatiṃ nāma, gambhīraṃ girigabbharaṃ.
::

::hangnum
1905\.
::

::gatha1
‘‘Puthulomamacchākiṇṇaṃ, supatitthaṃ mahodakaṃ;
::

::gathalast
Tattha nhatvā pivitvā ca, assāsetvā saputtake.
::

::hangnum
1906\.
::

::gatha1
‘‘Atha dakkhisi bhaddante, nigrodhaṃ madhupipphalaṃ;
::

::gathalast
Rammake sikhare jātaṃ, sītacchāyaṃ manoramaṃ.
::

::hangnum
1907\.
::

::gatha1
‘‘Atha dakkhisi bhaddante, nāḷikaṃ nāma pabbataṃ;
::

::gathalast
Nānādijagaṇākiṇṇaṃ, selaṃ kimpurisāyutaṃ.
::

::hangnum
1908\.
::

::gatha1
‘‘Tassa uttarapubbena, mucalindo nāma so saro;
::

::gathalast
Puṇḍarīkehi sañchanno, setasogandhikehi ca.
::

::hangnum
1909\.
::

::gatha1
‘‘So vanaṃ meghasaṅkāsaṃ, dhuvaṃ haritasaddalaṃ;
::

::gatha2
Sīhovāmisapekkhīva, vanasaṇḍaṃ vigāhaya;
::

::gathalast
Puppharukkhehi sañchannaṃ, phalarukkhehi cūbhayaṃ.
::

::hangnum
1910\.
::

::gatha1
‘‘Tattha bindussarā vaggū, nānāvaṇṇā bahū dijā;
::

::gathalast
Kūjantamupakūjanti, utusaṃpupphite dume.
::

::hangnum
1911\.
::

::gatha1
‘‘Gantvā {pb:V:7.0279} girividuggānaṃ, nadīnaṃ pabhavāni ca;
::

::gathalast
So dakkhisi pokkharaṇiṃ, karañjakakudhāyutaṃ.
::

::hangnum
1912\.
::

::gatha1
‘‘Puthulomamacchākiṇṇaṃ{pb:M:7.0290}, supatitthaṃ mahodakaṃ;
::

::gathalast
Samañca caturaṃsañca, sāduṃ appaṭigandhiyaṃ.
::

::hangnum
1913\.
::

::gatha1
‘‘Tassā uttarapubbena, paṇṇasālaṃ amāpaya;
::

::gathalast
Paṇṇasālaṃ amāpetvā, uñchācariyāya īhathā’’ti.
::

Tattha **rājisī**ti rājāno hutvā pabbajitā. **Samāhitā**ti ekaggacittā. **Esā**ti dakkhiṇahatthaṃ ukkhipitvā iminā pabbatapādena gacchathāti ācikkhantā vadanti. **Acchasī**ti {pb:P:6.0519} vasissasi. **Āpaga**nti udakavāhanadiāvaṭṭaṃ. **Girigabbhara**nti girīnaṃ kucchito pavattaṃ. **Madhupipphala**nti madhuraphalaṃ. **Rammake**ti ramaṇīye. **Kimpurisāyuta**nti kimpurisehi āyutaṃ parikiṇṇaṃ. **Setasogandhīkehi cā**ti nānappakārehi setuppalehi ceva sogandhikehi ca sañchanno. **Sīhovāmisapekkhīvā**ti āmisaṃ pekkhanto sīho viya.

**Bindussarā**ti sampiṇḍitassarā. **Vaggū**ti madhurassarā. **Kūjantamupakūjantī**ti paṭhamaṃ kūjamānaṃ pakkhiṃ pacchā upakūjanti. **Utusaṃpupphite dume**ti utusamaye pupphite dume nilīyitvā kūjantaṃ upakūjanti. **So dakkhisī**ti so tvaṃ passissasīti attho. **Karañjakakudhāyuta**nti karañjarukkhehi ca kakudharukkhehi ca samparikiṇṇaṃ. **Appaṭigandhiya**nti paṭikūlagandhavirahitaṃ madhurodakaparikiṇṇaṃnānappakārapadumuppalādīhi sañchannaṃ. **Paṇṇasālaṃ amāpayā**ti paṇṇasālaṃ māpeyyāsi. **Amāpetvā**ti māpetvā. **Uñchācariyāya īhathā**ti atha tumhe, deva, uñchācariyāya yāpentā appamattā īhatha, āraddhavīriyā hutvā vihareyyāthāti attho.

Evaṃ te rājāno tassa pannarasayojanamaggaṃ ācikkhitvā taṃ uyyojetvā vessantarassa antarāyabhayassa vinodanatthaṃ ‘‘mā kocideva paccāmitto okāsaṃ labheyyā’’ti cintetvā ekaṃ byattaṃ susikkhitaṃ cetaputtaṃ āmantetvā ‘‘tvaṃ gacchante ca āgacchante ca pariggaṇhāhī’’ti vanadvāre ārakkhaṇatthāya ṭhapetvā sakanagaraṃ gamiṃsu. Vessantaropi saputtadāro gandhamādanapabbataṃ patvā, taṃ divasaṃ tattha vasitvā tato uttarābhimukho vepullapabbatapādena gantvā, ketumatiyā nāma nadiyā tīre nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā {pb:M:7.0291} tattha {pb:V:7.0280} nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa mūle thokaṃ nisīditvā nigrodhaphalāni khāditvā uṭṭhāya gacchanto nāḷikaṃ nāma pabbataṃ patvā taṃ pariharanto mucalindasaraṃ gantvā sarassa tīrena pubbuttarakaṇṇaṃ patvā, ekapadikamaggena vanaghaṭaṃ pavisitvā taṃ atikkamma girividuggānaṃ nadippabhavānaṃ purato caturaṃsapokkharaṇiṃ pāpuṇi.

Tasmiṃ khaṇe sakko āvajjento ‘‘mahāsatto himavantaṃ paviṭṭho’’ti ñatvā ‘‘tassa vasanaṭṭhānaṃ laddhuṃ vaṭṭatī’’ti cintetvā vissakammaṃ {pb:P:6.0520} pakkosāpetvā ‘‘gaccha, tāta, tvaṃ vaṅkapabbatakujhacchimhi ramaṇīye ṭhāne assamapadaṃ māpetvā ehī’’ti pesesi. So ‘‘sādhu, devā’’ti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṃ tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā ‘‘ye keci pabbajitukāmā, te ime gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.

Mahāsatto ekapadikamaggaṃ disvā ‘‘pabbajitānaṃ vasanaṭṭhānaṃ bhavissatī’’ti maddiñca putte ca assamapadadvāre ṭhapetvā assamapadaṃ pavisitvā akkharāni oloketvā ‘‘sakkenamhi diṭṭho’’ti ñatvā paṇṇasālaṃ pavisitvā khaggañca dhanuñca apanetvā sāṭake omuñcitvā rattavākacīraṃ nivāsetvā ajinacammaṃ aṃse katvā jaṭāmaṇḍalaṃ bandhitvā isivesaṃ gahetvā kattaradaṇḍaṃ ādāya paṇṇasālato nikkhamitvā pabbajitasiriṃ samubbahanto ‘‘aho sukhaṃ, aho sukhaṃ, pabbajjā me adhigatā’’ti udānaṃ udānetvā caṅkamaṃ āruyha aparāparaṃ caṅkamitvā paccekabuddhasadisena upasamena puttadārānaṃ santikaṃ agamāsi. Maddīpi mahāsattassa pādesu patitvā roditvā teneva saddhiṃ assamapadaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake kariṃsu. Cattāro khattiyā vaṅkapabbatakucchimhi vasiṃsu. Atha maddī mahāsattaṃ varaṃ yāci ‘‘deva, tumhe phalāphalatthāya vanaṃ agantvā putte gahetvā idheva hotha, ahaṃ phalāphalaṃ āharissāmī’’ti. Tato paṭṭhāya sā araññato phalāphalāni āharitvā tayo jane paṭijaggati.

Bodhisattopi {pb:M:7.0292} taṃ varaṃ yāci ‘‘bhadde, maddi mayaṃ ito paṭṭhāya pabbajitā nāma, itthī ca nāma brahmacariyassa malaṃ, ito paṭṭhāya akāle mama santikaṃ mā āgacchāhī’’ti. Sā ‘‘sādhū’’ti sampaṭicchi. Mahāsattassa mettānubhāvena samantā tiyojane sabbe tiracchānāpi aññamaññaṃ {pb:V:7.0281} mettacittaṃ paṭilabhiṃsu. Maddīdevīpi pātova uṭṭhāya pānīyaparibhojanīyaṃ upaṭṭhāpetvā mukhodakaṃ āharitvā dantakaṭṭhaṃ datvā assamapadaṃ sammajjitvā dve putte pitu santike ṭhapetvā pacchikhaṇittiaṅkusahatthā araññaṃ {pb:P:6.0521} pavisitvā vanamūlaphalāphalāni ādāya pacchiṃ pūretvā sāyanhasamaye araññato āgantvā paṇṇasālāya phalāphalaṃ ṭhapetvā nhatvā putte nhāpesi. Atha cattāropi janā paṇṇasālādvāre nisīditvā phalāphalaṃ paribhuñjanti. Tato maddī putte gahetvā attano paṇṇasālaṃ pāvisi. Iminā niyāmena te pabbatakucchimhi satta māse vasiṃsūti.

::centre
Vanapavesanakaṇḍavaṇṇanā niṭṭhitā.
::

#### Jūjakapabbavaṇṇanā

Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṃ labhitvā ekasmiṃ brāhmaṇakule ṭhapetvā puna dhanapariyesanatthāya gato. Tasmiṃ cirāyante brāhmaṇakulā kahāpaṇasataṃ valañjetvā pacchā itarena āgantvā codiyamānā kahāpaṇe dātuṃ asakkontā amittatāpanaṃ nāma dhītaraṃ tassa adaṃsu. So taṃ ādāya kāliṅgaraṭṭhe dunniviṭṭhabrāhmaṇagāmaṃ gantvā vasi. Amittatāpanā sammā brāhmaṇaṃ paricarati. Atha aññe taruṇabrāhmaṇā tassā ācārasampattiṃ disvā ‘‘ayaṃ mahallakabrāhmaṇaṃ sammā paṭijaggati, tumhe pana amhesu kiṃ pamajjathā’’ti attano attano bhariyāyo tajjenti. Tā ‘‘imaṃ amittatāpanaṃ imamhā gāmā palāpessāmā’’ti nadītitthādīsu sannipatitvā taṃ paribhāsiṃsu. Tamatthaṃ pakāsento satthā āha –

::hangnum
1914\.
::

::gatha1
‘‘Ahu vāsī kaliṅgesu, jūjako nāma brāhmaṇo;
::

::gathalast
Tassāsi daharā bhariyā, nāmenāmittatāpanā.
::

::hangnum
1915\.
::

::gatha1
‘‘Tā {pb:M:7.0293} naṃ tattha gatāvocuṃ, nadiṃ udakahāriyā;
::

::gathalast
Thiyo naṃ paribhāsiṃsu, samāgantvā kutūhalā.
::

::hangnum
1916\.
::

::gatha1
‘‘Amittā nūna te mātā, amitto nūna te pitā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1917\.
::

::gatha1
‘‘Ahitaṃ {pb:V:7.0282} vata te ñātī, mantayiṃsu rahogatā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1918\.
::

::gatha1
‘‘Amittā vata te ñātī, mantayiṃsu rahogatā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1919\.
::

::gatha1
‘‘Dukkaṭaṃ vata te ñātī, mantayiṃsu rahogatā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1920\.
::

::gatha1
‘‘Pāpakaṃ vata te ñātī, mantayiṃsu rahogatā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1921\.
::

::gatha1
‘‘Amanāpaṃ vata te ñātī, mantayiṃsu rahogatā;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1922\.
::

::gatha1
‘‘Amanāpavāsaṃ {pb:P:6.0522} vasi, jiṇṇena patinā saha;
::

::gathalast
Yā tvaṃ vasasi jiṇṇassa, mataṃ te jīvitā varaṃ.
::

::hangnum
1923\.
::

::gatha1
‘‘Na hi nūna tuyhaṃ kalyāṇi, pitā mātā ca sobhane;
::

::gatha2
Aññaṃ bhattāraṃ vindiṃsu, ye taṃ jiṇṇassa pādaṃsu;
::

::gathalast
Evaṃ dahariyaṃ satiṃ.
::

::hangnum
1924\.
::

::gatha1
‘‘Duyiṭṭhaṃ te navamiyaṃ, akataṃ aggihuttakaṃ;
::

::gathalast
Ye taṃ jiṇṇassa pādaṃsu, evaṃ dahariyaṃ satiṃ.
::

::hangnum
1925\.
::

::gatha1
‘‘Samaṇe brāhmaṇe nūna, brahmacariyaparāyaṇe;
::

::gatha2
Sā tvaṃ loke abhisapi, sīlavante bahussute;
::

::gathalast
Yā tvaṃ vasasi jiṇṇassa, evaṃ dahariyā satī.
::

::hangnum
1926\.
::

::gatha1
‘‘Na {pb:V:7.0283}{pb:M:7.0294} dukkhaṃ ahinā daṭṭhaṃ, na dukkhaṃ sattiyā hataṃ;
::

::gathalast
Tañca dukkhañca tibbañca, yaṃ passe jiṇṇakaṃ patiṃ.
::

::hangnum
1927\.
::

::gatha1
‘‘Natthi khiḍḍā natthi rati, jiṇṇena patinā saha;
::

::gathalast
Natthi ālāpasallāpo, jagghitampi na sobhati.
::

::hangnum
1928\.
::

::gatha1
‘‘Yadā ca daharo daharā, mantayanti rahogatā;
::

::gathalast
Sabbesaṃ sokā nassanti, ye keci hadayassitā.
::

::hangnum
1929\.
::

::gatha1
‘‘Daharā tvaṃ rūpavatī, purisānaṃbhipatthitā;
::

::gathalast
Gaccha ñātikule accha, kiṃ jiṇṇo ramayissatī’’ti.
::

Tattha **ahū**ti ahosi. **Vāsī kaliṅgesū**ti kāliṅgaraṭṭhesu dunniviṭṭhabrāhmaṇagāmavāsī. **Tā naṃ tattha gatāvocu**nti tattha gāme tā itthiyo nadītitthe udakahārikā hutvā gatā naṃ avocuṃ. **Thiyo naṃ paribhāsiṃsū**ti itthiyo na aññaṃ kiñci avocuṃ, atha kho naṃ paribhāsiṃsu. **Kutūhalā**ti kotūhalajātā viya hutvā. **Samāgantvā**ti samantā parikkhipitvā. **Dahariyaṃ sati**nti dahariṃ taruṇiṃ sobhaggappattaṃ samānaṃ. **Jiṇṇassā**ti jarājiṇṇassa gehe. **Duyiṭṭhaṃ te navamiya**nti tava navamiyaṃ yāgaṃ duyiṭṭhaṃ bhavissati, so te yāgapiṇḍo paṭhamaṃ mahallakakākena gahito bhavissati. ‘‘Duyiṭṭhā te navamiyā’’tipi pāṭho, navamiyā tayā duyiṭṭhā bhavissatīti attho. **Akataṃ aggihuttaka**nti aggijuhanampi tayā akataṃ bhavissati. **Abhisapī**ti samaṇabrāhmaṇe samitapāpe vā bāhitapāpe vā akkosi. Tassa te pāpassa idaṃ phalanti adhippāyeneva āhaṃsu. **Jagghitampi na sobhatī**ti khaṇḍadante vivaritvā hasantassa mahallakassa hasitampi na sobhati. **Sabbesaṃ sokā nassantī**ti sabbe etesaṃ sokā vinassanti. **Kiṃ jiṇṇo**ti ayaṃ jiṇṇo taṃ pañcahi kāmaguṇehi kathaṃ ramayissatīti.

Sā tāsaṃ santikā paribhāsaṃ labhitvā udakaghaṭaṃ ādāya rodamānā gharaṃ gantvā ‘‘kiṃ bhoti rodasī’’ti brāhmaṇena puṭṭhā tassa ārocentī imaṃ gāthamāha –

::hangnum
1930\.
::

::gatha1
‘‘Na {pb:P:6.0523}{pb:M:7.0295} te brāhmaṇa gacchāmi, nadiṃ udakahāriyā;
::

::gathalast
Thiyo maṃ paribhāsanti, tayā jiṇṇena brāhmaṇā’’ti.
::

Tassattho {pb:V:7.0284} – brāhmaṇa, tayā jiṇṇena maṃ itthiyo paribhāsanti, tasmā ito paṭṭhāya tava udakahārikā hutvā nadiṃ na gacchāmīti.

Jūjako āha –

::hangnum
1931\.
::

::gatha1
‘‘Mā me tvaṃ akarā kammaṃ, mā me udakamāhari;
::

::gathalast
Ahaṃ udakamāhissaṃ, mā bhoti kupitā ahū’’ti.
::

Tattha **udakamāhissa**nti bhoti ahaṃ udakaṃ āharissāmi.

Brāhmaṇī āha –

::hangnum
1932\.
::

::gatha1
‘‘Nāhaṃ tamhi kule jātā, yaṃ tvaṃ udakamāhare;
::

::gathalast
Evaṃ brāhmaṇa jānāhi, na te vacchāmahaṃ ghare.
::

::hangnum
1933\.
::

::gatha1
‘‘Sace me dāsaṃ dāsiṃ vā, nānayissasi brāhmaṇa;
::

::gathalast
Evaṃ brāhmaṇa jānāhi, na te vacchāmi santike’’ti.
::

Tattha **nāha**nti brāhmaṇa, yamhi kule sāmiko kammaṃ karoti, nāhaṃ tattha jātā. **Yaṃ tva**nti tasmā yaṃ udakaṃ tvaṃ āharissasi, na mayhaṃ tena attho.

Jūjako āha –

::hangnum
1934\.
::

::gatha1
‘‘Natthi me sippaṭhānaṃ vā, dhanaṃ dhaññañca brāhmaṇi;
::

::gatha2
Kutohaṃ dāsaṃ dāsiṃ vā, ānayissāmi bhotiyā;
::

::gathalast
Ahaṃ bhotiṃ upaṭṭhissaṃ, mā bhoti kupitā ahū’’ti.
::

Brāhmaṇī āha –

::hangnum
1935\.
::

::gatha1
‘‘Ehi te ahamakkhissaṃ, yathā me vacanaṃ sutaṃ;
::

::gathalast
Esa vessantaro rājā, vaṅke vasati pabbate.
::

::hangnum
1936\.
::

::gatha1
‘‘Taṃ tvaṃ gantvāna yācassu, dāsaṃ dāsiñca brāhmaṇa;
::

::gathalast
So te dassati yācito, dāsaṃ dāsiñca khattiyo’’ti.
::

Tattha {pb:V:7.0285}{pb:M:7.0296} **ehi te ahamakkhissa**nti ahaṃ te ācikkhissāmi. Idaṃ sā devatādhiggahitā hutvā āha.

Jūjako āha –

::hangnum
1937\.
::

::gatha1
‘‘Jiṇṇohamasmi dubbalo, dīgho caddhā suduggamo;
::

::gatha2
Mā bhoti paridevesi, mā ca tvaṃ vimanā ahu;
::

::gathalast
Ahaṃ bhotiṃ upaṭṭhissaṃ, mā bhoti kupitā ahū’’ti.
::

Tattha **jiṇṇohamasmī**ti bhadde, ahaṃ jiṇṇo amhi, kathaṃ gamissāmīti.

Brāhmaṇī {pb:P:6.0524} āha –

::hangnum
1938\.
::

::gatha1
‘‘Yathā agantvā saṅgāmaṃ, ayuddhova parājito;
::

::gathalast
Evameva tuvaṃ brahme, agantvāva parājito.
::

::hangnum
1939\.
::

::gatha1
‘‘Sace me dāsaṃ dāsiṃ vā, nānayissasi brāhmaṇa;
::

::gatha2
Evaṃ brāhmaṇa jānāhi, na te vacchāmahaṃ ghare;
::

::gathalast
Amanāpaṃ te karissāmi, taṃ te dukkhaṃ bhavissati.
::

::hangnum
1940\.
::

::gatha1
‘‘Nakkhatte utupubbesu, yadā maṃ dakkhisilaṅkataṃ;
::

::gathalast
Aññehi saddhiṃ ramamānaṃ, taṃ te dukkhaṃ bhavissati.
::

::hangnum
1941\.
::

::gatha1
‘‘Adassanena mayhaṃ te, jiṇṇassa paridevato;
::

::gathalast
Bhiyyo vaṅkā ca palitā, bahū hessanti brāhmaṇā’’ti.
::

Tattha **amanāpaṃ te**ti vessantarassa santikaṃ gantvā dāsaṃ vā dāsiṃ vā anāharantassa tava aruccanakaṃ kammaṃ karissāmi. **Nakkhatte utupubbesū**ti nakkhattayogavasena vā channaṃ utūnaṃ tassa tassa pubbavasena vā pavattesu chaṇesu.

Taṃ sutvā brāhmaṇo bhīto ahosi. Tamatthaṃ pakāsento satthā āha –

::hangnum
1942\.
::

::gatha1
‘‘Tato {pb:V:7.0286} so brāhmaṇo bhīto, brāhmaṇiyā vasānugo;
::

::gathalast
Aṭṭito kāmarāgena, brāhmaṇiṃ etadabravi.
::

::hangnum
1943\.
::

::gatha1
‘‘Pātheyyaṃ {pb:M:7.0297} me karohi tvaṃ, saṃkulyā saguḷāni ca;
::

::gathalast
Madhupiṇḍikā ca sukatāyo, sattubhattañca brāhmaṇi.
::

::hangnum
1944\.
::

::gatha1
‘‘Ānayissaṃ methunake, ubho dāsakumārake;
::

::gathalast
Te taṃ paricarissanti, rattindivamatanditā’’ti.
::

Tattha **aṭṭito**ti upadduto pīḷito. **Saguḷāni cā**ti saguḷapūve ca. **Sattubhatta**nti baddhasattuabaddhasattuñceva puṭabhattañca. **Methunake**ti jātigottakulapadesehi sadise. **Dāsakumārake**ti tava dāsatthāya kumārake.

Sā khippaṃ pātheyyaṃ paṭiyādetvā brāhmaṇassa ārocesi. So gehe dubbalaṭṭhānaṃ thiraṃ katvā dvāraṃ saṅkharitvā araññā dārūni āharitvā ghaṭena udakaṃ āharitvā gehe sabbabhājanāni pūretvā tattheva tāpasavesaṃ gahetvā ‘‘bhadde, ito paṭṭhāya vikāle mā nikkhami, yāva mamāgamanā appamattā hohī’’ti ovaditvā upāhanaṃ āruyha pātheyyapasibbakaṃ aṃse laggetvā amittatāpanaṃ padakkhiṇaṃ katvā assupuṇṇehi nettehi roditvā pakkāmi. Tamatthaṃ {pb:P:6.0525} pakāsento satthā āha –

::hangnum
1945\.
::

::gatha1
‘‘Idaṃ vatvā brahmabandhu, paṭimuñci upāhanā;
::

::gathalast
Tato so mantayitvāna, bhariyaṃ katvā padakkhiṇaṃ.
::

::hangnum
1946\.
::

::gatha1
‘‘Pakkāmi so ruṇṇamukho, brāhmaṇo sahitabbato;
::

::gathalast
Sivīnaṃ nagaraṃ phītaṃ, dāsapariyesanaṃ cara’’nti.
::

Tattha **ruṇṇamukho**ti rudaṃmukho. **Sahitabbato**ti samādinnavato, gahitatāpasavesoti attho. **Cara**nti dāsapariyesanaṃ caranto sivīnaṃ nagaraṃ ārabbha pakkāmi.

So {pb:V:7.0287} taṃ nagaraṃ gantvā sannipatitaṃ janaṃ ‘‘vessantaro kuhi’’nti pucchati. Tamatthaṃ pakāsento satthā āha –

::hangnum
1947\.
::

::gatha1
‘‘So tattha gantvā avaca, ye tatthāsuṃ samāgatā;
::

::gathalast
Kuhiṃ vessantaro rājā, kattha passemu khattiyaṃ.
::

::hangnum
1948\.
::

::gatha1
‘‘Te {pb:M:7.0298} janā taṃ avaciṃsu, ye tatthāsuṃ samāgatā;
::

::gatha2
Tumhehi brahme pakato, atidānena khattiyo;
::

::gathalast
Pabbājito sakā raṭṭhā, vaṅke vasati pabbate.
::

::hangnum
1949\.
::

::gatha1
‘‘Tumhehi brahme pakato, atidānena khattiyo;
::

::gathalast
Ādāya puttadārañca, vaṅke vasati pabbate’’ti.
::

Tattha **pakato**ti upadduto pīḷito attano nagare vasituṃ alabhitvā idāni vaṅkapabbate vasati.

Evaṃ ‘‘tumhe amhākaṃ rājānaṃ nāsetvā punapi āgatā idha tiṭṭhathā’’ti te leḍḍudaṇḍādihatthā brāhmaṇaṃ anubandhiṃsu. So devatādhiggahito hutvā vaṅkapabbatamaggameva gaṇhi. Tamatthaṃ pakāsento satthā āha –

::hangnum
1950\.
::

::gatha1
‘‘So codito brāhmaṇiyā, brāhmaṇo kāmagiddhimā;
::

::gatha2
Aghaṃ taṃ paṭisevittha, vane vāḷamigākiṇṇe;
::

::gathalast
Khaggadīpinisevite.
::

::hangnum
1951\.
::

::gatha1
‘‘Ādāya beḷuvaṃ daṇḍaṃ, aggihuttaṃ kamaṇḍaluṃ;
::

::gathalast
So pāvisi brahāraññaṃ, yattha assosi kāmadaṃ.
::

::hangnum
1952\.
::

::gatha1
‘‘Taṃ paviṭṭhaṃ brahāraññaṃ, kokā naṃ parivārayuṃ;
::

::gathalast
Vikkandi so vippanaṭṭho, dūre panthā apakkami.
::

::hangnum
1953\.
::

::gatha1
‘‘Tato {pb:V:7.0288} so brāhmaṇo gantvā, bhogaluddho asaññato;
::

::gathalast
Vaṅkassorohaṇe naṭṭhe, imā gāthā abhāsathā’’ti.
::

Tattha {pb:P:6.0526} **aghaṃ ta**nti taṃ mahājanena anubandhanadukkhañceva vanapariyogāhanadukkhañca. **Aggihutta**nti aggijuhanakaṭacchuṃ. **Kokā naṃ parivārayu**nti so hi araññaṃ pavisitvā vaṅkapabbatagāmimaggaṃ ajānanto maggamūḷho hutvā araññe vicari. Atha naṃ ārakkhaṇatthāya nisinnassa cetaputtassa sunakhā parivārayiṃsūti attho. **Vikkandi so**ti so ekarukkhaṃ āruyha mahantena ravena kandi. **Vippanaṭṭho**ti vinaṭṭhamaggo. **Dūre panthā**ti vaṅkapabbatagāmipanthato dūre pakkāmi. **Bhogaluddho**ti bhogaratto. **Asaññato**ti dussīlo. **Vaṅkassorohaṇe naṭṭhe**ti vaṅkapabbatassa gamanamagge vinaṭṭhe.

So {pb:M:7.0299} sunakhehi parivārito rukkhe nisinnova imā gāthā abhāsatha –

::hangnum
1954\.
::

::gatha1
‘‘Ko rājaputtaṃ nisabhaṃ, jayantamaparājitaṃ;
::

::gathalast
Bhaye khemassa dātāraṃ, ko me vessantaraṃ vidū.
::

::hangnum
1955\.
::

::gatha1
‘‘Yo yācataṃ patiṭṭhāsi, bhūtānaṃ dharaṇīriva;
::

::gathalast
Dharaṇūpamaṃ mahārājaṃ, ko me vessantaraṃ vidū.
::

::hangnum
1956\.
::

::gatha1
‘‘Yo yācataṃ gatī āsi, savantīnaṃva sāgaro;
::

::gathalast
Sāgarūpamaṃ mahārājaṃ, ko me vessantaraṃ vidū.
::

::hangnum
1957\.
::

::gatha1
‘‘Kalyāṇatitthaṃ sucimaṃ, sītūdakaṃ manoramaṃ;
::

::gatha2
Puṇḍarīkehi sañchannaṃ, yuttaṃ kiñjakkhareṇunā;
::

::gathalast
Rahadūpamaṃ mahārājaṃ, ko me vessantaraṃ vidū.
::

::hangnum
1958\.
::

::gatha1
‘‘Assatthaṃva pathe jātaṃ, sītacchāyaṃ manoramaṃ;
::

::gatha2
Santānaṃ visametāraṃ, kilantānaṃ paṭiggahaṃ;
::

::gathalast
Tathūpamaṃ mahārājaṃ, ko me vessantaraṃ vidū.
::

::hangnum
1959\.
::

::gatha1
‘‘Nigrodhaṃva {pb:V:7.0289} pathe jātaṃ, sītacchāyaṃ manoramaṃ;
::

::gatha2
Santānaṃ visametāraṃ, kilantānaṃ paṭiggahaṃ;
::

::gathalast
Tathūpamaṃ mahārājaṃ, ko me vessantaraṃ vidū.
::

::hangnum
1960\.
::

::gatha1
‘‘Ambaṃ iva pathe jātaṃ, sītacchāyaṃ manoramaṃ;
::

::gatha2
Santānaṃ visametāraṃ, kilantānaṃ paṭiggahaṃ;
::

::gathalast
Tathūpamaṃ mahārājaṃ, ko me vessantaraṃ vidū.
::

::hangnum
1961\.
::

::gatha1
‘‘Sālaṃ iva pathe jātaṃ, sītacchāyaṃ manoramaṃ;
::

::gatha2
Santānaṃ visametāraṃ, kilantānaṃ paṭiggahaṃ;
::

::gathalast
Tathūpamaṃ mahārājaṃ, ko me vessantaraṃ vidū.
::

::hangnum
1962\.
::

::gatha1
‘‘Dumaṃ iva pathe jātaṃ, sītacchāyaṃ manoramaṃ;
::

::gatha2
Santānaṃ visametāraṃ, kilantānaṃ paṭiggahaṃ;
::

::gathalast
Tathūpamaṃ mahārājaṃ, ko me vessantaraṃ vidū.
::

::hangnum
1963\.
::

::gatha1
‘‘Evañca {pb:M:7.0300} me vilapato, paviṭṭhassa brahāvane;
::

::gathalast
Ahaṃ jānanti yo vajjā, nandiṃ so janaye mama.
::

::hangnum
1964\.
::

::gatha1
‘‘Evañca me vilapato, paviṭṭhassa brahāvane;
::

::gatha2
Ahaṃ jānanti yo vajjā, tāya so ekavācāya;
::

::gathalast
Pasave puññaṃ anappaka’’nti.
::

Tattha {pb:P:6.0527} **jayanta**nti maccheracittaṃ vijayantaṃ. **Ko me vessantaraṃ vidū**ti ko mayhaṃ vessantaraṃ ācikkheyyāti vadati. **Patiṭṭhāsī**ti patiṭṭhā āsi. **Santāna**nti parissantānaṃ. **Kilantāna**nti maggakilantānaṃ. **Paṭiggaha**nti paṭiggāhakaṃ patiṭṭhābhūtaṃ. **Ahaṃ jānanti yo vajjā**ti ahaṃ vessantarassa vasanaṭṭhānaṃ jānāmīti yo vadeyyāti attho.

Tassa taṃ paridevasaddaṃ sutvā ārakkhaṇatthāya ṭhapito cetaputto migaluddako hutvā araññe vicaranto ‘‘ayaṃ brāhmaṇo vessantarassa vasanaṭṭhānatthāya paridevati, na kho panesa dhammatāya {pb:V:7.0290} āgato, maddiṃ vā dārake vā yācissati, idheva naṃ māressāmī’’ti tassa santikaṃ gantvā ‘‘brāhmaṇa, na te jīvitaṃ dassāmī’’ti dhanuṃ āropetvā ākaḍḍhitvā tajjesi. Tamatthaṃ pakāsento satthā āha –

::hangnum
1965\.
::

::gatha1
‘‘Tassa ceto paṭissosi, araññe luddako caraṃ;
::

::gatha2
Tumhehi brahme pakato, atidānena khattiyo;
::

::gathalast
Pabbājito sakā raṭṭhā, vaṅke vasati pabbate.
::

::hangnum
1966\.
::

::gatha1
‘‘Tumhehi brahme pakato, atidānena khattiyo;
::

::gathalast
Ādāya puttadārañca, vaṅke vasati pabbate.
::

::hangnum
1967\.
::

::gatha1
‘‘Akiccakārī dummedho, raṭṭhā pavanamāgato;
::

::gathalast
Rājaputtaṃ gavesanto, bako macchamivodake.
::

::hangnum
1968\.
::

::gatha1
‘‘Tassa tyāhaṃ na dassāmi, jīvitaṃ idha brāhmaṇa;
::

::gathalast
Ayañhi te mayā nunno, saro pissati lohitaṃ.
::

::hangnum
1969\.
::

::gatha1
‘‘Siro te vajjhayitvāna, hadayaṃ chetvā sabandhanaṃ;
::

::gathalast
Panthasakuṇaṃ yajissāmi, tuyhaṃ maṃsena brāhmaṇa.
::

::hangnum
1970\.
::

::gatha1
‘‘Tuyhaṃ {pb:M:7.0301} maṃsena medena, matthakena ca brāhmaṇa;
::

::gathalast
Āhutiṃ paggahessāmi, chetvāna hadayaṃ tava.
::

::hangnum
1971\.
::

::gatha1
‘‘Taṃ me suyiṭṭhaṃ suhutaṃ, tuyhaṃ maṃsena brāhmaṇa;
::

::gathalast
Na ca tvaṃ rājaputtassa, bhariyaṃ putte ca nessasī’’ti.
::

Tattha **akiccakārī**ti tvaṃ akiccakārako. **Dummedho**ti nippañño. **Raṭṭhā pavanamāgato**ti raṭṭhato mahāraññaṃ āgato. **Saro pissatī**ti ayaṃ saro tava lohitaṃ pivissati. **Vajjhayitvānā**ti taṃ māretvā rukkhā patitassa te sīsaṃ tālaphalaṃ viya luñcitvā sabandhanaṃ hadayamaṃsaṃ {pb:V:7.0291} chinditvā panthadevatāya panthasakuṇaṃ nāma yajissāmi. **Na ca tva**nti evaṃ sante na tvaṃ rājaputtassa bhariyaṃ vā putte vā nessasīti.

So {pb:P:6.0528} tassa vacanaṃ sutvā maraṇabhayatajjito musāvādaṃ kathento āha –

::hangnum
1972\.
::

::gatha1
‘‘Avajjho brāhmaṇo dūto, cetaputta suṇohi me;
::

::gathalast
Tasmā hi dūtaṃ na hanti, esa dhammo sanantano.
::

::hangnum
1973\.
::

::gatha1
‘‘Nijjhattā sivayo sabbe, pitā naṃ daṭṭhumicchati;
::

::gathalast
Mātā ca dubbalā tassa, acirā cakkhūni jīyare.
::

::hangnum
1974\.
::

::gatha1
‘‘Tesāhaṃ pahito dūto, cetaputta suṇohi me;
::

::gathalast
Rājaputtaṃ nayissāmi, yadi jānāsi saṃsa me’’ti.
::

Tattha **nijjhattā**ti saññattā. **Acirā cakkhūni jīyare**ti niccarodanena na cirasseva cakkhūni jīyissanti.

Tadā cetaputto ‘‘vessantaraṃ kira ānetuṃ āgato’’ti somanassappatto hutvā sunakhe bandhitvā ṭhapetvā brāhmaṇaṃ otāretvā sākhāsanthare nisīdāpetvā bhojanaṃ datvā imaṃ gāthamāha –

::hangnum
1975\.
::

::gatha1
‘‘Piyassa {pb:M:7.0302} me piyo dūto, puṇṇapattaṃ dadāmi te;
::

::gatha2
Imañca madhuno tumbaṃ, migasatthiñca brāhmaṇa;
::

::gathalast
Tañca te desamakkhissaṃ, yattha sammati kāmado’’ti.
::

Tattha **piyassa me**ti mama piyassa vessantarassa tvaṃ piyo dūto. **Puṇṇapatta**nti tava ajjhāsayapūraṇaṃ puṇṇapattaṃ dadāmīti.

::centre
Jūjakapabbavaṇṇanā niṭṭhitā.
::

#### Cūḷavanavaṇṇanā

Evaṃ {pb:V:7.0292} cetaputto brāhmaṇaṃ bhojetvā pātheyyatthāya tassa madhuno tumbañceva pakkamigasatthiñca datvā magge ṭhatvā dakkhiṇahatthaṃ ukkhipitvā mahāsattassa vasanokāsaṃ ācikkhanto āha –

::hangnum
1976\.
::

::gatha1
‘‘Esa selo mahābrahme, pabbato gandhamādano;
::

::gathalast
Yattha vessantaro rājā, saha puttehi sammati.
::

::hangnum
1977\.
::

::gatha1
‘‘Dhārento brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassati.
::

::hangnum
1978\.
::

::gatha1
‘‘Ete nīlā padissanti, nānāphaladharā dumā;
::

::gathalast
Uggatā abbhakūṭāva, nīlā añjanapabbatā.
::

::hangnum
1979\.
::

::gatha1
‘‘Dhavassakaṇṇā khadirā, sālā phandanamāluvā;
::

::gathalast
Sampavedhanti vātena, sakiṃ pītāva māṇavā.
::

::hangnum
1980\.
::

::gatha1
‘‘Upari dumapariyāyesu, saṅgītiyova suyyare;
::

::gathalast
Najjuhā kokilasaṅghā, sampatanti dumā dumaṃ.
::

::hangnum
1981\.
::

::gatha1
‘‘Avhayanteva {pb:P:6.0529} gacchantaṃ, sākhāpattasamīritā;
::

::gatha2
Ramayanteva āgantaṃ, modayanti nivāsinaṃ;
::

::gathalast
Yattha vessantaro rājā, saha puttehi sammati.
::

::hangnum
1982\.
::

::gatha1
‘‘Dhārento {pb:M:7.0303} brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassatī’’ti.
::

Tattha **gandhamādano**ti esa gandhamādanapabbato, etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati, taṃ passissasīti attho. **Brāhmaṇavaṇṇa**nti seṭṭhapabbajitavesaṃ. **Āsadañca masaṃ jaṭa**nti ākaḍḍhitvā phalānaṃ gahaṇatthaṃ aṅkusañca {pb:V:7.0293} aggijuhanakaṭacchuñca jaṭāmaṇḍalañca dhārento. **Cammavāsī**ti ajinacammadharo. **Chamā setī**ti pathaviyaṃ paṇṇasanthare sayati. **Dhavassakaṇṇā khadirā**ti dhavā ca assakaṇṇā ca khadirā ca. **Sakiṃ pītāva māṇavā**ti ekavārameva pītā surāsoṇḍā viya. **Upari dumapariyāyesū**ti rukkhasākhāsu. **Saṅgītiyova suyyare**ti nānāsakuṇānaṃ vassantānaṃ saddā dibbasaṅgītiyo viya suyyare. **Najjuhā**ti najjuhasakuṇā. **Sampatantī**ti vikūjantā vicaranti. **Sākhāpattasamīritā**ti sākhānaṃ pattehi saṅghaṭṭitā hutvā vikūjantā sakuṇā, vātena samīritā pattasākhāyeva vā. **Āganta**nti āgacchantaṃ janaṃ. **Yatthā**ti yasmiṃ assame vessantaro vasati, tattha gantvā imaṃ assamapadasampattiṃ passissasīti.

Tato uttaripi assamapadaṃ vaṇṇento āha –

::hangnum
1983\.
::

::gatha1
‘‘Ambā kapitthā panasā, sālā jambū vibhītakā;
::

::gathalast
Harītakī āmalakā, assatthā badarāni ca.
::

::hangnum
1984\.
::

::gatha1
‘‘Cārutimbarukkhā cettha, nigrodhā ca kapitthanā;
::

::gathalast
Madhumadhukā thevanti, nīce pakkā cudumbarā.
::

::hangnum
1985\.
::

::gatha1
‘‘Pārevatā bhaveyyā ca, muddikā ca madhutthikā;
::

::gathalast
Madhuṃ anelakaṃ tattha, sakamādāya bhuñjare.
::

::hangnum
1986\.
::

::gatha1
‘‘Aññettha pupphitā ambā, aññe tiṭṭhanti dovilā;
::

::gathalast
Aññe āmā ca pakkā ca, bhekavaṇṇā tadūbhayaṃ.
::

::hangnum
1987\.
::

::gatha1
‘‘Athettha heṭṭhā puriso, ambapakkāni gaṇhati;
::

::gathalast
Āmāni ceva pakkāni, vaṇṇagandharasuttame.
::

::hangnum
1988\.
::

::gatha1
‘‘Ateva {pb:M:7.0304} me acchariyaṃ, hīṅkāro paṭibhāti maṃ;
::

::gathalast
Devānamiva āvāso, sobhati nandanūpamo.
::

::hangnum
1989\.
::

::gatha1
‘‘Vibhedikā {pb:V:7.0294} nāḷikerā, khajjurīnaṃ brahāvane;
::

::gatha2
Mālāva ganthitā ṭhanti, dhajaggāneva dissare;
::

::gathalast
Nānāvaṇṇehi pupphehi, nabhaṃ tārācitāmiva.
::

::hangnum
1990\.
::

::gatha1
‘‘Kuṭajī {pb:P:6.0530} kuṭṭhatagarā, pāṭaliyo ca pupphitā;
::

::gathalast
Punnāgā giripunnāgā, koviḷārā ca pupphitā.
::

::hangnum
1991\.
::

::gatha1
‘‘Uddālakā somarukkhā, agaruphalliyā bahū;
::

::gathalast
Puttajīvā ca kakudhā, asanā cettha pupphitā.
::

::hangnum
1992\.
::

::gatha1
‘‘Kuṭajā salaḷā nīpā, kosambā labujā dhavā;
::

::gathalast
Sālā ca pupphitā tattha, palālakhalasannibhā.
::

::hangnum
1993\.
::

::gatha1
‘‘Tassāvidūre pokkharaṇī, bhūmibhāge manorame;
::

::gathalast
Padumuppalasañchannā, devānamiva nandane.
::

::hangnum
1994\.
::

::gatha1
‘‘Athettha puppharasamattā, kokilā mañjubhāṇikā;
::

::gathalast
Abhinādenti pavanaṃ, utusampupphite dume.
::

::hangnum
1995\.
::

::gatha1
‘‘Bhassanti makarandehi, pokkhare pokkhare madhū;
::

::gatha2
Athettha vātā vāyanti, dakkhiṇā atha pacchimā;
::

::gathalast
Padumakiñjakkhareṇūhi, okiṇṇo hoti assamo.
::

::hangnum
1996\.
::

::gatha1
‘‘Thūlā siṅghāṭakā cettha, saṃsādiyā pasādiyā;
::

::gatha2
Macchakacchapabyāviddhā, bahū cettha mupayānakā;
::

::gathalast
Madhuṃ bhisehi savati, khīrasappi muḷālibhi.
::

::hangnum
1997\.
::

::gatha1
‘‘Surabhī taṃ vanaṃ vāti, nānāgandhasamoditaṃ;
::

::gatha2
Sammaddateva gandhena, pupphasākhāhi taṃ vanaṃ;
::

::gathalast
Bhamarā pupphagandhena, samantā mabhināditā.
::

::hangnum
1998\.
::

::gatha1
‘‘Athettha {pb:V:7.0295} sakuṇā santi, nānāvaṇṇā bahū dijā;
::

::gathalast
Modanti saha bhariyāhi, aññamaññaṃ pakūjino.
::

::hangnum
1999\.
::

::gatha1
‘‘Nandikā {pb:M:7.0305} jīvaputtā ca, jīvaputtā piyā ca no;
::

::gathalast
Piyā puttā piyā nandā, dijā pokkharaṇīgharā.
::

::hangnum
2000\.
::

::gatha1
‘‘Mālāva ganthitā ṭhanti, dhajaggāneva dissare;
::

::gatha2
Nānāvaṇṇehi pupphehi, kusaleheva suganthitā;
::

::gathalast
Yattha vessantaro rājā, saha puttehi sammati.
::

::hangnum
2001\.
::

::gatha1
‘‘Dhārento brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassatī’’ti.
::

Tattha **cārutimbarukkhā**ti suvaṇṇatimbarukkhā. **Madhumadhukā**ti madhurasā madhukā. **Thevantī**ti virocanti. **Pārevatā**ti pārevatapādasadisā rukkhā. **Bhaveyyā**ti dīghaphalā kadaliyo. **Madhutthikā**ti madhuttheve paggharantiyo, madhuratāya vā madhutthevasadisā. **Sakamādāyā**ti taṃ sayameva gahetvā paribhuñjanti. **Dovilā**ti patitapupphapattā sañjāyamānaphalā. **Bhekavaṇṇā tadūbhaya**nti te ubhopi āmā ca pakkā ca maṇḍūkapiṭṭhivaṇṇāyeva. **Athettha heṭṭhā puriso**ti atha ettha assame tesaṃ ambānaṃ heṭṭhā ṭhitakova puriso ambaphalāni gaṇhāti, ārohaṇakiccaṃ {pb:P:6.0531} natthi. **Vaṇṇagandharasuttame**ti etehi vaṇṇādīhi uttamāni.

**Ateva me acchariya**nti ativiya me acchariyaṃ. **Hiṅkāro**ti hinti karaṇaṃ. **Vibhedikā**ti tālā. **Mālāva ganthitā**ti supupphitarukkhānaṃ upari ganthitā mālā viya pupphāni tiṭṭhanti. **Dhajaggāneva dissare**ti tāni rukkhāni alaṅkatadhajaggāni viya dissanti. **Kuṭajī kuṭṭhatagarā**ti kuṭaji nāmekā rukkhajāti kuṭṭhagacchā ca tagaragacchā ca. **Giripunnāgā**ti mahāpunnāgā. **Koviḷārā**ti koviḷārarukkhā nāma. **Uddālakā**ti uddālarukkhā. **Somarukkhā**ti pītapupphavaṇṇā rājarukkhā. **Phalliyā**ti phalliyarukkhā nāma. **Puttajīvā**ti mahānigrodhā. **Labujā**ti labujarukkhā nāma. **Palālakhalasannibhā**ti tesaṃ heṭṭhā paggharitapupphapuñjā palālakhalasannibhāti vadati.

**Pokkharaṇī**ti {pb:V:7.0296} caturassapokkharaṇī. **Nandane**ti nandanavane nandāpokkharaṇī viya. **Puppharasamattā**ti puppharasena mattā calitā. **Makarandehī**ti kiñjakkhehi. **Pokkhare** {pb:M:7.0306} **pokkhare**ti paduminipaṇṇe paduminipaṇṇe. Tesu hi kiñjakkhato reṇu bhassitvā pokkharamadhu nāma hoti. **Dakkhiṇā atha pacchimā**ti ettāvatā sabbā disā vidisāpi vātā dassitā honti. **Thūlā** **siṅghāṭakā**ti mahantā siṅghāṭakā ca. **Saṃsādiyā**ti sayaṃ jātasālī, sukasālītipi vuccanti. **Pasādiyā**ti teyeva bhūmiyaṃ patitā. **Byāviddhā**ti pasanne udake byāviddhā paṭipāṭiyā gacchantā dissanti. **Mupayānakā**ti kakkaṭakā. **Madha**unti bhisakoṭiyā bhinnāya paggharaṇaraso madhusadiso hoti. **Khīrasappi muḷālibhī**ti muḷālehi paggharaṇaraso khīramissakanavanītasappi viya hoti.

**Sammaddatevā**ti sampattajanaṃ madayati viya. **Samantā mabhināditā**ti samantā abhinadantā vicaranti. **‘‘Nandikā’’**tiādīni tesaṃ nāmāni. Tesu hi paṭhamā ‘‘sāmi vessantara, imasmiṃ vane vasanto nandā’’ti vadanti. Dutiyā ‘‘tvañca sukhena jīva, puttā ca te’’ti vadanti. Tatiyā ‘‘tvañca jīva, piyā puttā ca te’’ti vadanti. Catutthā ‘‘tvañca nanda, piyā puttā ca te’’ti vadanti. Tena tesaṃ etāneva nāmāni ahesuṃ. **Pokkharaṇīgharā**ti pokkharaṇivāsino.

Evaṃ cetaputtena vessantarassa vasanaṭṭhāne akkhāte jūjako tussitvā paṭisanthāraṃ karonto imaṃ gāthamāha –

::hangnum
2002\.
::

::gatha1
‘‘Idañca me sattubhattaṃ, madhunā paṭisaṃyutaṃ;
::

::gathalast
Madhupiṇḍikā ca sukatāyo, sattubhattaṃ dadāmi te’’ti.
::

Tattha **sattubhatta**nti pakkamadhusannibhaṃ sattusaṅkhātaṃ bhattaṃ. Idaṃ vuttaṃ hoti – idaṃ mama atthi, taṃ te dammi, gaṇhāhi nanti.

Taṃ sutvā cetaputto āha –

::hangnum
2003\.
::

::gatha1
‘‘Tuyheva sambalaṃ hotu, nāhaṃ icchāmi sambalaṃ;
::

::gathalast
Itopi brahme gaṇhāhi, gaccha brahme yathāsukhaṃ.
::

::hangnum
2004\.
::

::gatha1
‘‘Ayaṃ {pb:V:7.0297}{pb:P:6.0532}{pb:M:7.0307} ekapadī eti, ujuṃ gacchati assamaṃ;
::

::gatha2
Isīpi accuto tattha, paṅkadanto rajassiro;
::

::gathalast
Dhārento brāhmaṇavaṇṇaṃ, āsadañca masaṃ jaṭaṃ.
::

::hangnum
2005\.
::

::gatha1
‘‘Cammavāsī chamā seti, jātavedaṃ namassati;
::

::gathalast
Taṃ tvaṃ gantvāna pucchassu, so te maggaṃ pavakkhatī’’ti.
::

Tattha **sambala**nti pātheyyaṃ. **Etī**ti yo ekapadikamaggo amhākaṃ abhimukho eti, esa assamaṃ ujuṃ gacchati. **Accuto**ti evaṃnāmako isi tattha vasati.

::hangnum
2006\.
::

::gatha1
‘‘Idaṃ sutvā brahmabandhu, cetaṃ katvā padakkhiṇaṃ;
::

::gathalast
Udaggacitto pakkāmi, yenāsi accuto isī’’ti.
::

Tattha **yenāsī**ti yasmiṃ ṭhāne accuto isi ahosi, tattha gatoti.

::centre
Cūḷavanavaṇṇanā niṭṭhitā.
::

#### Mahāvanavaṇṇanā

::hangnum
2007\.
::

::gatha1
‘‘Gacchanto so bhāradvājo, addassa accutaṃ isiṃ;
::

::gathalast
Disvāna taṃ bhāradvājo, sammodi isinā saha.
::

::hangnum
2008\.
::

::gatha1
‘‘Kacci nu bhoto kusalaṃ, kacci bhoto anāmayaṃ;
::

::gathalast
Kacci uñchena yāpesi, kacci mūlaphalā bahū.
::

::hangnum
2009\.
::

::gatha1
‘‘Kacci ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, kacci hiṃsā na vijjatī’’ti.
::

Tattha **bhāradvājo**ti jūjako. **Appamevā**ti appāyeva. **Hiṃsā**ti tesaṃ vasena tumhākaṃ vihiṃsā.

Tāpaso {pb:V:7.0298} āha –

::hangnum
2010\.
::

::gatha1
‘‘Kusalañceva me brahme, atho brahme anāmayaṃ;
::

::gathalast
Atho uñchena yāpemi, atho mūlaphalā bahū.
::

::hangnum
2011\.
::

::gatha1
‘‘Atho {pb:M:7.0308} ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, hiṃsā mayhaṃ na vijjati.
::

::hangnum
2012\.
::

::gatha1
‘‘Bahūni vassapūgāni, assame vasato mama;
::

::gathalast
Nābhijānāmi uppannaṃ, ābādhaṃ amanoramaṃ.
::

::hangnum
2013\.
::

::gatha1
‘‘Svāgataṃ te mahābrahme, atho te adurāgataṃ;
::

::gathalast
Anto pavisa bhaddante, pāde pakkhālayassu te.
::

::hangnum
2014\.
::

::gatha1
‘‘Tindukāni piyālāni, madhuke kāsumāriyo;
::

::gathalast
Phalāni khuddakappāni, bhuñja brahme varaṃ varaṃ.
::

::hangnum
2015\.
::

::gatha1
‘‘Idampi pānīyaṃ sītaṃ, ābhataṃ girigabbharā;
::

::gathalast
Tato piva mahābrahme, sace tvaṃ abhikaṅkhasī’’ti.
::

Jūjako āha –

::hangnum
2016\.
::

::gatha1
‘‘Paṭiggahitaṃ {pb:P:6.0533} yaṃ dinnaṃ, sabbassa agghiyaṃ kataṃ;
::

::gatha2
Sañjayassa sakaṃ puttaṃ, sivīhi vippavāsitaṃ;
::

::gathalast
Tamahaṃ dassanamāgato, yadi jānāsi saṃsa me’’ti.
::

Tattha **tamahaṃ dassanamāgato**ti taṃ ahaṃ dassanāya āgato. Tāpaso āha –

::hangnum
2017\.
::

::gatha1
‘‘Na {pb:V:7.0299} bhavaṃ eti puññatthaṃ, sivirājassa dassanaṃ;
::

::gatha2
Maññe bhavaṃ patthayati, rañño bhariyaṃ patibbataṃ;
::

::gathalast
Maññe kaṇhājinaṃ dāsiṃ, jāliṃ dāsañca icchasi.
::

::hangnum
2018\.
::

::gatha1
‘‘Atha vā tayo mātāputte, araññā netumāgato;
::

::gathalast
Na tassa bhogā vijjanti, dhanaṃ dhaññañca brāhmaṇā’’ti.
::

Tattha **na tassa bhogā**ti bho brāhmaṇa, tassa vessantarassa araññe viharantassa neva bhogā vijjanti, dhanadhaññañca na vijjati, duggato hutvā vasati, tassa santikaṃ gantvā kiṃ karissasīti?

Taṃ sutvā jūjako āha –

::hangnum
2019\.
::

::gatha1
‘‘Akuddharūpohaṃ bhoto, nāhaṃ yācitumāgato;
::

::gathalast
Sādhu dassanamariyānaṃ, sannivāso sadā sukho.
::

::hangnum
2020\.
::

::gatha1
‘‘Adiṭṭhapubbo {pb:M:7.0309} sivirājā, sivīhi vippavāsito;
::

::gathalast
Tamahaṃ dassanamāgato, yadi jānāsi saṃsa me’’ti.
::

Tassattho – ahaṃ, bho tāpasa, akuddharūpo, alaṃ ettāvatā, ahaṃ pana na kiñci vessantaraṃ yācitumāgato, ariyānaṃ pana dassanaṃ sādhu, sannivāso ca tehi saddhiṃ sukho. Ahaṃ tassa ācariyabrāhmaṇo, mayā ca so yato sivīhi vippavāsito, tato paṭṭhāya adiṭṭhapubbo, tenāhaṃ taṃ dassanatthāya āgato. Yadi tassa vasanaṭṭhānaṃ jānāsi, saṃsa meti.

So tassa vacanaṃ sutvā saddahitvā ‘‘hotu sve saṃsissāmi te, ajja tāva idheva vasāhī’’ti taṃ phalāphalehi santappetvā punadivase maggaṃ dassento dakkhiṇahatthaṃ pasāretvā āha –

::hangnum
2021\.
::

::gatha1
‘‘Esa selo mahābrahme, pabbato gandhamādano;
::

::gathalast
Yattha vessantaro rājā, saha puttehi sammati.
::

::hangnum
2022\.
::

::gatha1
‘‘Dhārento {pb:V:7.0300} brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassati.
::

::hangnum
2023\.
::

::gatha1
‘‘Ete nīlā padissanti, nānāphaladharā dumā;
::

::gathalast
Uggatā abbhakūṭāva, nīlā añjanapabbatā.
::

::hangnum
2024\.
::

::gatha1
‘‘Dhavassakaṇṇā {pb:P:6.0534} khadirā, sālā phandanamāluvā;
::

::gathalast
Sampavedhanti vātena, sakiṃ pītāva māṇavā.
::

::hangnum
2025\.
::

::gatha1
‘‘Upari dumapariyāyesu, saṃgītiyova suyyare;
::

::gathalast
Najjuhā kokilasaṅghā, sampatanti dumā dumaṃ.
::

::hangnum
2026\.
::

::gatha1
‘‘Avhayanteva gacchantaṃ, sākhāpattasamīritā;
::

::gatha2
Ramayanteva āgantaṃ, modayanti nivāsinaṃ;
::

::gathalast
Yattha vessantaro rājā, saha puttehi sammati.
::

::hangnum
2027\.
::

::gatha1
‘‘Dhārento brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassati.
::

::hangnum
2028\.
::

::gatha1
‘‘Karerimālā {pb:M:7.0310} vitatā, bhūmibhāge manorame;
::

::gathalast
Saddalāharitā bhūmi, na tatthuddhaṃsate rajo.
::

::hangnum
2029\.
::

::gatha1
‘‘Mayūragīvasaṅkāsā, tūlaphassasamūpamā;
::

::gathalast
Tiṇāni nātivattanti, samantā caturaṅgulā.
::

::hangnum
2030\.
::

::gatha1
‘‘Ambā jambū kapitthā ca, nīce pakkā cudumbarā;
::

::gathalast
Paribhogehi rukkhehi, vanaṃ taṃ rativaḍḍhanaṃ.
::

::hangnum
2031\.
::

::gatha1
‘‘Veḷuriyavaṇṇasannibhaṃ, macchagumbanisevitaṃ;
::

::gathalast
Suciṃ sugandhaṃ salilaṃ, āpo tatthapi sandati.
::

::hangnum
2032\.
::

::gatha1
‘‘Tassāvidūre {pb:V:7.0301} pokkharaṇī, bhūmibhāge manorame;
::

::gathalast
Padumuppalasañchannā, devānamiva nandane.
::

::hangnum
2033\.
::

::gatha1
‘‘Tīṇi uppalajātāni, tasmiṃ sarasi brāhmaṇa;
::

::gathalast
Vicittaṃ nīlānekāni, setā lohitakāni cā’’ti.
::

Tassattho heṭṭhā vuttasadisoyeva. **Karerimālā vitatā**ti kareripupphehi vitatā. **Saddalāharitā**ti dhuvasaddalena haritā. **Na tatthuddhaṃsate rajo**ti tasmiṃ vane appamattakopi rajo na uddhaṃsate. **Tūlaphassasamūpamā**ti mudusamphassatāya tūlaphassasadisā. **Tiṇāni nātivattantī**ti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti, tato pana uttari na vaḍḍhanti. **Ambā jambū kapitthā cā**ti ambā ca jambū ca kapitthā ca. **Paribhogehī**ti nānāvidhehi pupphūpagaphalūpagehi paribhogarukkhehi. **Sandatī**ti tasmiṃ vanasaṇḍe vaṅkapabbate kunnadīhi otarantaṃ udakaṃ sandati, pavattatīti attho. **Vicittaṃ nīlānekāni, setā lohitakāni cā**ti ekāni nīlāni, ekāni setāni, ekāni lohitakānīti imehi tīhi uppalajātehi taṃ saraṃ vicittaṃ. Susajjitapupphacaṅkoṭakaṃ viya sobhatīti dasseti.

Evaṃ caturassapokkharaṇiṃ vaṇṇetvā puna mucalindasaraṃ vaṇṇento āha –

::hangnum
2034\.
::

::gatha1
‘‘Khomāva {pb:M:7.0311} tattha padumā, setasogandhikehi ca;
::

::gathalast
Kalambakehi sañchanno, mucalindo nāma so saro.
::

::hangnum
2035\.
::

::gatha1
‘‘Athettha padumā phullā, apariyantāva dissare;
::

::gathalast
Gimhā hemantikā phullā, jaṇṇutagghā upattharā.
::

::hangnum
2036\.
::

::gatha1
‘‘Surabhī sampavāyanti, vicittapupphasanthatā;
::

::gathalast
Bhamarā pupphagandhena, samantā mabhināditā’’ti.
::

Tattha {pb:P:6.0535} **khomāvā**ti khomamayā viya paṇḍarā. **Setasogandhikehi cā**ti setuppalehi ca sogandhikehi ca kalambakehi ca so saro sañchanno. **Apariyantāva dissare**ti aparimāṇā viya dissanti. **Gimhā hemantikā**ti gimhe ca hemantike ca pupphitapadumā. **Jaṇṇutagghā upattharā**ti jaṇṇupamāṇe {pb:V:7.0302} udake upattharā phullā honti, santhatā viya khāyanti. **Vicittapupphasanthatā**ti vicittā hutvā pupphehi santhatā sadā surabhī sampavāyanti.

::hangnum
2037\.
::

::gatha1
‘‘Athettha udakantasmiṃ, rukkhā tiṭṭhanti brāhmaṇa;
::

::gathalast
Kadambā pāṭalī phullā, koviḷārā ca pupphitā.
::

::hangnum
2038\.
::

::gatha1
‘‘Aṅkolā kacchikārā ca, pārijaññā ca pupphitā;
::

::gathalast
Vāraṇā vayanā rukkhā, mucalindamubhato saraṃ.
::

::hangnum
2039\.
::

::gatha1
‘‘Sirīsā setapārisā, sādhu vāyanti paddhakā;
::

::gathalast
Nigguṇḍī sirīnigguṇḍī, asanā cettha pupphitā.
::

::hangnum
2040\.
::

::gatha1
‘‘Paṅgurā bahulā selā, sobhañjanā ca pupphitā;
::

::gathalast
Ketakā kaṇikārā ca, kaṇaverā ca pupphitā.
::

::hangnum
2041\.
::

::gatha1
‘‘Ajjunā ajjukaṇṇā ca, mahānāmā ca pupphitā;
::

::gathalast
Supupphitaggā tiṭṭhanti, pajjalanteva kiṃsukā.
::

::hangnum
2042\.
::

::gatha1
‘‘Setapaṇṇī sattapaṇṇā, kadaliyo kusumbharā;
::

::gathalast
Dhanutakkārī pupphehi, sīsapāvaraṇāni ca.
::

::hangnum
2043\.
::

::gatha1
‘‘Acchivā {pb:M:7.0312} sallavā rukkhā, sallakiyo ca pupphitā;
::

::gathalast
Setageru ca tagarā, maṃsikuṭṭhā kulāvarā.
::

::hangnum
2044\.
::

::gatha1
‘‘Daharā rukkhā ca vuddhā ca, akuṭilā cettha pupphitā;
::

::gathalast
Assamaṃ ubhato ṭhanti, agyāgāraṃ samantato’’ti.
::

Tattha **tiṭṭhantī**ti saraṃ parikkhipitvā tiṭṭhanti. **Kadambā**ti kadambarukkhā. **Kacchikārā cā**ti evaṃnāmakā rukkhā. **Pārijaññā**ti rattamālā. **Vāraṇā vayanā**ti vāraṇarukkhā ca vayanarukkhā ca. **Mucalindamubhato sara**nti mucalindassa sarassa ubhayapassesu. **Setapārisā**ti setagaccharukkhā{pb:V:7.0303}. Te kira setakkhandhā mahāpaṇṇā kaṇikārasadisapupphā honti. **Nigguṇḍī sirīnigguṇḍī**ti pakatinigguṇḍī ceva kāḷanigguṇḍī ca. **Paṅgurā**ti paṅgurarukkhā. **Kusumbharā**ti ekagacchā. **Dhanutakkārī pupphehī**ti dhanūnañca takkārīnañca pupphehi sobhitā. **Sīsapāvaraṇāni cā**ti sīsapehi ca varaṇehi ca sobhitā. **Acchivā**tiādayopi rukkhāyeva. **Setageru ca tagarā**ti setageru ca tagarā ca. **Maṃsikuṭṭhā kulāvarā**ti maṃsigacchā ca kuṭṭhagacchā ca kulāvarā ca. **Akuṭilā**ti ujukā. **Agyāgāraṃ samantato**ti agyāgāraṃ parikkhipitvā ṭhitāti attho.

::hangnum
2045\.
::

::gatha1
‘‘Athettha {pb:P:6.0536} udakantasmiṃ, bahujāto phaṇijjako;
::

::gathalast
Muggatiyo karatiyo, sevālasīsakā bahū.
::

::hangnum
2046\.
::

::gatha1
‘‘Uddāpavattaṃ ulluḷitaṃ, makkhikā hiṅgujālikā;
::

::gathalast
Dāsimakañjako cettha, bahū nīcekalambakā.
::

::hangnum
2047\.
::

::gatha1
‘‘Elamphurakasañchannā, rukkhā tiṭṭhanti brāhmaṇa;
::

::gathalast
Sattāhaṃ dhāriyamānānaṃ, gandho tesaṃ na chijjati.
::

::hangnum
2048\.
::

::gatha1
‘‘Ubhato saraṃ mucalindaṃ, pupphā tiṭṭhanti sobhanā;
::

::gathalast
Indīvarehi sañchannaṃ, vanaṃ taṃ upasobhati.
::

::hangnum
2049\.
::

::gatha1
‘‘Aḍḍhamāsaṃ {pb:M:7.0313} dhāriyamānānaṃ, gandho tesaṃ na chijjati;
::

::gatha2
Nīlapupphī setavārī, pupphitā girikaṇṇikā;
::

::gathalast
Kalerukkhehi sañchannaṃ, vanaṃ taṃ tulasīhi ca.
::

::hangnum
2050\.
::

::gatha1
‘‘Sammaddateva gandhena, pupphasākhāhi taṃ vanaṃ;
::

::gathalast
Bhamarā pupphagandhena, samantā mabhināditā.
::

::hangnum
2051\.
::

::gatha1
‘‘Tīṇi kakkārujātāni, tasmiṃ sarasi brāhmaṇa;
::

::gathalast
Kumbhamattāni cekāni, murajamattāni tā ubho’’ti.
::

Tattha **phaṇijjako**ti bhūtanako. **Muggatiyo**ti ekā muggajāti. **Karatiyo**ti rājamāso. **Sevālasīsakā**ti {pb:V:7.0304} imepi gacchāyeva, api ca **sīsakā**ti rattacandanaṃ vuttaṃ. **Uddāpavattaṃ ulluḷita**nti taṃ udakaṃ tīramariyādabandhaṃ vātāpahataṃ ulluḷitaṃ hutvā tiṭṭhati. **Makkhikā hiṅgujālikā**ti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho. **Dāsimakañjako cetthā**ti imāni dve rukkhajātiyo ca ettha. **Nīcekalambakā**ti nīcakalambakā. **Elamphurakasañchannā**ti evaṃnāmikāya valliyā sañchannā. **Tesa**nti tesaṃ tassā valliyā pupphānaṃ sabbesampi vā etesaṃ dāsimakañjakādīnaṃ pupphānaṃ sattāhaṃ gandho na chijjati. Evaṃ gandhasampannāni pupphāni, rajatapaṭṭasadisavālukapuṇṇā bhūmibhāgā. **Gandho tesa**nti tesaṃ indīvarapupphādīnaṃ gandho aḍḍhamāsaṃ na chijjati. **Nīlapupphī**tiādikā pupphavalliyo. **Tulasīhi cā**ti tulasigacchehi ca. **Kakkārujātānī**ti valliphalāni. Tattha ekissā valliyā phalāni mahāghaṭamattāni, dvinnaṃ mudiṅgamattāni. Tena vuttaṃ ‘‘murajamattāni tā ubho’’ti.

::hangnum
2052\.
::

::gatha1
‘‘Athettha sāsapo bahuko, nādiyo haritāyuto;
::

::gathalast
Asī tālāva tiṭṭhanti, chejjā indīvarā bahū.
::

::hangnum
2053\.
::

::gatha1
‘‘Apphoṭā sūriyavallī ca, kāḷīyā madhugandhiyā;
::

::gathalast
Asokā mudayantī ca, vallibho khuddapupphiyo.
::

::hangnum
2054\.
::

::gatha1
‘‘Koraṇḍakā anojā ca, pupphitā nāgamallikā;
::

::gathalast
Rukkhamāruyha tiṭṭhanti, phullā kiṃsukavalliyo.
::

::hangnum
2055\.
::

::gatha1
‘‘Kaṭeruhā {pb:P:6.0537}{pb:M:7.0314} ca vāsantī, yūthikā madhugandhiyā;
::

::gathalast
Niliyā sumanā bhaṇḍī, sobhati padumuttaro.
::

::hangnum
2056\.
::

::gatha1
‘‘Pāṭalī samuddakappāsī, kaṇikārā ca pupphitā;
::

::gathalast
Hemajālāva dissanti, ruciraggi sikhūpamā.
::

::hangnum
2057\.
::

::gatha1
‘‘Yāni tāni ca pupphāni, thalajānudakāni ca;
::

::gathalast
Sabbāni tattha dissanti, evaṃ rammo mahodadhī’’ti.
::

Tattha {pb:V:7.0305} **sāsapo**ti siddhatthako. **Bahuko**ti bahu. **Nādiyo haritāyuto**ti haritena āyuto nādiyo. Imā dvepi lasuṇajātiyo, sopi lasuṇo tattha bahukoti attho. **Asī tālāva tiṭṭhantī**ti **asī**ti evaṃnāmakā rukkhā siniddhāya bhūmiyā ṭhitā tālā viya tiṭṭhanti. **Chejjā indīvarā bahū**ti udakapariyante bahū suvaṇṇaindīvarā muṭṭhinā chinditabbā hutvā ṭhitā. **Apphoṭā**ti apphoṭavalliyo. **Vallibho khuddapupphiyo**ti vallibho ca khuddapupphiyo ca. **Nāgamallikā**ti vallināgā ca mallikā ca. **Kiṃsukavalliyo**ti sugandhapattā vallijātī. **Kaṭeruhā ca vāsantī**ti ime ca dve pupphagacchā. **Madhugandhiyā**ti madhusamānagandhā. **Niliyā sumanā bhaṇḍī**ti nīlavallisumanā ca pakatisumanā ca bhaṇḍī ca. **Padumuttaro**ti evaṃnāmako rukkho. **Kaṇikārā**ti vallikaṇikārā rukkhakaṇikārā. **Hemajālāvā**ti pasāritahemajālā viya dissanti. **Mahodadhī**ti mahato udakakkhandhassa ādhārabhūto mucalindasaroti.

::hangnum
2058\.
::

::gatha1
‘‘Athassā pokkharaṇiyā, bahukā vārigocarā;
::

::gathalast
Rohitā naḷapī siṅgū, kumbhilā makarā susū.
::

::hangnum
2059\.
::

::gatha1
‘‘Madhu ca madhulaṭṭhi ca, tālisā ca piyaṅgukā;
::

::gathalast
Kuṭandajā bhaddamuttā, setapupphā ca lolupā.
::

::hangnum
2060\.
::

::gatha1
‘‘Surabhī ca rukkhā tagarā, bahukā tuṅgavaṇṭakā;
::

::gathalast
Paddhakā naradā kuṭṭhā, jhāmakā ca hareṇukā.
::

::hangnum
2061\.
::

::gatha1
‘‘Haliddakā {pb:M:7.0315} gandhasilā, hiriverā ca guggulā;
::

::gathalast
Vibhedikā corakā kuṭṭhā, kappūrā ca kaliṅgukā’’ti.
::

Tattha **athassā pokkharaṇiyā**ti idha pokkharaṇisadisatāya sarameva pokkharaṇīti vadati. **Rohitā**tiādīni tesaṃ vārigocarānaṃ nāmāni. **Madhu cā**ti nimmakkhikamadhu ca. **Madhulaṭṭhi cā**ti laṭṭhimadhukañca. **Tālisā cā**tiādikā sabbā gandhajātiyo.

::hangnum
2062\.
::

::gatha1
‘‘Athettha sīhabyagghā ca, purisālū ca hatthiyo;
::

::gathalast
Eṇeyyā pasadā ceva, rohiccā sarabhā migā.
::

::hangnum
2063\.
::

::gatha1
‘‘Koṭṭhasuṇā {pb:V:7.0306} suṇopi ca, tuliyā naḷasannibhā;
::

::gathalast
Cāmarī calanī laṅghī, jhāpitā makkaṭā picu.
::

::hangnum
2064\.
::

::gatha1
‘‘Kakkaṭā {pb:P:6.0538} kaṭamāyā ca, ikkā goṇasirā bahū;
::

::gathalast
Khaggā varāhā nakulā, kāḷakettha bahūtaso.
::

::hangnum
2065\.
::

::gatha1
‘‘Mahiṃsā soṇasiṅgālā, pampakā ca samantato;
::

::gathalast
Ākucchā pacalākā ca, citrakā cāpi dīpiyo.
::

::hangnum
2066\.
::

::gatha1
‘‘Pelakā ca vighāsādā, sīhā gogaṇisādakā;
::

::gathalast
Aṭṭhapādā ca morā ca, bhassarā ca kukutthakā.
::

::hangnum
2067\.
::

::gatha1
‘‘Caṅkorā kukkuṭā nāgā, aññamaññaṃ pakūjino;
::

::gathalast
Bakā balākā najjuhā, dindibhā kuñjavājitā.
::

::hangnum
2068\.
::

::gatha1
‘‘Byagghinasā lohapiṭṭhā, pampakā jīvajīvakā;
::

::gathalast
Kapiñjarā tittirāyo, kulā ca paṭikutthakā.
::

::hangnum
2069\.
::

::gatha1
‘‘Mandālakā celakeṭu, bhaṇḍutittiranāmakā;
::

::gathalast
Celāvakā piṅgalāyo, goṭakā aṅgahetukā.
::

::hangnum
2070\.
::

::gatha1
‘‘Karaviyā ca saggā ca, uhuṅkārā ca kukkuhā;
::

::gathalast
Nānādijagaṇākiṇṇaṃ, nānāsaranikūjita’’nti.
::

Tattha **purisālū**ti vaḷavāmukhayakkhiniyo. **Rohiccā sarabhā migā**ti rohitā ceva sarabhā migā ca. **Koṭṭhasukā**ti siṅgālasunakhā. ‘‘Kotthusuṇā’’tipi {pb:M:7.0316} pāṭho. **Suṇopi cā**ti esāpekā khuddakamigajāti. **Tuliyā**ti pakkhibiḷārā. **Naḷasannibhā**ti naḷapupphavaṇṇā rukkhasunakhā. **Cāmarī calanī laṅghī**ti cāmarīmigā ca calanīmigā ca laṅghīmigā ca. **Jhāpitā makkaṭā**ti dve makkaṭajātiyova. **Picū**ti sarapariyante gocaraggāhī eko makkaṭo. **Kakkaṭā kaṭamāyā cā**ti dve mahāmigā. **Ikkā**ti acchā. **Goṇasirā**ti araññagoṇā. **Kāḷakettha bahūtaso**ti kāḷamigā {pb:V:7.0307} nāmettha bahūtaso. **Soṇasiṅgālā**ti rukkhasunakhā ca siṅgālā ca. **Pampakā**ti assamapadaṃ parikkhipitvā ṭhitā mahāveḷupampakā. **Ākucchā**ti godhā. **Pacalākā cā**ti gajakumbhamigā. **Citrakā cāpi dīpiyo**ti citrakamigā ca dīpimigā ca.

**Pelakā cā**ti sasā. **Vighāsādā**ti ete gijjhā sakuṇā. **Sīhā**ti kesarasīhā. **Gogaṇisādakā**ti gogaṇe gahetvā khādanasīlā duṭṭhamigā. **Aṭṭhapādā**ti sarabhā migā. **Bhassarā**ti setahaṃsā. **Kukutthakā**ti kukutthakasakuṇā. **Caṅkorā**ti caṅkorasakuṇā. **Kukkuṭā**ti vanakukkuṭā. **Dindibhā kuñjavājitā**ti ime tayopi sakuṇāyeva. **Byagghinasā**ti senā. **Lohapiṭṭhā**ti lohitavaṇṇasakuṇā. **Pampakā**ti pampaṭakā. **Kapiñjarā tittirāyo**ti kapiñjarā ca tittirā ca. **Kulā ca paṭikutthakā**ti imepi dve sakuṇā. **Mandālakā celakeṭū**ti mandālakā ceva celakeṭu ca. **Bhaṇḍutittiranāmakā**ti bhaṇḍū ca tittirā ca nāmakā ca. **Celāvakā** {pb:P:6.0539} **piṅgalāyo**ti dve sakuṇajātiyo ca, tathā **goṭakā aṅgahetukā. Saggā**ti cātakasakuṇā. **Uhuṅkārā**ti ulūkā.

::hangnum
2071\.
::

::gatha1
‘‘Athettha sakuṇā santi, nīlakā mañjubhāṇakā;
::

::gathalast
Modanti saha bhariyāhi, aññamaññaṃ pakūjino.
::

::hangnum
2072\.
::

::gatha1
‘‘Athettha sakuṇā santi, dijā mañjussarā sitā;
::

::gathalast
Setacchikūṭā bhadrakkhā, aṇḍajā citrapekhuṇā.
::

::hangnum
2073\.
::

::gatha1
‘‘Athettha {pb:M:7.0317} sakuṇā santi, dijā mañjussarā sitā;
::

::gathalast
Sikhaṇḍī nīlagīvāhi, aññamaññaṃ pakūjino.
::

::hangnum
2074\.
::

::gatha1
‘‘Kukutthakā kuḷīrakā, koṭṭhā pokkharasātakā;
::

::gathalast
Kālāmeyyā balīyakkhā, kadambā suvasāḷikā.
::

::hangnum
2075\.
::

::gatha1
‘‘Haliddā lohitā setā, athettha nalakā bahū;
::

::gathalast
Vāraṇā bhiṅgarājā ca, kadambā suvakokilā.
::

::hangnum
2076\.
::

::gatha1
‘‘Ukkusā {pb:V:7.0308} kurarā haṃsā, āṭā parivadentikā;
::

::gathalast
Pākahaṃsā atibalā, najjuhā jīvajīvakā.
::

::hangnum
2077\.
::

::gatha1
‘‘Pārevatā ravihaṃsā, cakkavākā nadīcarā;
::

::gathalast
Vāraṇābhirudā rammā, ubho kālūpakūjino.
::

::hangnum
2078\.
::

::gatha1
‘‘Athettha sakuṇā santi, nānāvaṇṇā bahū dijā;
::

::gathalast
Modanti saha bhariyāhi, aññamaññaṃ pakūjino.
::

::hangnum
2079\.
::

::gatha1
‘‘Athettha sakuṇā santi, nānāvaṇṇā bahū dijā;
::

::gathalast
Sabbe mañjū nikūjanti, mucalindamubhato saraṃ.
::

::hangnum
2080\.
::

::gatha1
‘‘Athettha sakuṇā santi, karaviyā nāma te dijā;
::

::gathalast
Modanti saha bhariyāhi, aññamaññaṃ pakūjino.
::

::hangnum
2081\.
::

::gatha1
‘‘Athettha sakuṇā santi, karaviyā nāma te dijā;
::

::gathalast
Sabbe mañjū nikūjanti, mucalindamubhato saraṃ.
::

::hangnum
2082\.
::

::gatha1
‘‘Eṇeyyapasadākiṇṇaṃ, nāgasaṃsevitaṃ vanaṃ;
::

::gathalast
Nānālatāhi sañchannaṃ, kadalīmigasevitaṃ.
::

::hangnum
2083\.
::

::gatha1
‘‘Athettha sāsapo bahuko, nīvāro varako bahu;
::

::gathalast
Sāli akaṭṭhapāko ca, ucchu tattha anappako.
::

::hangnum
2084\.
::

::gatha1
‘‘Ayaṃ ekapadī eti, ujuṃ gacchati assamaṃ;
::

::gatha2
Khudaṃ pipāsaṃ aratiṃ, tattha patto na vindati;
::

::gathalast
Yattha vessantaro rājā, saha puttehi sammati.
::

::hangnum
2085\.
::

::gatha1
‘‘Dhārento {pb:M:7.0318} brāhmaṇavaṇṇaṃ, āsadañca masaṃ jaṭaṃ;
::

::gathalast
Cammavāsī chamā seti, jātavedaṃ namassatī’’ti.
::

Tattha {pb:V:7.0309}{pb:P:6.0540} **nīlakā**ti citrarājipattā. **Mañjūssarā sitā**ti nibaddhamadhurassarā. **Setacchikūṭā bhadrakkhā**ti ubhayapassesu setehi akkhikūṭehi samannāgatā sundarakkhā. **Citrapekhuṇā**ti vicitrapattā. **Kuḷīrakā**ti kakkaṭakā. **Koṭṭhā**tiādayo sakuṇāva. **Vāraṇā**ti hatthiliṅgasakuṇā. **Kadambā**ti mahākadambā gahitā. **Suvakokilā**ti kokilehi saddhiṃ vicaraṇasuvakā ceva kokilā ca. **Ukkusā**ti kāḷakurarā. **Kurarā**ti setakurarā. **Haṃsā**ti sakuṇahaṃsā. **Āṭā**ti dabbisaṇṭhānamukhasakuṇā. **Parivadentikā**ti ekā sakuṇajāti. **Vāraṇābhirudā rammā**ti rammābhirudā vāraṇā. **Ubho kālūpakūjino**ti sāyaṃ pāto pabbatapādaṃ ekaninnādaṃ karontā nikūjanti. **Eṇeyyapasadākiṇṇa**nti eṇeyyamigehi ca pasadamigehi ca ākiṇṇaṃ. **Tattha patto na vindatī**ti brāhmaṇa, vessantarassa assamapadaṃ patto puriso tattha assame chātakaṃ vā pānīyapipāsaṃ vā ukkaṇṭhitaṃ vā na paṭilabhati.

::hangnum
2086\.
::

::gatha1
‘‘Idaṃ sutvā brahmabandhu, isiṃ katvā padakkhiṇaṃ;
::

::gathalast
Udaggacitto pakkāmi, yattha vessantaro ahū’’ti.
::

Tattha **yattha vessantaro ahū**ti yasmiṃ ṭhāne vessantaro ahosi, taṃ ṭhānaṃ gatoti.

::centre
Mahāvanavaṇṇanā niṭṭhitā.
::

#### Dārakapabbavaṇṇanā

Jūjakopi accutatāpasena kathitamaggena gacchanto caturassapokkharaṇiṃ patvā cintesi ‘‘ajja atisāyanho, idāni maddī araññato āgamissati. Mātugāmo hi nāma dānassa antarāyakaro hoti, sve tassā araññaṃ gatakāle assamaṃ gantvā vessantaraṃ upasaṅkamitvā dārake yācitvā tāya anāgatāya te {pb:M:7.0319} gahetvā pakkamissāmī’’ti. Athassa avidūre ekaṃ sānupabbataṃ āruyha ekasmiṃ phāsukaṭṭhāne nipajji. Taṃ pana rattiṃ paccūsakāle maddī supinaṃ addasa. Evarūpo supino ahosi – eko puriso kaṇho dve kāsāyāni paridahitvā dvīsu kaṇṇesu rattamālaṃ piḷandhitvā āvudhahattho tajjento āgantvā paṇṇasālaṃ pavisitvā maddiṃ jaṭāsu gahetvā ākaḍḍhitvā bhūmiyaṃ uttānakaṃ pātetvā viravantiyā tassā dve akkhīni uppāṭetvā bāhāni chinditvā uraṃ bhinditvā paggharantalohitabinduṃ hadayamaṃsaṃ ādāya pakkāmīti. Sā pabujjhitvā bhītatasitā ‘‘pāpako supino me diṭṭho, supinapāṭhako pana vessantarena {pb:V:7.0310} sadiso nāma natthi, pucchissāmi na’’nti cintetvā {pb:P:6.0541} paṇṇasālaṃ gantvā mahāsattassa paṇṇasāladvāraṃ ākoṭesi. Mahāsatto ‘‘ko eso’’ti āha. ‘‘Ahaṃ deva, maddī’’ti. ‘‘Bhadde, amhākaṃ katikavattaṃ bhinditvā kasmā akāle āgatāsī’’ti. ‘‘Deva, nāhaṃ kilesavasena āgacchāmi, apica kho pana me pāpako supino diṭṭho’’ti. ‘‘Tena hi kathehi, maddī’’ti. Sā attanā diṭṭhaniyāmeneva kathesi.

Mahāsattopi supinaṃ pariggaṇhitvā ‘‘mayhaṃ dānapāramī pūrissati, sve maṃ yācako āgantvā putte yācissati, maddiṃ assāsetvā uyyojessāmī’’ti cintetvā ‘‘maddi, tava dussayanadubbhojanehi cittaṃ āluḷitaṃ bhavissati, mā bhāyī’’ti saṃmohetvā assāsetvā uyyojesi. Sā vibhātāya rattiyā sabbaṃ kattabbakiccaṃ katvā dve putte āliṅgitvā sīse cumbitvā ‘‘tātā, ajja me dussupino diṭṭho, appamattā bhaveyyāthā’’ti ovaditvā ‘‘deva, tumhe dvīsu kumāresu appamattā hothā’’ti mahāsattaṃ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṃ pāvisi. Tadā jūjakopi ‘‘idāni maddī araññaṃ gatā bhavissatī’’ti sānupabbatā oruyha ekapadikamaggena assamābhimukho pāyāsi. Mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno ‘‘idāni yācako āgamissatī’’ti pipāsito viya surāsoṇḍo tassāgamanamaggaṃ olokentova nisīdi. Puttāpissa pādamūle kīḷanti. So maggaṃ olokento brāhmaṇaṃ āgacchantaṃ disvā satta māse nikkhittaṃ dānadhuraṃ ukkhipanto viya ‘ehi, tvaṃ bho brāhmaṇā’’ti somanassajāto jālikumāraṃ āmantento imaṃ gāthamāha –

::hangnum
2087\.
::

::gatha1
‘‘Uṭṭhehi {pb:M:7.0320} jāli patiṭṭha, porāṇaṃ viya dissati;
::

::gathalast
Brāhmaṇaṃ viya passāmi, nandiyo mābhikīrare’’ti.
::

Tattha **porāṇaṃ viya dissatī**ti pubbe jetuttaranagare nānādisāhi yācakānaṃ āgamanaṃ viya ajja yācakānaṃ āgamanaṃ dissati. **Nandiyo mābhikīrare**ti etassa brāhmaṇassa diṭṭhakālato paṭṭhāya maṃ somanassāni abhikīranti, ghammābhitattassa purisassa sīse sītūdakaghaṭasahassehi abhisecanakālo viya jātoti.

Taṃ sutvā kumāro āha –

::hangnum
2088\.
::

::gatha1
‘‘Ahampi {pb:V:7.0311}{pb:P:6.0542} tāta passāmi, yo so brahmāva dissati;
::

::gathalast
Addhiko viya āyāti, atithī no bhavissatī’’ti.
::

Vatvā ca pana kumāro mahāsattassa apacitiṃ karonto uṭṭhāyāsanā brāhmaṇaṃ paccuggantvā parikkhāraggahaṇaṃ āpucchi. Brāhmaṇo taṃ olokento ‘‘ayaṃ vessantarassa putto jālikumāro nāma bhavissati, ādito paṭṭhāyeva pharusavacanaṃ kathessāmī’’ti cintetvā ‘‘apehi apehī’’ti accharaṃ pahari. Kumāro apagantvā ‘‘ayaṃ brāhmaṇo atipharuso, kiṃ nu kho’’ti tassa sarīraṃ olokento aṭṭhārasa purisadose passi. Brāhmaṇopi bodhisattaṃ upasaṅkamitvā paṭisanthāraṃ karonto āha –

::hangnum
2089\.
::

::gatha1
‘‘Kacci nu bhoto kusalaṃ, kacci bhoto anāmayaṃ;
::

::gathalast
Kacci uñchena yāpetha, kacci mūlaphalā bahū.
::

::hangnum
2090\.
::

::gatha1
‘‘Kacci ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, kacci hiṃsā na vijjatī’’ti.
::

Bodhisattopi tena saddhiṃ paṭisanthāraṃ karonto āha –

::hangnum
2091\.
::

::gatha1
‘‘Kusalañceva no brahme, atho brahme anāmayaṃ;
::

::gathalast
Atho uñchena yāpema, atho mūlaphalā bahū.
::

::hangnum
2092\.
::

::gatha1
‘‘Atho ḍaṃsā makasā ca, appameva sarīsavā;
::

::gathalast
Vane vāḷamigākiṇṇe, hiṃsā amhaṃ na vijjati.
::

::hangnum
2093\.
::

::gatha1
‘‘Satta {pb:M:7.0321} no māse vasataṃ, araññe jīvasokinaṃ;
::

::gatha2
Imampi paṭhamaṃ passāma, brāhmaṇaṃ devavaṇṇinaṃ;
::

::gathalast
Ādāya veḷuvaṃ daṇḍaṃ, aggihuttaṃ kamaṇḍaluṃ.
::

::hangnum
2094\.
::

::gatha1
‘‘Svāgataṃ te mahābrahme, atho te adurāgataṃ;
::

::gathalast
Anto pavisa bhaddante, pāde pakkhālayassu te.
::

::hangnum
2095\.
::

::gatha1
‘‘Tiṇḍukāni {pb:V:7.0312} piyālāni, madhuke kāsumāriyo;
::

::gathalast
Phalāni khuddakappāni, bhuñja brahme varaṃ varaṃ.
::

::hangnum
2096\.
::

::gatha1
‘‘Idampi pānīyaṃ sītaṃ, ābhataṃ girigabbharā;
::

::gathalast
Tato piva mahābrahme, sace tvaṃ abhikaṅkhasī’’ti.
::

Evañca pana vatvā mahāsatto ‘‘ayaṃ brāhmaṇo na akāraṇena imaṃ brahāraññaṃ āgato, āgamanakāraṇaṃ papañcaṃ akatvā pucchissāmi na’’nti cintetvā imaṃ gāthamāha –

::hangnum
2097\.
::

::gatha1
‘‘Atha {pb:P:6.0543} tvaṃ kena vaṇṇena, kena vā pana hetunā;
::

::gathalast
Anuppatto brahāraññaṃ, taṃ me akkhāhi pucchito’’ti.
::

Tattha **vaṇṇenā**ti kāraṇena. **Hetunā**ti paccayena.

Jūjako āha –

::hangnum
2098\.
::

::gatha1
‘‘Yathā vārivaho pūro, sabbakālaṃ na khīyati;
::

::gathalast
Evaṃ taṃ yācitāgacchiṃ, putte me dehi yācito’’ti.
::

Tattha **vārivaho**ti pañcasu mahānadīsu udakavāho. **Na khīyatī**ti pipāsitehi āgantvā hatthehipi bhājanehipi ussiñcitvā piviyamāno na khīyati. **Evaṃ taṃ yācitāgacchi**nti tvampi saddhāya pūritattā evarūpoyevāti maññamāno ahaṃ taṃ yācituṃ āgacchiṃ. **Putte me dehi yācito**ti mayā yācito tava putte mayhaṃ dāsatthāya dehīti.

Taṃ sutvā mahāsatto somanassajāto pasāritahatthe sahassatthavikaṃ ṭhapento viya pabbatapādaṃ unnādento imā gāthā āha –

::hangnum
2099\.
::

::gatha1
‘‘Dadāmi {pb:M:7.0322} na vikampāmi, issaro naya brāhmaṇa;
::

::gathalast
Pāto gatā rājaputtī, sāyaṃ uñchāto ehiti.
::

::hangnum
2100\.
::

::gatha1
‘‘Ekarattiṃ {pb:V:7.0313} vasitvāna, pāto gacchasi brāhmaṇa;
::

::gathalast
Tassā nhāte upaghāte, atha ne māladhārine.
::

::hangnum
2101\.
::

::gatha1
‘‘Ekarattiṃ vasitvāna, pāto gacchasi brāhmaṇa;
::

::gatha2
Nānāpupphehi sañchanne, nānāgandhehi bhūsite;
::

::gathalast
Nānāmūlaphalākiṇṇe, gaccha svādāya brāhmaṇā’’ti.
::

Tattha **issaro**ti tvaṃ mama puttānaṃ issaro sāmiko hutvā ete naya, apica kho panekaṃ kāraṇaṃ atthi. Etesaṃ mātā rājaputtī phalāphalatthāya pāto gatā sāyaṃ araññato āgamissati, tāya ānītāni madhuraphalāphalāni bhuñjitvā idheva ṭhāne ajjekarattiṃ vasitvā pātova dārake gahetvā gamissasi. **Tassā nhāte**ti tāya nhāpite. **Upaghāte**ti sīsamhi upasiṅghite. **Atha ne māladhārine**ti atha ne vicitrāya mālāya alaṅkate taṃ mālaṃ vahamāne. Pāḷipotthakesu pana ‘‘atha ne māladhārino’’ti likhitaṃ, tassattho na vicārito. **Nānāmūlaphalākiṇṇe**ti magge pātheyyatthāya dinnehi nānāmūlaphalāphalehi ākiṇṇe.

Jūjako āha –

::hangnum
2102\.
::

::gatha1
‘‘Na {pb:P:6.0544} vāsamabhirocāmi, gamanaṃ mayha ruccati;
::

::gathalast
Antarāyopi me assa, gacchaññeva rathesabha.
::

::hangnum
2103\.
::

::gatha1
‘‘Na hetā yācayogī naṃ, antarāyassa kāriyā;
::

::gathalast
Itthiyo mantaṃ jānanti, sabbaṃ gaṇhanti vāmato.
::

::hangnum
2104\.
::

::gatha1
‘‘Saddhāya dānaṃ dadato, māsaṃ adakkhi mātaraṃ;
::

::gathalast
Antarāyampi sā kayirā, gacchaññeva rathesabha.
::

::hangnum
2105\.
::

::gatha1
‘‘Āmantayassu te putte, mā te mātaramaddasuṃ;
::

::gathalast
Saddhāya dānaṃ dadato, evaṃ puññaṃ pavaḍḍhati.
::

::hangnum
2106\.
::

::gatha1
‘‘Āmantayassu {pb:V:7.0314}{pb:M:7.0323} te putte, mā te mātaramaddasuṃ;
::

::gathalast
Mādisassa dhanaṃ datvā, rāja saggaṃ gamissasī’’ti.
::

Tattha **na hetā yācayogī na**nti ettha **na**nti nipātamattaṃ. Idaṃ vuttaṃ hoti – mahārāja, etā itthiyo ca nāma na hi yācayogī, na yācanāya anucchavikā honti, kevalaṃ antarāyassa kāriyā dāyakānaṃ puññantarāyaṃ, yācakānañca lābhantarāyaṃ karontīti. **Itthiyo manta**nti itthī māyaṃ nāma jānanti. **Vāmato**ti sabbaṃ vāmato gaṇhanti, na dakkhiṇato. **Saddhāya dānaṃ dadato**ti kammañca phalañca saddahitvā dānaṃ dadato. **Māsa**nti mā etesaṃ mātaraṃ adakkhi. **Kayirā**ti kareyya. **Āmantayassū**ti jānāpehi, mayā saddhiṃ pesehīti vadati. **Dadato**ti dadantassa.

Vessantaro āha –

::hangnum
2107\.
::

::gatha1
‘‘Sace tvaṃ nicchase daṭṭhuṃ, mama bhariyaṃ patibbataṃ;
::

::gathalast
Ayyakassapi dassehi, jāliṃ kaṇhājinaṃ cubho.
::

::hangnum
2108\.
::

::gatha1
‘‘Ime kumāre disvāna, mañjuke piyabhāṇine;
::

::gathalast
Patīto sumano vitto, bahuṃ dassati te dhana’’nti.
::

Tattha **ayyakassā**ti mayhaṃ pituno sañjayamahārājassa dvinnaṃ kumārānaṃ ayyakassa. **Dassati te dhana**nti so rājā tuyhaṃ bahuṃ dhanaṃ dassati.

Jūjako āha –

::hangnum
2109\.
::

::gatha1
‘‘Acchedanassa bhāyāmi, rājaputta suṇohi me;
::

::gatha2
Rājadaṇḍāya maṃ dajjā, vikkiṇeyya haneyya vā;
::

::gathalast
Jino dhanañca dāse ca, gārayhassa brahmabandhuyā’’ti.
::

Tattha **acchedanassā**ti acchinditvā gahaṇassa bhāyāmi. **Rājadaṇḍāya maṃ dajjā**ti ‘‘ayaṃ brāhmaṇo {pb:V:7.0315} dārakacoro, daṇḍamassa dethā’’ti evaṃ daṇḍatthāya maṃ amaccānaṃ {pb:P:6.0545} dadeyya. **Gārayhassa brahmabandhuyā**ti kevalaṃ brāhmaṇiyāva garahitabbo bhavissāmīti.

Vessantaro {pb:M:7.0324} āha –

::hangnum
2110\.
::

::gatha1
‘‘Ime kumāre disvāna, mañjuke piyabhāṇine;
::

::gatha2
Dhamme ṭhito mahārājā, sivīnaṃ raṭṭhavaḍḍhano;
::

::gathalast
Laddhā pītisomanassaṃ, bahuṃ dassati te dhana’’nti.
::

Jūjako āha –

::hangnum
2111\.
::

::gatha1
‘‘Nāhaṃ tampi karissāmi, yaṃ maṃ tvaṃ anusāsasi;
::

::gathalast
Dārakeva ahaṃ nessaṃ, brāhmaṇyā paricārake’’ti.
::

Tattha **dārakevā**ti alaṃ mayhaṃ aññena dhanena, ahaṃ ime dārakeva attano brāhmaṇiyā paricārake nessāmīti.

Taṃ tassa pharusavacanaṃ sutvā dārakā bhītā palāyitvā piṭṭhipaṇṇasālaṃ gantvā tatopi palāyitvā gumbagahane nilīyitvā tatrāpi jūjakenāgantvā gahitā viya attānaṃ sampassamānā kampantā katthaci ṭhātuṃ asamatthā ito cito ca dhāvitvā caturassapokkharaṇitīraṃ gantvā daḷhaṃ vākacīraṃ nivāsetvā udakaṃ oruyha pokkharapattaṃ sīse ṭhapetvā udakena paṭicchannā hutvā aṭṭhaṃsu. Tamatthaṃ pakāsento satthā āha –

::hangnum
2112\.
::

::gatha1
‘‘Tato kumārā byathitā, sutvā luddassa bhāsitaṃ;
::

::gathalast
Tena tena padhāviṃsu, jālī kaṇhājinā cubho’’ti.
::

Jūjakopi kumāre adisvā bodhisattaṃ apasādesi ‘‘bho vessantara, idāneva tvaṃ mayhaṃ dārake datvā mayā ‘nāhaṃ jetuttaranagaraṃ gamissāmi, dārake mama brāhmaṇiyā paricārake nessāmī’ti vutte iṅghitasaññaṃ datvā putte palāpetvā ajānanto viya nisinno, natthi maññe lokasmiṃ tayā sadiso musāvādī’’ti. Taṃ sutvā mahāsatto pakampitacitto hutvā ‘‘dārakā palātā {pb:V:7.0316} bhavissantī’’ti cintetvā ‘‘bho brāhmaṇa, mā cintayi, ānessāmi te kumāre’’ti uṭṭhāya piṭṭhipaṇṇasālaṃ gantvā tesaṃ vanagahanaṃ paviṭṭhabhāvaṃ ñatvā {pb:P:6.0546} padavalañjānusārena pokkharaṇitīraṃ gantvā udake otiṇṇapadaṃ disvā ‘‘kumārā udakaṃ oruyha ṭhitā bhavissantī’’ti ñatvā ‘‘tāta, jālī’’ti pakkosanto imaṃ gāthādvayamāha –

::hangnum
2113\.
::

::gatha1
‘‘Ehi {pb:M:7.0325} tāta piyaputta, pūretha mama pāramiṃ;
::

::gathalast
Hadayaṃ mebhisiñcetha, karotha vacanaṃ mama.
::

::hangnum
2114\.
::

::gatha1
‘‘Yānā nāvā ca me hotha, acalā bhavasāgare;
::

::gathalast
Jātipāraṃ tarissāmi, santāressaṃ sadevaka’’nti.
::

Kumāro pitu vacanaṃ sutvā ‘‘brāhmaṇo maṃ yathāruci karotu, pitarā saddhiṃ dve kathā na kathessāmī’’ti sīsaṃ nīharitvā pokkharapattāni viyūhitvā udakā uttaritvā mahāsattassa dakkhiṇapāde nipatitvā gopphakasandhiṃ daḷhaṃ gahetvā parodi. Atha naṃ mahāsatto āha ‘‘tāta, bhaginī te kuhi’’nti. ‘‘Tāta, ime sattā nāma bhaye uppanne attānameva rakkhantī’’ti. Atha mahāsatto ‘‘puttehi me katikā katā bhavissatī’’ti ñatvā ‘‘ehi amma kaṇhe’’ti pakkosanto gāthādvayamāha –

::hangnum
2115\.
::

::gatha1
‘‘Ehi amma piyadhīti, pūretha mama pāramiṃ;
::

::gathalast
Hadayaṃ mebhisiñcetha, karotha vacanaṃ mama.
::

::hangnum
2116\.
::

::gatha1
‘‘Yānā nāvā ca me hotha, acalā bhavasāgare;
::

::gathalast
Jātipāraṃ tarissāmi, uddharissaṃ sadevaka’’nti.
::

Sāpi ‘‘pitarā saddhiṃ dve kathā na kathessāmī’’ti tatheva udakā uttaritvā mahāsattassa vāmapāde nipatitvā gopphakasandhiṃ daḷhaṃ gahetvā parodi. Tesaṃ assūni mahāsattassa phullapadumavaṇṇe pādapiṭṭhe patanti. Tassa assūni tesaṃ suvaṇṇaphalakasadisāya piṭṭhiyā patanti. Atha mahāsatto kumāre uṭṭhāpetvā assāsetvā ‘‘tāta, jāli kiṃ tvaṃ mama dānavittakabhāvaṃ na jānāsi, ajjhāsayaṃ me, tāta, matthakaṃ pāpehī’’ti vatvā goṇe agghāpento viya tattheva ṭhito kumāre agghāpesi. So kira puttaṃ āmantetvā āha ‘‘tāta, jāli {pb:V:7.0317} tvaṃ bhujisso hotukāmo brāhmaṇassa nikkhasahassaṃ {pb:P:6.0547} datvā bhujisso bhaveyyāsi, bhaginī kho pana te uttamarūpadharā, koci nīcajātiko brāhmaṇassa kiñcideva dhanaṃ datvā tava bhaginiṃ bhujissaṃ katvā jātisambhedaṃ kareyya, aññatraraññā sabbasatadāyako nāma natthi, tasmā bhaginī te bhujissā hotukāmā {pb:M:7.0326} brāhmaṇassa dāsasataṃ dāsīsataṃ hatthisataṃ assasataṃ usabhasataṃ nikkhasatanti evaṃ sabbasatāni datvā bhujissā hotū’’ti evaṃ kumāre agghāpetvā samassāsetvā assamapadaṃ gantvā kamaṇḍalunā udakaṃ gahetvā ‘‘ehi vata, bho brāhmaṇā’’ti āmantetvā sabbaññutaññāṇassa paccayo hotūti patthanaṃ katvā udakaṃ pātetvā ‘‘ambho brāhmaṇa, puttehi me sataguṇena sahassaguṇena satasahassaguṇena sabbaññutaññāṇameva piyatara’’nti pathaviṃ unnādento brāhmaṇassa piyaputtadānaṃ adāsi. Tamatthaṃ pakāsento satthā āha –

::hangnum
2117\.
::

::gatha1
‘‘Tato kumāre ādāya, jāliṃ kaṇhājinaṃ cubho;
::

::gathalast
Brāhmaṇassa adā dānaṃ, sivīnaṃ raṭṭhavaḍḍhano.
::

::hangnum
2118\.
::

::gatha1
‘‘Tato kumāre ādāya, jāliṃ kaṇhājinaṃ cubho;
::

::gathalast
Brāhmaṇassa adā vitto, puttake dānamuttamaṃ.
::

::hangnum
2119\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Yaṃ kumāre padinnamhi, medanī sampakampatha.
::

::hangnum
2120\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gatha2
Yaṃ pañjalikato rājā, kumāre sukhavacchite;
::

::gathalast
Brāhmaṇassa adā dānaṃ, sivīnaṃ raṭṭhavaḍḍhano’’ti.
::

Tattha **vitto**ti pītisomanassajāto hutvā. **Tadāsi yaṃ bhiṃsanaka**nti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi, sāgaro saṅkhubhi. Sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi. Sakko devarājā apphoṭesi, mahābrahmā sādhukāramadāsi. Yāva brahmalokā ekakolāhalaṃ ahosi. Pathavisaddena devo gajjanto khaṇikavassaṃ vassi, akālavijjulatā nicchariṃsu. Himavantavāsino sīhādayo sakalahimavantaṃ ekaninnādaṃ kariṃsūti evarūpaṃ bhiṃsanakaṃ ahosi. Pāḷiyaṃ pana ‘‘medanī sampakampathā’’ti ettakameva vuttaṃ{pb:V:7.0318}. **Ya**nti yadā. **Sukhavacchite**ti sukhavasite sukhasaṃvaḍḍhite. **Adā dāna**nti ambho brāhmaṇa, puttehi me sataguṇena sahassaguṇena {pb:M:7.0327} satasahassaguṇena sabbaññutaññāṇameva piyataranti tassatthāya adāsi.

Mahāsatto {pb:P:6.0548} dānaṃ datvā ‘‘sudinnaṃ vata me dāna’’nti pītiṃ uppādetvā kumāre olokentova aṭṭhāsi. Jūjakopi vanagumbaṃ pavisitvā valliṃ dantehi chinditvā ādāya kumārassa dakkhiṇahatthaṃ kumārikāya vāmahatthena saddhiṃ ekato bandhitvā tameva vallikoṭiṃ gahetvā pothayamāno pāyāsi. Tamatthaṃ pakāsento satthā āha –

::hangnum
2121\.
::

::gatha1
‘‘Tato so brāhmaṇo luddo, lataṃ dantehi chindiya;
::

::gathalast
Latāya hatthe bandhitvā, latāya anumajjatha.
::

::hangnum
2122\.
::

::gatha1
‘‘Tato so rajjumādāya, daṇḍañcādāya brāhmaṇo;
::

::gathalast
Ākoṭayanto te neti, sivirājassa pekkhato’’ti.
::

Tattha **sivirājassā**ti vessantarassa.

Tesaṃ pahaṭapahaṭaṭṭhāne chavi chijjati, lohitaṃ paggharati. Paharaṇakāle aññamaññassa piṭṭhiṃ dadanti. Athekasmiṃ visamaṭṭhāne brāhmaṇo pakkhalitvā pati. Kumārānaṃ muduhatthehi baddhavalli gaḷitvā gatā. Te rodamānā palāyitvā mahāsattassa santikaṃ āgamaṃsu. Tamatthaṃ pakāsento satthā āha –

::hangnum
2123\.
::

::gatha1
‘‘Tato kumārā pakkāmuṃ, brāhmaṇassa pamuñciya;
::

::gathalast
Assupuṇṇehi nettehi, pitaraṃ so udikkhati.
::

::hangnum
2124\.
::

::gatha1
‘‘Vedhamassatthapattaṃva, pitu pādāni vandati;
::

::gathalast
Pitu pādāni vanditvā, idaṃ vacanamabravi.
::

::hangnum
2125\.
::

::gatha1
‘‘Ammā ca tāta nikkhantā, tvañca no tāta dassasi;
::

::gathalast
Yāva ammampi passemu, atha no tāta dassasi.
::

::hangnum
2126\.
::

::gatha1
‘‘Ammā {pb:V:7.0319} ca tāta nikkhantā, tvañca no tāta dassasi;
::

::gatha2
Mā no tvaṃ tāta adadā, yāva ammāpi etu no;
::

::gathalast
Tadāyaṃ brāhmaṇo kāmaṃ, vikkiṇātu hanātu vā.
::

::hangnum
2127\.
::

::gatha1
‘‘Balaṅkapādo {pb:M:7.0328} andhanakho, atho ovaddhapiṇḍiko;
::

::gathalast
Dīghuttaroṭṭho capalo, kaḷāro bhagganāsako.
::

::hangnum
2128\.
::

::gatha1
‘‘Kumbhodaro bhaggapiṭṭhi, atho visamacakkhuko;
::

::gathalast
Lohamassu haritakeso, valīnaṃ tilakāhato.
::

::hangnum
2129\.
::

::gatha1
‘‘Piṅgalo ca vinato ca, vikaṭo ca brahā kharo;
::

::gathalast
Ajināni ca sannaddho, amanusso bhayānako.
::

::hangnum
2130\.
::

::gatha1
‘‘Manusso {pb:P:6.0549} udāhu yakkho, maṃsalohitabhojano;
::

::gathalast
Gāmā araññamāgamma, dhanaṃ taṃ tāta yācati.
::

::hangnum
2131\.
::

::gatha1
‘‘Nīyamāne pisācena, kiṃ nu tāta udikkhasi;
::

::gathalast
Asmā nūna te hadayaṃ, āyasaṃ daḷhabandhanaṃ.
::

::hangnum
2132\.
::

::gatha1
‘‘Yo no baddhe na jānāsi, brāhmaṇena dhanesinā;
::

::gathalast
Accāyikena luddena, yo no gāvova sumbhati.
::

::hangnum
2133\.
::

::gatha1
‘‘Idheva acchataṃ kaṇhā, na sā jānāti kismiñci;
::

::gathalast
Migīva khirasammattā, yūthā hīnā pakandatī’’ti.
::

Tattha **udikkhatī**ti so pitu santikaṃ gantvā kampamāno oloketi. **Vedha**nti vedhamāno. **Tvañca no tāta, dassasī**ti tvañca amhe tāya anāgatāya eva brāhmaṇassa dadāsi, evaṃ mā kari, adhivāsehi tvaṃ tāva. Yāva ammaṃ passemu, atha no tāya diṭṭhakāle tvaṃ puna dassasi. **Vikkiṇātu hanātu vā**ti tāta, ammāya āgatakāle esa amhe vikkiṇātu vā hanatu {pb:V:7.0320} vā. Yaṃ icchati, taṃ karotu. Apica kho panesa kakkhaḷo pharuso, aṭṭhārasahi purisadosehi samannāgatoti aṭṭhārasa purisadose kathesi.

Tattha **balaṅkapādo**ti patthaṭapādo. **Andhanakho**ti pūtinakho. **Ovaddhapiṇḍiko**ti heṭṭhāgalitapiṇḍikamaṃso. **Dīghuttaroṭṭho**ti mukhaṃ pidahitvā ṭhitena dīghena uttaroṭṭhena samannāgato. **Capalo**ti paggharitalālo. **Kaḷāro**ti sūkaradāṭhāhi viya nikkhantadantehi samannāgato{pb:M:7.0329}. **Bhagganāsako**ti bhaggāya visamāya nāsāya samannāgato. **Lohamassū**ti tambalohavaṇṇamassu. **Haritakeso**ti suvaṇṇavaṇṇavirūḷhakeso. **Valīna**nti sarīracammamassa valiggahitaṃ. **Tilakāhato**ti kāḷatilakehi parikiṇṇo. **Piṅgalo**ti nibbiddhapiṅgalo biḷārakkhisadisehi akkhīhi samannāgato. **Vinato**ti kaṭiyaṃ piṭṭhiyaṃ khandheti tīsu ṭhānesu vaṅko. **Vikaṭo**ti vikaṭapādo. ‘‘Abaddhasandhī’’tipi vuttaṃ, ‘‘kaṭakaṭā’’ti viravantehi aṭṭhisandhīhi samannāgato. **Brahā**ti dīgho. **Amanusso**ti na manusso, manussavesena vicarantopi yakkho esa. **Bhayānako**ti ativiya bhiṃsanako.

**Manusso udāhu yakkho**ti tāta, sace koci imaṃ brāhmaṇaṃ disvā evaṃ puccheyya ‘‘manussoyaṃ brāhmaṇo, udāhu yakkho’’ti. ‘‘Na manusso, atha kho maṃsalohitabhojano yakkho’’ti vattuṃ yuttaṃ. **Dhanaṃ taṃ tāta yācatī**ti tāta, esa amhākaṃ maṃsaṃ khāditukāmo tumhe puttadhanaṃ yācati. **Udikkhasī**ti ajjhupekkhasi. **Asmā nūna te hadaya**nti tāta, mātāpitūnaṃ hadayaṃ nāma puttesu mudukaṃ hoti, puttānaṃ dukkhaṃ na sahati, tvaṃ ajānanto viya acchasi, tava pana hadayaṃ pāsāṇo viya maññe, atha vā **āyasaṃ daḷhabandhanaṃ.**  Tena amhākaṃ evarūpe dukkhe uppanne na rujati.

**Na jānāsī**ti ajānanto viya acchasi. **Accāyikena luddenā**ti ativiya luddena pamāṇātikkantena. **Yo no**ti brāhmaṇena no amhe kaniṭṭhabhātike baddhe bandhite yo tvaṃ na jānāsi. **Sumbhatī**ti potheti. **Idheva acchata**nti {pb:P:6.0550} tāta, ayaṃ kaṇhājinā kiñci dukkhaṃ na jānāti. Yathā nāma khīrasammattā migapotikā yūthā parihīnā mātaraṃ apassantī khīratthāya kandati, evaṃ ammaṃ apassantī kanditvā sussitvā marissati, tasmā maṃyeva brāhmaṇassa dehi, ahaṃ gamissāmi, ayaṃ kaṇhājinā idheva hotūti.

Evaṃ {pb:V:7.0321} vuttepi mahāsatto na kiñci katheti. Tato kumāro mātāpitaro ārabbha paridevanto āha –

::hangnum
2134\.
::

::gatha1
‘‘Na me idaṃ tathā dukkhaṃ, labbhā hi pumunā idaṃ;
::

::gathalast
Yañca ammaṃ na passāmi, taṃ me dukkhataraṃ ito.
::

::hangnum
2135\.
::

::gatha1
‘‘Na {pb:M:7.0330} me idaṃ tathā dukkhaṃ, labbhā hi pumunā idaṃ;
::

::gathalast
Yañca tātaṃ na passāmi, taṃ me dukkhataraṃ ito.
::

::hangnum
2136\.
::

::gatha1
‘‘Sā nūna kapaṇā ammā, cirarattāya rucchati;
::

::gathalast
Kaṇhājinaṃ apassantī, kumāriṃ cārudassaniṃ.
::

::hangnum
2137\.
::

::gatha1
‘‘So nūna kapaṇo tāto, cirarattāya rucchati;
::

::gathalast
Kaṇhājinaṃ apassanto, kumāriṃ cārudassaniṃ.
::

::hangnum
2138\.
::

::gatha1
‘‘Sā nūna kapaṇā ammā, ciraṃ rucchati assame;
::

::gathalast
Kaṇhājinaṃ apassantī, kumāriṃ cārudassaniṃ.
::

::hangnum
2139\.
::

::gatha1
‘‘So nūna kapaṇo tāto, ciraṃ rucchati assame;
::

::gathalast
Kaṇhājinaṃ apassanto, kumāriṃ cārudassaniṃ.
::

::hangnum
2140\.
::

::gatha1
‘‘Sā nūna kapaṇā ammā, cirarattāya rucchati;
::

::gathalast
Aḍḍharatte va ratte vā, nadīva avasucchati.
::

::hangnum
2141\.
::

::gatha1
‘‘So nūna kapaṇo tāto, cirarattāya rucchati;
::

::gathalast
Aḍḍharatte va ratte vā, nadīva avasucchati.
::

::hangnum
2142\.
::

::gatha1
‘‘Ime te jambukā rukkhā, vedisā sinduvārakā;
::

::gathalast
Vividhāni rukkhajātāni, tāni ajja jahāmase.
::

::hangnum
2143\.
::

::gatha1
‘‘Assatthā {pb:V:7.0322} panasā ceme, nigrodhā ca kapitthanā;
::

::gathalast
Vividhāni phalajātāni, tāni ajja jahāmase.
::

::hangnum
2144\.
::

::gatha1
‘‘Ime tiṭṭhanti ārāmā, ayaṃ sītūdakā nadī;
::

::gathalast
Yatthassu pubbe kīḷāma, tāni ajja jahāmase.
::

::hangnum
2145\.
::

::gatha1
‘‘Vividhāni pupphajātāni, asmiṃ uparipabbate;
::

::gathalast
Yānassu pubbe dhārema, tāni ajja jahāmase.
::

::hangnum
2146\.
::

::gatha1
‘‘Vividhāni phalajātāni, asmiṃ uparipabbate;
::

::gathalast
Yānassu pubbe bhuñjāma, tāni ajja jahāmase.
::

::hangnum
2147\.
::

::gatha1
‘‘Ime no hatthikā assā, balibaddā ca no ime;
::

::gathalast
Yehissu pubbe kīḷāma, tāni ajja jahāmase’’ti.
::

Tattha {pb:P:6.0551}{pb:M:7.0331} **pumunā**ti bhave vicarantena purisena. **Labbhā**ti labhitabbaṃ. **Taṃ me dukkhataraṃ ito**ti yaṃ me ammaṃ passituṃ alabhantassa dukkhaṃ, taṃ ito pothanadukkhato sataguṇena sahassaguṇena satasahassaguṇena dukkhataraṃ. **Rucchatī**ti rodissati. **Aḍḍharatte va ratte vā**ti aḍḍharatte vā sakalaratte vā amhe saritvā ciraṃ rodissati. **Avasucchatī**ti appodakā kunnadī avasussati. Yathā sā khippameva sussati, evaṃ aruṇe uggacchanteyeva sussitvā marissatīti adhippāyenevamāha. **Vedisā**ti olambanasākhā. **Tānī**ti yesaṃ no mūlapupphaphalāni gaṇhantehi ciraṃ kīḷitaṃ, tāni ajja ubhopi mayaṃ jahāma. **Hatthikā**ti tātena amhākaṃ kīḷanatthāya katā hatthikā.

Taṃ evaṃ paridevamānameva saddhiṃ bhaginiyā jūjako āgantvā pothento gahetvā pakkāmi. Tamatthaṃ pakāsento satthā āha –

::hangnum
2148\.
::

::gatha1
‘‘Nīyamānā kumārā te, pitaraṃ etadabravuṃ;
::

::gathalast
Ammaṃ ārogyaṃ vajjāsi, tvañca tāta sukhī bhava.
::

::hangnum
2149\.
::

::gatha1
‘‘Ime {pb:V:7.0323} no hatthikā assā, balibaddā ca no ime;
::

::gathalast
Tāni ammāya dajjesi, sokaṃ tehi vinessati.
::

::hangnum
2150\.
::

::gatha1
‘‘Ime no hatthikā assā, balibaddā ca no ime;
::

::gathalast
Tāni ammā udikkhantī, sokaṃ paṭivinessatī’’ti.
::

Tadā bodhisattassa putte ārabbha balavasoko uppajji, hadayamaṃsaṃ uṇhaṃ ahosi. So kesarasīhena gahitamattavāraṇo viya rāhumukhaṃ paviṭṭhacando viya ca kampamāno sakabhāvena saṇṭhātuṃ asakkonto assupuṇṇehi nettehi paṇṇasālaṃ pavisitvā kalunaṃ paridevi. Tamatthaṃ pakāsento satthā āha –

::hangnum
2151\.
::

::gatha1
‘‘Tato vessantaro rājā, dānaṃ datvāna khattiyo;
::

::gathalast
Paṇṇasālaṃ pavisitvā, kalunaṃ paridevayī’’ti.
::

Tato parā mahāsattassa vilāpagāthā honti –

::hangnum
2152\.
::

::gatha1
‘‘Kaṃ nvajja chātā tasitā, uparucchanti dārakā;
::

::gathalast
Sāyaṃ saṃvesanākāle, ko ne dassati bhojanaṃ.
::

::hangnum
2153\.
::

::gatha1
‘‘Kaṃ {pb:M:7.0332} nvajja chātā tasitā, uparucchanti dārakā;
::

::gathalast
Sāyaṃ saṃvesanākāle, ‘ammā chātamha detha no’.
::

::hangnum
2154\.
::

::gatha1
‘‘Kathaṃ {pb:P:6.0552} nu pathaṃ gacchanti, pattikā anupāhanā;
::

::gathalast
Santā sūnehi pādehi, ko ne hatthe gahessati.
::

::hangnum
2155\.
::

::gatha1
‘‘Kathaṃ nu so na lajjeyya, sammukhā paharaṃ mama;
::

::gathalast
Adūsakānaṃ puttānaṃ, alajjī vata brāhmaṇo.
::

::hangnum
2156\.
::

::gatha1
‘‘Yopi me dāsidāsassa, añño vā pana pesiyo;
::

::gathalast
Tassāpi suvihīnassa, ko lajjī paharissati.
::

::hangnum
2157\.
::

::gatha1
‘‘Vārijasseva {pb:V:7.0324} me sato, baddhassa kumināmukhe;
::

::gathalast
Akkosati paharati, piye putte apassato’’ti.
::

Tattha **kaṃ nvajjā**ti kaṃ nu ajja. **Uparucchantī**ti saṭṭhiyojanamaggaṃ gantvā uparodissanti. **Saṃvesanākāle**ti mahājanassa parivesanākāle. **Kone dassatī**ti ko nesaṃ bhojanaṃ dassati. **Kathaṃ nu pathaṃ gacchantī**ti kathaṃ nu saṭṭhiyojanamaggaṃ gamissanti. **Pattikā**ti hatthiyānādīhi virahitā. **Anupāhanā**ti upāhanamattenapi viyuttā sukhumālapādā. **Gahessatī**ti kilamathavinodanatthāya ko gaṇhissati. **Dāsidāsassā**ti dāsiyā dāso assa. **Añño vā pana pesiyo**ti tassapi dāso, tassapi dāsoti evaṃ dāsapatidāsaparamparāya ‘‘yo mayhaṃ catuttho pesiyo pesanakārako assa, tassa evaṃ suvihīnassapi ayaṃ vessantarassa dāsapatidāso’’ti ñatvā. **Ko lajjī**ti ko lajjāsampanno pahareyya, yuttaṃ nu kho tassa nillajjassa mama putte paharitunti. **Vārijassevā**ti kumināmukhe baddhassa macchasseva sato mama. **Apassato**ti **a**-kāro nipātamatto, passantasseva piyaputte akkosati ceva paharati ca, aho vata dāruṇoti.

Athassa kumāresu sinehena evaṃ parivitakko udapādi ‘‘ayaṃ brāhmaṇo mama putte ativiya viheṭheti, sokaṃ sandhāretuṃ na sakkomi, brāhmaṇaṃ anubandhitvā jīvitakkhayaṃ pāpetvā ānessāmi te kumāre’’ti{pb:M:7.0333}. Tato ‘‘aṭṭhānametaṃ kumārānaṃ pīḷanaṃ atidukkhanti dānaṃ datvā pacchānutappaṃ nāma sataṃ dhammo na hotī’’ti cintesi. Tadatthajotanā imā dve parivitakkagāthā nāma honti –

::hangnum
2158\.
::

::gatha1
‘‘Adu cāpaṃ gahetvāna, khaggaṃ bandhiya vāmato;
::

::gathalast
Ānessāmi sake putte, puttānañhi vadho dukho.
::

::hangnum
2159\.
::

::gatha1
‘‘Aṭṭhānametaṃ dukkharūpaṃ, yaṃ kumārā vihaññare;
::

::gathalast
Satañca dhammamaññāya, ko datvā anutappatī’’ti.
::

Tattha **sata**nti pubbabodhisattānaṃ paveṇidhammaṃ.

So kira tasmiṃ khaṇe bodhisattānaṃ paveṇiṃ anussari. Tato ‘‘sabbabodhisattānaṃ dhanapariccāgaṃ{pb:V:7.0325}, aṅgapariccāgaṃ{pb:P:6.0553}, puttapariccāgaṃ, bhariyapariccāgaṃ, jīvitapariccāganti ime pañca mahāpariccāge apariccajitvā buddhabhūtapubbo nāma natthi. Ahampi tesaṃ abbhantaro homi, mayāpi piyaputtadhītaro adatvā na sakkā buddhena bhavitu’’nti cintetvā ‘‘kiṃ tvaṃ vessantara paresaṃ dāsatthāya dinnaputtānaṃ dukkhabhāvaṃ na jānāsi, yena brāhmaṇaṃ anubandhitvā jīvitakkhayaṃ pāpessāmīti saññaṃ uppādesi, dānaṃ datvā pacchānutappo nāma tava nānurūpo’’ti evaṃ attānaṃ paribhāsitvā ‘‘sacepi eso kumāre māressati, dinnakālato paṭṭhāya mama na kiñci hotī’’ti daḷhasamādānaṃ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi. Jūjakopi bodhisattassa sammukhe kumāre pothetvā neti. Tato kumāro vilapanto āha –

::hangnum
2160\.
::

::gatha1
‘‘Saccaṃ kirevamāhaṃsu, narā ekacciyā idha;
::

::gathalast
Yassa natthi sakā mātā, yathā natthi tatheva so.
::

::hangnum
2161\.
::

::gatha1
‘‘Ehi kaṇhe marissāma, natthattho jīvitena no;
::

::gatha2
Dinnamhāti janindena, brāhmaṇassa dhanesino;
::

::gathalast
Accāyikassa luddassa, yo no gāvova sumbhati.
::

::hangnum
2162\.
::

::gatha1
‘‘Ime te jambukā rukkhā, vedisā sinduvārakā;
::

::gathalast
Vividhāni rukkhajātāni, tāni kaṇhe jahāmase.
::

::hangnum
2163\.
::

::gatha1
‘‘Assatthā {pb:M:7.0334} panasā ceme, nigrodhā ca kapitthanā;
::

::gathalast
Vividhāni phalajātāni, tāni kaṇhe jahāmase.
::

::hangnum
2164\.
::

::gatha1
‘‘Ime tiṭṭhanti ārāmā, ayaṃ sītūdakā nadī;
::

::gathalast
Yatthassu pubbe kīḷāma, tāni kaṇhe jahāmase.
::

::hangnum
2165\.
::

::gatha1
‘‘Vividhāni pupphajātāni, asmiṃ uparipabbate;
::

::gathalast
Yānassu pubbe dhārema, tāni kaṇhe jahāmase.
::

::hangnum
2166\.
::

::gatha1
‘‘Vividhāni {pb:V:7.0326} phalajātāni, asmiṃ uparipabbate;
::

::gathalast
Yānassu pubbe bhuñjāma, tāni kaṇhe jahāmase.
::

::hangnum
2167\.
::

::gatha1
‘‘Ime no hatthikā assā, balibaddā ca no ime;
::

::gathalast
Yehissu pubbe kīḷāma, tāni kaṇhe jahāmase’’ti.
::

Tattha **yassā**ti yassa santike sakā mātā natthi. Pitā atthi, yathā natthiyeva.

Puna brāhmaṇo ekasmiṃ visamaṭṭhāne pakkhalitvā pati. Tesaṃ hatthato bandhanavalli muccitvā gatā. Te pahaṭakukkuṭā viya kampantā palāyitvā ekavegeneva pitu santikaṃ āgamiṃsu. Tamatthaṃ pakāsento satthā āha –

::hangnum
2168\.
::

::gatha1
‘‘Nīyamānā kumārā te, brāhmaṇassa pamuñciya;
::

::gathalast
Tena tena padhāviṃsu, jālī kaṇhājinā cubho’’ti.
::

Tattha {pb:P:6.0554} **tena tenā**ti tena muttakhaṇena yena disābhāgena tesaṃ pitā atthi, tena padhāviṃsu, padhāvitvā pitu santikaññeva āgamiṃsūti attho.

Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ‘‘ativiya palāyituṃ chekā tumhe’’ti hatthe bandhitvā puna nesi. Tamatthaṃ pakāsento satthā āha –

::hangnum
2169\.
::

::gatha1
‘‘Tato {pb:M:7.0335} so rajjumādāya, daṇḍañcādāya brāhmaṇo;
::

::gathalast
Ākoṭayanto te neti, sivirājassa pekkhato’’ti.
::

Evaṃ nīyamānesu kaṇhājinā nivattitvā olokentī pitarā saddhiṃ sallapi. Tamatthaṃ pakāsento satthā āha –

::hangnum
2170\.
::

::gatha1
‘‘Taṃ taṃ kaṇhājināvoca, ayaṃ maṃ tāta brāhmaṇo;
::

::gathalast
Laṭṭhiyā paṭikoṭeti, ghare jātaṃva dāsiyaṃ.
::

::hangnum
2171\.
::

::gatha1
‘‘Na {pb:V:7.0327} cāyaṃ brāhmaṇo tāta, dhammikā honti brāhmaṇā;
::

::gatha2
Yakkho brāhmaṇavaṇṇena, khādituṃ tāta neti no;
::

::gathalast
Nīyamāne pisācena, kiṃ nu tāta udikkhasī’’ti.
::

Tattha **ta**nti taṃ passamānaṃ nisinnaṃ pitaraṃ sivirājānaṃ. **Dāsiya**nti dāsikaṃ. **Khāditu**nti khādanatthāya ayaṃ no giridvāraṃ asampatteyeva ubhohi cakkhūhi rattalohitabinduṃ paggharantehi khādissāmīti neti, tvañca khādituṃ vā pacituṃ vā nīyamāne kiṃ amhe udikkhasi, sabbadā sukhito hohīti paridevi.

Daharakumārikāya vilapantiyā kampamānāya gacchantiyā mahāsattassa balavasoko uppajji, hadayavatthu uṇhaṃ ahosi. Nāsikāya appahontiyā mukhena uṇhe assāsapassāse vissajjesi. Assūni lohitabindūni hutvā nettehi nikkhamiṃsu. So ‘‘idaṃ evarūpaṃ dukkhaṃ sinehadosena jātaṃ, na aññena kāraṇena. Sinehaṃ akatvā majjhatteneva bhavitabba’’nti tathārūpaṃ sokaṃ attano ñāṇabalena vinodetvā pakatinisinnākāreneva nisīdi. Giridvāraṃ asampattāyeva kumārikā vilapantī agamāsi.

::hangnum
2172\.
::

::gatha1
‘‘Ime no pādakā dukkhā, dīgho caddhā suduggamo;
::

::gathalast
Nīce colambate sūriyo, brāhmaṇo ca dhāreti no.
::

::hangnum
2173\.
::

::gatha1
‘‘Okandāmase {pb:P:6.0555} bhūtāni, pabbatāni vanāni ca;
::

::gathalast
Sarassa sirasā vandāma, supatitthe ca āpake.
::

::hangnum
2174\.
::

::gatha1
‘‘Tiṇalatāni osadhyo, pabbatāni vanāni ca;
::

::gathalast
Ammaṃ ārogyaṃ vajjātha, ayaṃ no neti brāhmaṇo.
::

::hangnum
2175\.
::

::gatha1
‘‘Vajjantu {pb:M:7.0336} bhonto ammañca, maddiṃ asmāka mātaraṃ;
::

::gathalast
Sace anupatitukāmāsi, khippaṃ anupatiyāsi no.
::

::hangnum
2176\.
::

::gatha1
‘‘Ayaṃ ekapadī eti, ujuṃ gacchati assamaṃ;
::

::gathalast
Tamevānupateyyāsi, api passesi ne lahuṃ.
::

::hangnum
2177\.
::

::gatha1
‘‘Aho {pb:V:7.0328} vata re jaṭinī, vanamūlaphalahārike;
::

::gathalast
Suññaṃ disvāna assamaṃ, taṃ te dukkhaṃ bhavissati.
::

::hangnum
2178\.
::

::gatha1
‘‘Ativelaṃ nu ammāya, uñchā laddho anappako;
::

::gathalast
Yā no baddhe na jānāsi, brāhmaṇena dhanesinā.
::

::hangnum
2179\.
::

::gatha1
‘‘Accāyikena luddena, yo no gāvova sumbhati;
::

::gathalast
Apajja ammaṃ passemu, sāyaṃ uñchāto āgataṃ.
::

::hangnum
2180\.
::

::gatha1
‘‘Dajjā ammā brāhmaṇassa, phalaṃ khuddena missitaṃ;
::

::gathalast
Tadāyaṃ asito dhāto, na bāḷhaṃ dhārayeyya no.
::

::hangnum
2181\.
::

::gatha1
‘‘Sūnā ca vata no pādā, bāḷhaṃ dhāreti brāhmaṇo;
::

::gathalast
Iti tattha vilapiṃsu, kumārā mātugiddhino’’ti.
::

Tattha **pādakā**ti khuddakapādā. **Okandāmase**ti avakandāma, apacitiṃ nīcavuttiṃ dassentā jānāpema. **Sarassā**ti imassa padumasarassa pariggāhakāneva nāgakulāni sirasā vandāma. **Supatitthe ca āpake**ti supatitthāya nadiyā adhivatthā devatāpi vandāma. **Tiṇalatānī**ti tiṇāni ca olambakalatāyo ca. **Osadhyo**ti osadhiyo. Sabbattha adhivatthā devatā sandhāyevamāha. **Anupatitukāmāsī**ti sacepi sā amhākaṃ padānupadaṃ āgantukāmāsi. **Api passesi ne lahu**nti api nāma etāya ekapadiyā anupatamānā puttake te lahuṃ passeyyāsīti evaṃ taṃ vadeyyāthāti. **Jaṭinī**ti baddhajaṭaṃ ārabbha mātaraṃ parammukhālapanena ālapantī āha. **Ativela**nti pamāṇātikkantaṃ katvā. **Uñchā**ti uñchācariyāya{pb:M:7.0337}. **Phala**nti vanamūlaphalāphalaṃ. **Khuddena missita**nti khuddakamadhunā missitaṃ. **Asito**ti asitāsano paribhuttaphalo. **Dhāto**ti suhito. **Na bāḷhaṃ dhārayeyya no**ti na no bāḷhaṃ vegena nayeyya. **Mātugiddhino**ti mātari giddhena samannāgatā balavasinehā evaṃ vilaviṃsūti.

::centre
Dārakapabbavaṇṇanā niṭṭhitā.
::

#### Maddīpabbavaṇṇanā

Yaṃ {pb:V:7.0329}{pb:P:6.0556} pana taṃ raññā pathaviṃ unnādetvā brāhmaṇassa piyaputtesu dinnesu yāva brahmalokā ekakolāhalaṃ jātaṃ, tenapi bhijjamānahadayā viya himavantavāsino devā tesaṃ brāhmaṇena niyamānānaṃ taṃ vilāpaṃ sutvā mantayiṃsu ‘‘sace maddī kālasseva assamaṃ āgamissati, tattha puttake adisvā vessantaraṃ pucchitvā brāhmaṇassa dinnabhāvaṃ sutvā balavasinehena padānupadaṃ dhāvitvā mahantaṃ dukkhaṃ anubhaveyyā’’ti. Atha te tayo devaputte ‘‘tumhe sīhabyagghadīpivese nimminitvā deviyā āgamanamaggaṃ sannirumbhitvā yāciyamānāpi yāva sūriyatthaṅgamanā maggaṃ adatvā yathā candālokena assamaṃ pavisissati, evamassā sīhādīnampi aviheṭhanatthāya ārakkhaṃ susaṃvihitaṃ kareyyāthā’’ti āṇāpesuṃ. Tamatthaṃ pakāsento satthā āha –

::hangnum
2182\.
::

::gatha1
‘‘Tesaṃ lālappitaṃ sutvā, tayo vāḷā vane migā;
::

::gathalast
Sīho byaggho ca dīpi ca, idaṃ vacanamabravuṃ.
::

::hangnum
2183\.
::

::gatha1
‘‘Mā heva no rājaputtī, sāyaṃ uñchāto āgamā;
::

::gathalast
Mā hevamhāka nibbhoge, heṭhayittha vane migā.
::

::hangnum
2184\.
::

::gatha1
‘‘Sīho ce naṃ viheṭheyya, byaggho dīpi ca lakkhaṇaṃ;
::

::gatha2
Neva jālīkumārassa, kuto kaṇhājinā siyā;
::

::gathalast
Ubhayeneva jīyetha, patiṃ putte ca lakkhaṇā’’ti.
::

Tattha {pb:M:7.0338} **idaṃ vacanamabravu**nti ‘‘tumhe tayo janā sīho ca byaggho ca dīpi cāti evaṃ tayo vāḷā vane migā hothā’’ti idaṃ tā devatā tayo devaputte vacanamabravuṃ. **Mā heva no**ti maddī rājaputtī uñchāto sāyaṃ mā āgami, candālokena sāyaṃ āgacchatūti vadanti. **Mā hevamhāka nibbhoge**ti amhākaṃ nibbhoge vijite vanaghaṭāyaṃ mā naṃ kocipi vane vāḷamigo viheṭhesi. Na yathā viheṭheti, evamassā ārakkhaṃ gaṇhathāti vadanti. **Sīho ce na**nti sace hi taṃ anārakkhaṃ sīhādīsu koci viheṭheyya, athassā jīvitakkhayaṃ pattāya neva jālikumāro assa, kuto kaṇhājinā siyā. Evaṃ sā lakkhaṇasampannā **ubhayeneva jīyetha patiṃ putte cā**ti dvīhi koṭṭhāsehi jīyetheva, tasmā susaṃvihitamassā ārakkhaṃ karothāti.

Atha {pb:V:7.0330} te tayo devaputtā ‘‘sādhū’’ti tāsaṃ devatānaṃ taṃ vacanaṃ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṃsu. Maddīpi kho ‘‘ajja mayā dussupino {pb:P:6.0557} diṭṭho, kālasseva mūlaphalāphalaṃ gahetvā assamaṃ gamissāmī’’ti kampamānā mūlaphalāphalāni upadhāresi. Athassā hatthato khaṇitti pati, tathā aṃsato uggīvañca pati, dakkhiṇakkhica phandati, phalino rukkhā aphalā viya aphalā ca phalino viya khāyiṃsu, dasa disā na paññāyiṃsu. Sā ‘‘kiṃ nu kho idaṃ, pubbe abhūtapubbaṃ ajja me hoti, kiṃ bhavissati, mayhaṃ vā antarāyo bhavissati, mama puttānaṃ vā, udāhu vessantarassā’’ti cintetvā āha –

::hangnum
2185\.
::

::gatha1
‘‘Khaṇittikaṃ me patitaṃ, dakkhiṇakkhi ca phandati;
::

::gathalast
Aphalā phalino rukkhā, sabbā muyhanti me disā’’ti.
::

Evaṃ sā paridevantī pakkāmi.

::hangnum
2186\.
::

::gatha1
‘‘Tassā sāyanhakālasmiṃ, assamāgamanaṃ pati;
::

::gathalast
Atthaṅgatamhi sūriye, vāḷā panthe upaṭṭhahuṃ.
::

::hangnum
2187\.
::

::gatha1
‘‘Nīce colambate sūriyo, dūre ca vata assamo;
::

::gathalast
Yañca nesaṃ ito hassaṃ, taṃ te bhuñjeyyu bhojanaṃ.
::

::hangnum
2188\.
::

::gatha1
‘‘So {pb:M:7.0339} nūna khattiyo eko, paṇṇasālāya acchati;
::

::gathalast
Tosento dārake chāte, mamaṃ disvā anāyatiṃ.
::

::hangnum
2189\.
::

::gatha1
‘‘Te nūna puttakā mayhaṃ, kapaṇāya varākiyā;
::

::gathalast
Sāyaṃ saṃvesanākāle, khīrapītāva acchare.
::

::hangnum
2190\.
::

::gatha1
‘‘Te nūna puttakā mayhaṃ, kapaṇāya varākiyā;
::

::gathalast
Sāyaṃ saṃvesanākāle, vāripītāva acchare.
::

::hangnum
2191\.
::

::gatha1
‘‘Te {pb:V:7.0331} nūna puttakā mayhaṃ, kapaṇāya varākiyā;
::

Paccuggatā maṃ tiṭṭhanti, vacchā bālāva mātaraṃ.

::hangnum
2192\.
::

::gatha1
‘‘Te nūna puttakā mayhaṃ, kapaṇāya varākiyā;
::

Paccuggatā maṃ tiṭṭhanti, haṃsāvuparipallale.

::hangnum
2193\.
::

::gatha1
‘‘Te nūna puttakā mayhaṃ, kapaṇāya varākiyā;
::

Paccuggatā maṃ tiṭṭhanti, assamassāvidūrato.

::hangnum
2194\.
::

::gatha1
‘‘Ekāyano ekapatho, sarā sobbhā ca passato;
::

::gathalast
Aññaṃ maggaṃ na passāmi, yena gaccheyya assamaṃ.
::

::hangnum
2195\.
::

::gatha1
‘‘Migā namatthu rājāno, kānanasmiṃ mahabbalā;
::

::gathalast
Dhammena bhātaro hotha, maggaṃ me detha yācitā.
::

::hangnum
2196\.
::

::gatha1
‘‘Avaruddhassāhaṃ bhariyā, rājaputtassa sirīmato;
::

::gathalast
Taṃ cāhaṃ nātimaññāmi, rāmaṃ sītāvanubbatā.
::

::hangnum
2197\.
::

::gatha1
‘‘Tumhe ca putte passatha, sāyaṃ saṃvesanaṃ pati;
::

::gathalast
Ahañca putte passeyyaṃ, jāliṃ kaṇhājinaṃ cubho.
::

::hangnum
2198\.
::

::gatha1
‘‘Bahuṃ cidaṃ mūlaphalaṃ, bhakkho cāyaṃ anappako;
::

::gathalast
Tato upaḍḍhaṃ dassāmi, maggaṃ me detha yācitā.
::

::hangnum
2199\.
::

::gatha1
‘‘Rājaputtī {pb:P:6.0558} ca no mātā, rājaputto ca no pitā;
::

::gathalast
Dhammena bhātaro hotha, maggaṃ me detha yācitā’’ti.
::

Tattha {pb:M:7.0340} **tassā**ti tassā mama. **Assamāgamanaṃ patī**ti assamaṃ paṭicca sandhāya āgacchantiyā. **Upaṭṭhahu**nti uṭṭhāya ṭhitā. Te kira paṭhamaṃ paṭipāṭiyā nipajjitvā tāya āgamanakāle uṭṭhāya vijambhitvā maggaṃ rumbhantā paṭipāṭiyā tiriyaṃ aṭṭhaṃsu. **Yañca tesa**nti ahañca {pb:V:7.0332} yaṃ ito mūlaphalāphalaṃ tesaṃ harissaṃ, tameva vessantaro ca ubho puttakā cāti te tayopi janā bhuñjeyyuṃ, aññaṃ tesaṃ bhojanaṃ natthi. **Anāyati**nti anāgacchantiṃ maṃ ñatvā ekakova nūna dārake tosento nisinno. **Saṃvesanākāle**ti aññesu divasesu attano khādāpanapivāpanakāle **khīrapītāvā**ti yathā khīrapītā migapotakā khīratthāya kanditvā taṃ alabhitvā kandantāva niddaṃ okkamanti, evaṃ me puttakā phalāphalatthāya kanditvā taṃ alabhitvā kandantāva niddaṃ upagatā bhavissantīti vadati.

**Vāripītāvā**ti yathā pipāsitā migapotakā pānīyatthāya kanditvā taṃ alabhitvā kandantāva niddaṃ okkamantīti imināva nayena attho veditabbo. **Acchare**ti acchanti. **Paccuggatā maṃ tiṭṭhantī**ti maṃ paccuggatā hutvā tiṭṭhanti. ‘‘Paccuggantunā’’tipi pāṭho, paccuggantvāti attho. **Ekāyano**ti ekasseva ayano ekapadikamaggo. **Ekapatho**ti so ca ekova, dutiyo natthi, okkamitvā gantuṃ na sakkā. Kasmā? Yasmā sarā sobbhā ca passato. **Migā namatthū**ti sā aññaṃ maggaṃ adisvā ‘‘ete yācitvā paṭikkamāpessāmī’’ti phalapacchiṃ sīsato otāretvā añjaliṃ paggayha namassamānā evamāha. **Bhātaro**ti ahampi manussarājaputtī, tumhīpi migarājaputtā, iti me dhammena bhātaro hotha.

**Avaruddhassā**ti raṭṭhato pabbājitassa. **Rāmaṃ sītāvanubbatā**ti yathā dasaratharājaputtaṃ rāmaṃ tassa kaniṭṭhabhaginī sītādevī tasseva aggamahesī hutvā taṃ anubbatā patidevatā hutvā appamattā upaṭṭhāsi, tathā ahampi vessantaraṃ upaṭṭhahāmi, nātimaññāmīti vadati. **Tumhe cā**ti tumhe ca mayhaṃ maggaṃ datvā sāyaṃ gocaraggahaṇakāle putte passatha, ahañca attano putte passeyyaṃ, detha me magganthi yācati.

Atha {pb:M:7.0341} te tayo devaputtā velaṃ oloketvā ‘‘idānissā maggaṃ dātuṃ velā’’ti ñatvā uṭṭhāya apagacchiṃsu. Tamatthaṃ pakāsento satthā āha –

::hangnum
2200\.
::

::gatha1
‘‘Tassā lālappamānāya, bahuṃ kāruññasañhitaṃ;
::

::gathalast
Sutvā nelapatiṃ vācaṃ, vāḷā panthā apakkamu’’nti.
::

Tattha **nelapati**nti na elapatiṃ elapātavirahitaṃ visaṭṭhaṃ madhuravācaṃ.

Sāpi {pb:V:7.0333} vāḷesu apagatesu assamaṃ agamāsi. Tadā ca puṇṇamuposatho hoti. Sā caṅkamanakoṭiṃ patvā yesu yesu ṭhānesu pubbe putte passati, tesu tesu ṭhānesu apassantī āha –

::hangnum
2201\.
::

::gatha1
‘‘Imamhi {pb:P:6.0559} naṃ padesamhi, puttakā paṃsukuṇṭhitā;
::

::gathalast
Paccuggatā maṃ tiṭṭhanti, vacchā bālāva mātaraṃ.
::

::hangnum
2202\.
::

::gatha1
‘‘Imamhi naṃ padesamhi, puttakā paṃsukuṇṭhitā;
::

::gathalast
Paccuggatā maṃ tiṭṭhanti, haṃsāvuparipallale.
::

::hangnum
2203\.
::

::gatha1
‘‘Imamhi naṃ padesamhi, puttakā paṃsukuṇṭhitā;
::

::gathalast
Paccuggatā maṃ tiṭṭhanti, assamassāvidūrato.
::

::hangnum
2204\.
::

::gatha1
‘‘Dve migā viya ukkaṇṇā, samantā mabhidhāvino;
::

::gatha2
Ānandino pamuditā, vaggamānāva kampare;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2205\.
::

::gatha1
‘‘Chakalīva migī chāpaṃ, pakkhī muttāva pañjarā;
::

::gatha2
Ohāya putte nikkhamiṃ, sīhīvāmisagiddhinī;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2206\.
::

::gatha1
‘‘Idaṃ nesaṃ padakkantaṃ, nāgānamiva pabbate;
::

::gatha2
Citakā parikiṇṇāyo, assamassāvidūrato;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2207\.
::

::gatha1
‘‘Vālikāyapi {pb:M:7.0342} okiṇṇā, puttakā paṃsukuṇṭhitā;
::

::gathalast
Samantā abhidhāvanti, te na passāmi dārake.
::

::hangnum
2208\.
::

::gatha1
‘‘Ye maṃ pure paccuṭṭhenti, araññā dūramāyatiṃ;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2209\.
::

::gatha1
‘‘Chakaliṃva {pb:V:7.0334} migiṃ chāpā, paccuggantuna mātaraṃ;
::

::gathalast
Dūre maṃ pavilokenti, te na passāmi dārake.
::

::hangnum
2210\.
::

::gatha1
‘‘Idaṃ nesaṃ kīḷanakaṃ, patitaṃ paṇḍubeluvaṃ;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2211\.
::

::gatha1
‘‘Thanā ca mayhime pūrā, uro ca sampadālati;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2212\.
::

::gatha1
‘‘Ucchaṅgeko vicināti, thanamekāvalambati;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2213\.
::

::gatha1
‘‘Yassu sāyanhasamayaṃ, puttakā paṃsukuṇṭhitā;
::

::gathalast
Ucchaṅge me vivattanti, te na passāmi dārake.
::

::hangnum
2214\.
::

::gatha1
‘‘Ayaṃ so assamo pubbe, samajjo paṭibhāti maṃ;
::

::gathalast
Tyajja putte apassantyā, bhamate viya assamo.
::

::hangnum
2215\.
::

::gatha1
‘‘Kimidaṃ {pb:P:6.0560} appasaddova, assamo paṭibhāti maṃ;
::

::gathalast
Kākolāpi na vassanti, matā me nūna dārakā.
::

::hangnum
2216\.
::

::gatha1
‘‘Kimidaṃ appasaddova, assamo paṭibhāti maṃ;
::

::gathalast
Sakuṇāpi na vassanti, matā me nūna dārakā’’ti.
::

Tattha **na**nti nipātamattaṃ. **Paṃsukuṇṭhitā**ti paṃsumakkhitā. **Paccuggatā ma**nti maṃ paccuggatā hutvā. ‘‘Paccuggantunā’’tipi pāṭho, paccuggantvāicceva attho. **Ukkaṇṇā**ti yathā migapotakā mātaraṃ disvā kaṇṇe ukkhipitvā gīvaṃ pasāretvā mātaraṃ upagantvā haṭṭhatuṭṭhā samantā abhidhāvino. **Vaggamānāva** {pb:M:7.0343} **kampare**tivajjamānāyeva mātu hadayamaṃsaṃ kampenti viya evaṃ pubbe mama puttā. **Tyajjā**ti te ajja na passāmi. **Chakalīva migī chāpa**nti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī sīhī ca attano chāpaṃ ohāya {pb:V:7.0335} gocarāya pakkamanti, tathāhampi ohāya putte gocarāya nikkhaminti vadati. **Idaṃ nesaṃ padakkanta**nti vassāratte sānupabbate nāgānaṃ padavalañjaṃ viya idaṃ nesaṃ kīḷanaṭṭhāne ādhāvanaparidhāvanapadakkantaṃ paññāyati. **Citakā**ti sañcitanicitā kavālukapuñjā. **Parikiṇṇāyo**ti vippakiṇṇāyo. **Samantā mabhidhāvantī**ti aññesu divasesu samantā abhidhāvanti.

**Paccuṭṭhentī**ti paccuggacchanti. **Dūramāyati**nti dūrato āgacchantiṃ. **Chakaliṃva migiṃ chāpā**ti attano mātaraṃ chakaliṃ viya migiṃ viya ca chāpā. **Idaṃ nesaṃ kīḷanaka**nti hatthirūpakādīhi kīḷantānaṃ idañca tesaṃ hatthato suvaṇṇavaṇṇaṃ kīḷanabeluvaṃ parigaḷitvā patitaṃ. **Mayhime**ti mayhaṃ ime thanā ca khīrassa pūrā. **Uro ca sampadālatī**ti hadayañca phalati. **Ucchaṅge me vivattantī**ti mama ucchaṅge āvattanti vivattanti. **Samajjo paṭibhāti ma**nti samajjaṭṭhānaṃ viya mayhaṃ upaṭṭhāti. **Tyajjā**ti te ajja. **Apassantyā**ti apassantiyā mama. **Bhamate viyā**ti kulālacakkaṃ viya bhamati. **Kākolā**ti vanakākā. **Matā nūnā**ti addhā matā vā kenaci nītā vā bhavissanti. **Sakuṇā**ti avasesasakuṇā.

Iti sā vilapantī mahāsattassa santikaṃ gantvā phalapacchiṃ otāretvā mahāsattaṃ tuṇhimāsīnaṃ disvā dārake cassa santike apassantī āha –

::hangnum
2217\.
::

::gatha1
‘‘Kimidaṃ tuṇhibhūtosi, api ratteva me mano;
::

::gathalast
Kākolāpi na vassanti, matā me nūna dārakā.
::

::hangnum
2218\.
::

::gatha1
‘‘Kimidaṃ tuṇhibhūtosi, api ratteva me mano;
::

::gathalast
Sakuṇāpi na vassanti, matā me nūna dārakā.
::

::hangnum
2219\.
::

::gatha1
‘‘Kacci nu me ayyaputta, migā khādiṃsu dārake;
::

::gathalast
Araññe iriṇe vivane, kena nītā me dārakā.
::

::hangnum
2220\.
::

::gatha1
‘‘Adu {pb:P:6.0561}{pb:M:7.0344} te pahitā dūtā, adu suttā piyaṃvadā;
::

::gathalast
Adu bahi no nikkhantā, khiḍḍāsu pasutā nu te.
::

::hangnum
2221\.
::

::gatha1
‘‘Nevāsaṃ {pb:V:7.0336} kesā dissanti, hatthapādā ca jālino;
::

::gathalast
Sakuṇānañca opāto, kena nītā me dārakā’’ti.
::

Tattha **api ratteva me mano**ti api balavapaccūse supinaṃ passantiyā viya me mano. **Migā**ti sīhādayo vāḷamigā. **Iriṇe**ti niroje. **Vivane**ti vivitte. **Dūtā**ti adu jetuttaranagare sivirañño santikaṃ tayā dūtā katvā pesitā. **Suttā**ti antopaṇṇasālaṃ pavisitvā sayitā. **Adu bahi no**ti adu te dārakā khiḍḍāpasutā hutvā bahi nikkhantāti pucchati. **Nevāsaṃ kesā dissantī**ti sāmi vessantara, neva tesaṃ kāḷañjanavaṇṇā kesā dissanti. **Jālino**ti kañcanajālavicittā hatthapādā. **Sakuṇānañca opāto**ti himavantapadese hatthiliṅgasakuṇā nāma atthi, te opatitvā ādāya ākāseneva gacchanti. Tena taṃ pucchāmi ‘‘kiṃ tehi sakuṇehi nītā, ito aññesampi kesañci tesaṃ sakuṇānaṃ viya opāto jāto, akkhāhi, kena nītā me dārakā’’ti?

Evaṃ vuttepi mahāsatto na kiñci āha. Atha naṃ sā ‘‘deva, kasmā mayā saddhiṃ na kathesi, ko mama doso’’ti vatvā āha –

::hangnum
2222\.
::

::gatha1
‘‘Idaṃ tato dukkhataraṃ, sallaviddho yathā vaṇo;
::

::gathalast
Tyajja putte na passāmi, jāliṃ kaṇhājinaṃ cubho.
::

::hangnum
2223\.
::

::gatha1
‘‘Idampi dutiyaṃ sallaṃ, kampeti hadayaṃ mama;
::

::gathalast
Yañca putte na passāmi, tvañca maṃ nābhibhāsasi.
::

::hangnum
2224\.
::

::gatha1
‘‘Ajjeva me imaṃ rattiṃ, rājaputta na saṃsati;
::

::gathalast
Maññe okkantasantaṃ maṃ, pāto dakkhisi no mata’’nti.
::

Tattha **idaṃ tato dukkhatara**nti sāmi vessantara, yaṃ mama raṭṭhā pabbājitāya araññe vasantiyā putte ca apassantiyā dukkhaṃ, idaṃ tava mayā saddhiṃ akathanaṃ mayhaṃ tato dukkhataraṃ. Tvañhi maṃ aggidaḍḍhaṃ paṭidahanto viya {pb:M:7.0345} papātā patitaṃ daṇḍena pothento viya sallena vaṇaṃ vijjhanto viya tuṇhībhāvena kilamesi. Idañhi me hadayaṃ sallaviddho yathā vaṇo tatheva kampati ceva rujati ca. ‘‘Sampaviddho’’tipi pāṭho, sampatividdhoti attho. **Okkantasantaṃ** {pb:V:7.0337} **ma**nti apagatajīvitaṃ maṃ. **Dakkhisi no mata**nti ettha **no**-kāro nipātamatto, mataṃ maṃ kālasseva tvaṃ passissasīti attho.

Atha mahāsatto ‘‘kakkhaḷakathāya naṃ puttasokaṃ jahāpessāmī’’ti cintetvā imaṃ gāthamāha –

::hangnum
2225\.
::

::gatha1
‘‘Nūna {pb:P:6.0562} maddī varārohā, rājaputtī yasassinī;
::

::gathalast
Pāto gatāsi uñchāya, kimidaṃ sāyamāgatā’’ti.
::

Tattha **kimidaṃ sāyamāgatā**ti ‘‘maddi, tvaṃ abhirūpā pāsādikā, himavante ca nāma bahū vanacarakā tāpasavijjādharādayo vicaranti. Ko jānāti, kiṃ bhavissati, kiñci tayā kataṃ, tvaṃ pātova gantvā kimidaṃ sāyamāgacchasi, daharakumārake ohāya araññagatitthiyo nāma sasāmikitthiyo evarūpā na honti, ‘kā nu kho me dārakānaṃ pavatti, kiṃ vā me sāmiko cintessatī’ti ettakampi te nāhosi. Tvaṃ pātova gantvā candālokena āgacchasi, mama duggatabhāvassevesa doso’’ti tajjetvā vañcetvā kathesi.

Sā tassa kathaṃ sutvā āha –

::hangnum
2226\.
::

::gatha1
‘‘Nanu tvaṃ saddamassosi, ye saraṃ pātumāgatā;
::

::gathalast
Sīhassapi nadantassa, byagghassa ca nikujjitaṃ.
::

::hangnum
2227\.
::

::gatha1
‘‘Ahu pubbanimittaṃ me, vicarantyā brahāvane;
::

::gathalast
Khaṇitto me hatthā patito, uggīvañcāpi aṃsato.
::

::hangnum
2228\.
::

::gatha1
‘‘Tadāhaṃ byathitā bhītā, puthu katvāna añjaliṃ;
::

::gathalast
Sabbadisā namassissaṃ, api sotthi ito siyā.
::

::hangnum
2229\.
::

::gatha1
‘‘Mā {pb:M:7.0346} heva no rājaputto, hato sīhena dīpinā;
::

::gathalast
Dārakā vā parāmaṭṭhā, acchakokataracchihi.
::

::hangnum
2230\.
::

::gatha1
‘‘Sīho {pb:V:7.0338} byaggho ca dīpi ca, tayo vāḷā vane migā;
::

::gathalast
Te maṃ pariyāvaruṃ maggaṃ, tena sāyamhi āgatā’’ti.
::

Tattha **ye saraṃ pātumāgatā**ti ye pānīyaṃ pātuṃ imaṃ saraṃ āgatā. **Byagghassa cā**ti byagghassa ca aññesaṃ hatthiādīnaṃ catuppadānañceva sakuṇasaṅghassa ca nikūjitaṃ ekaninnādasaddaṃ kiṃ tvaṃ na assosīti pucchati. So pana mahāsattena puttānaṃ dinnavelāya saddo ahosi. **Ahu pubbanimittaṃ me**ti deva, imassa me dukkhassa anubhavanatthāya pubbanimittaṃ ahosi. **Uggīva**nti aṃsakūṭe pacchilagganakaṃ. **Puthū**ti visuṃ visuṃ. **Sabbadisā namassissa**nti sabbā dasa disā namassiṃ. **Mā heva no**ti amhākaṃ rājaputto sīhādīhi hato mā hotu, dārakāpi acchādīhi parāmaṭṭhā mā hontūti patthayantī namassissaṃ. **Te maṃ pariyāvaruṃ magga**nti sāmi vessantara, ahaṃ ‘‘imāni ca bhīsanakāni mahantāni, dussupino ca me diṭṭho, ajja sakālasseva gamissāmī’’ti kampamānā mūlaphalāphalāni upadhāresiṃ, atha me phalitarukkhāpi aphalā viya aphalā ca phalino viya dissanti, kicchena phalāphalāni gahetvā giridvāraṃ sampāpuṇiṃ. Atha te sīhādayo maṃ disvā maggaṃ paṭipāṭiyā rumbhitvā aṭṭhaṃsu. Tena sāyaṃ āgatāmhi, khamāhi me, sāmīti.

Mahāsatto tāya saddhiṃ ettakameva kathaṃ vatvā yāva aruṇuggamanā na kiñci kathesi. Tato paṭṭhāya maddī nānappakārakaṃ vilapantī āha –

::hangnum
2231\.
::

::gatha1
‘‘Ahaṃ {pb:P:6.0563} patiñca putte ca, āceramiva māṇavo;
::

::gathalast
Anuṭṭhitā divārattiṃ, jaṭinī brahmacārinī.
::

::hangnum
2232\.
::

::gatha1
‘‘Ajināni paridahitvā, vanamūlaphalahāriyā;
::

::gathalast
Vicarāmi divārattiṃ, tumhaṃ kāmā hi puttakā.
::

::hangnum
2233\.
::

::gatha1
‘‘Ahaṃ suvaṇṇahaliddiṃ, ābhataṃ paṇḍubeluvaṃ;
::

::gathalast
Rukkhapakkāni cāhāsiṃ, ime vo putta kīḷanā.
::

::hangnum
2234\.
::

::gatha1
‘‘Imaṃ {pb:M:7.0347} mūḷālivattakaṃ, sālukaṃ ciñcabhedakaṃ;
::

::gathalast
Bhuñja khuddehi saṃyuttaṃ, saha puttehi khattiya.
::

::hangnum
2235\.
::

::gatha1
‘‘Padumaṃ {pb:V:7.0339} jālino dehi, kumudañca kumāriyā;
::

::gathalast
Māline passa naccante, sivi puttāni avhaya.
::

::hangnum
2236\.
::

::gatha1
‘‘Tato kaṇhājināyapi, nisāmehi rathesabha;
::

::gathalast
Mañjussarāya vagguyā, assamaṃ upayantiyā.
::

::hangnum
2237\.
::

::gatha1
‘‘Samānasukhadukkhamhā, raṭṭhā pabbājitā ubho;
::

::gathalast
Api sivi putte passesi, jāliṃ kaṇhājinaṃ cubho.
::

::hangnum
2238\.
::

::gatha1
‘‘Samaṇe brāhmaṇe nūna, brahmacariyaparāyaṇe;
::

::gatha2
Ahaṃ loke abhissapiṃ, sīlavante bahussute;
::

::gathalast
Tyajja putte na passāmi, jāliṃ kaṇhājinaṃ cubho’’ti.
::

Tattha **āceramiva māṇavo**ti vattasampanno antevāsiko ācariyaṃ viya paṭijaggati. **Anuṭṭhitā**ti pāricariyānuṭṭhānena anuṭṭhitā appamattā hutvā paṭijaggāmi. **Tumhaṃ kāmā**ti tumhākaṃ kāmena tumhe patthayantī. **Puttakā**ti kumāre ālapantī paridevati. **Suvaṇṇahaliddi**nti puttakā ahaṃ tumhākaṃ nhāpanatthāya suvaṇṇavaṇṇaṃ haliddiṃ ghaṃsitvā ādāya āgatā. **Paṇḍubeluva**nti kīḷanatthāya ca vo idaṃ suvaṇṇavaṇṇaṃ beluvapakkaṃ mayā ābhataṃ. **Rukkhapakkānī**ti tumhākaṃ kīḷanatthāya aññānipi manāpāni rukkhaphalāni āhāsiṃ. **Ime vo**ti puttakā ime vo kīḷanāti vadati. **Mūḷālivattaka**nti mūḷālakuṇḍalakaṃ. **Sāluka**nti idaṃ uppalādisālukampi me bahu ābhataṃ. **Ciñcabhedaka**nti siṅghāṭakaṃ. **Bhuñjā**ti idaṃ sabbaṃ khuddamadhunā saṃyuttaṃ puttehi saddhiṃ bhuñjāhīti paridevati. **Sivi puttāni avhayā**ti sāmi sivirāja, paṇṇasālāya sayāpitaṭṭhānato sīghaṃ puttake pakkosāhi. **Api sivi putte passesī**ti sāmi sivirāja, api putte passasi, sace passasi, mama dassehi, kiṃ maṃ ativiya kilamesi. **Abhissapi**nti tumhākaṃ puttadhītaro mā passitthāti evaṃ nūna akkosinti.

Evaṃ {pb:P:6.0564}{pb:M:7.0348} vilapamānāyapi tāya saddhiṃ mahāsatto na kiñci kathesi. Sā tasmiṃ akathente kampamānā candālokena putte vicinantī yesu yesu jamburukkhādīsu pubbe kīḷiṃsu, tāni tāni patvā paridevantī āha –

::hangnum
2239\.
::

::gatha1
‘‘Ime {pb:V:7.0340} te jambukā rukkhā, vedisā sinduvārakā;
::

::gathalast
Vividhāni rukkhajātāni, te kumārā na dissare.
::

::hangnum
2240\.
::

::gatha1
‘‘Assatthā panasā ceme, nigrodhā ca kapitthanā;
::

::gathalast
Vividhāni phalajātāni, te kumārā na dissare.
::

::hangnum
2241\.
::

::gatha1
‘‘Ime tiṭṭhanti ārāmā, ayaṃ sītūdakā nadī;
::

::gathalast
Yatthassu pubbe kīḷiṃsu, te kumārā na dissare.
::

::hangnum
2242\.
::

::gatha1
‘‘Vividhāni pupphajātāni, asmiṃ uparipabbate;
::

::gathalast
Yānassu pubbe dhāriṃsu, te kumārā na dissare.
::

::hangnum
2243\.
::

::gatha1
‘‘Vividhāni phalajātāni, asmiṃ uparipabbate;
::

::gathalast
Yānassu pubbe bhuñjiṃsu, te kumārā na dissare.
::

::hangnum
2244\.
::

::gatha1
‘‘Ime te hatthikā assā, balibaddā ca te ime;
::

::gathalast
Yehissu pubbe kīḷiṃsu, te kumārā na dissare’’ti.
::

Tattha **ime te hatthikā**ti sā pabbatūpari dārake adisvā paridevamānā tato oruyha puna assamapadaṃ āgantvā tattha te upadhārentī tesaṃ kīḷanabhaṇḍakāni disvā evamāha.

Athassā paridevanasaddena ceva padasaddena ca migapakkhino caliṃsu. Sā te disvā āha –

::hangnum
2245\.
::

::gatha1
‘‘Ime sāmā sasolūkā, bahukā kadalīmigā;
::

::gathalast
Yehissu pubbe kīḷiṃsu, te kumārā na dissare.
::

::hangnum
2246\.
::

::gatha1
‘‘Ime haṃsā ca koñcā ca, mayūrā citrapekhuṇā;
::

::gathalast
Yehissu pubbe kīḷiṃsu, te kumārā na dissare’’ti.
::

Tattha **sāmā**ti khuddakā sāmā suvaṇṇamigā. **Sasolūkā**ti sasā ca ulūkā ca.

Sā {pb:V:7.0341}{pb:M:7.0349} assamapade piyaputte adisvā nikkhamitvā pupphitavanaghaṭaṃ pavisitvā taṃ taṃ ṭhānaṃ olokentī āha –

::hangnum
2247\.
::

::gatha1
‘‘Imā tā vanagumbāyo, pupphitā sabbakālikā;
::

::gathalast
Yatthassu pubbe kīḷiṃsu, te kumārā na dissare.
::

::hangnum
2248\.
::

::gatha1
‘‘Imā tā pokkharaṇī rammā, cakkavākūpakūjitā;
::

::gatha2
Mandālakehi sañchannā, padumuppalakehi ca;
::

::gathalast
Yatthassu pubbe kīḷiṃsu, te kumārā na dissare’’ti.
::

Tattha {pb:P:6.0565} **vanagumbāyo**ti vanaghaṭāyo.

Sā katthaci piyaputte adisvā puna mahāsattassa santikaṃ āgantvā taṃ dummukhaṃ nisinnaṃ disvā āha –

::hangnum
2249\.
::

::gatha1
‘‘Na te kaṭṭhāni bhinnāni, na te udakamāhaṭaṃ;
::

::gathalast
Aggipi te na hāpito, kiṃ nu mandova jhāyasi.
::

::hangnum
2250\.
::

::gatha1
‘‘Piyo piyena saṅgamma, samo me byapahaññati;
::

::gathalast
Tyajja putte na passāmi, jāliṃ kaṇhājinaṃ cubho’’ti.
::

Tattha **na hāpito**ti na jalito. Idaṃ vuttaṃ hoti – sāmi, tvaṃ pubbe kaṭṭhāni bhindasi, udakaṃ āharitvā ṭhapesi, aṅgārakapalle aggiṃ karosi, ajja tesu ekampi akatvā kiṃ nu mandova jhāyasi, tava kiriyā mayhaṃ na ruccatīti. **Piyo piyenā**ti vessantaro mayhaṃ piyo, ito me piyataro natthi, iminā me piyena saṅgamma samāgantvā pubbe samo me byapahaññati dukkhaṃ vigacchati, ajja pana me imaṃ passantiyāpi soko na vigacchati, kiṃ nu kho kāraṇanti. **Tyajjā**ti hotu, diṭṭhaṃ me kāraṇaṃ, te ajja putte na passāmi, tena me imaṃ passantiyāpi soko na vigacchatīti.

Tāya evaṃ vuttepi mahāsatto tuṇhībhūtova nisīdi. Sā tasmiṃ akathente sokasamappitā {pb:V:7.0342} pahaṭakukkuṭī viya kampamānā puna paṭhamaṃ vicaritaṭṭhānāni vicaritvā mahāsattassa santikaṃ paccāgantvā āha –

::hangnum
2251\.
::

::gatha1
‘‘Na {pb:M:7.0350} kho no deva passāmi, yena te nīhatā matā;
::

::gathalast
Kākolāpi na vassanti, matā me nūna dārakā.
::

::hangnum
2252\.
::

::gatha1
‘‘Na kho no deva passāmi, yena te nīhatā matā;
::

::gathalast
Sakuṇāpi na vassanti, matā me nūna dārakā’’ti.
::

Tattha **na kho no**ti deva, na kho amhākaṃ putte passāmi. **Yena te nīhatā**ti kenaci tesaṃ nīhatabhāvampi na jānāmīti adhippāyenevamāha.

Evaṃ vuttepi mahāsatto na kiñci kathesiyeva. Sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari. Tāya ekarattiṃ vicaritaṭṭhānaṃ pariggayhamānaṃ pannarasayojanamattaṃ ahosi. Atha ratti vibhāsi, aruṇodayo jāto. Sā puna gantvā mahāsattassa santike ṭhitā paridevi. Tamatthaṃ pakāsento satthā āha –

::hangnum
2253\.
::

::gatha1
‘‘Sā tattha paridevitvā, pabbatāni vanāni ca;
::

::gathalast
Punadevassamaṃ gantvā, rodi sāmikasantike.
::

::hangnum
2254\.
::

::gatha1
‘‘Na {pb:P:6.0566} kho no deva passāmi, yena te nīhatā matā;
::

::gathalast
Kākolāpi na vassanti, matā me nūna dārakā.
::

::hangnum
2255\.
::

::gatha1
‘‘Na kho no deva passāmi, yena te nīhatā matā;
::

::gathalast
Sakuṇāpi na vassanti, matā me nūna dārakā.
::

::hangnum
2256\.
::

::gatha1
‘‘Nu kho no deva passāmi, yena te nīhatā matā;
::

::gathalast
Vicarantī rukkhamūlesu, pabbatesu guhāsu ca.
::

::hangnum
2257\.
::

::gatha1
‘‘Iti {pb:V:7.0343} maddī varārohā, rājaputtī yasassinī;
::

::gathalast
Bāhā paggayha kanditvā, tattheva patitā chamā’’ti.
::

Tattha **sāmikasantike**ti bhikkhave, sā maddī tattha vaṅkapabbatakucchiyaṃ sānupabbatāni vanāni ca vicarantī paridevitvā puna gantvā sāmikaṃ nissāya tassa santike ṭhitā puttānaṃ atthāya rodi, ‘‘na kho no’’tiādīni vadantī {pb:M:7.0351} paridevīti attho. **Iti maddī varārohā**ti bhikkhave, evaṃ sā uttamarūpadharā varārohā maddī rukkhamūlādīsu vicarantī dārake adisvā ‘‘nissaṃsayaṃ matā bhavissantī’’ti bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṃ pati.

Atha mahāsatto ‘‘matā maddī’’ti saññāya kampamāno ‘‘aṭṭhāne padese matā maddī. Sace hissā jetuttaranagare kālakiriyā abhavissa, mahanto parivāro abhavissa, dve raṭṭhāni caleyyuṃ. Ahaṃ pana araññe ekakova, kiṃ nu kho karissāmī’’ti uppannabalavasokopi satiṃ paccupaṭṭhāpetvā ‘‘jānissāmi tāvā’’ti uṭṭhāya tassā hadaye hatthaṃ ṭhapetvā santāpapavattiṃ ñatvā kamaṇḍalunā udakaṃ āharitvā satta māse kāyasaṃsaggaṃ anāpannapubbopi balavasokena pabbajitabhāvaṃ sallakkhetuṃ asakkonto assupuṇṇehi nettehi tassā sīsaṃ ukkhipitvā ūrūsu ṭhapetvā udakena paripphositvā mukhañca hadayañca parimajjanto nisīdi. Maddīpi kho thokaṃ vītināmetvā satiṃ paṭilabhitvā hirottappaṃ paccupaṭṭhāpetvā uṭṭhāya mahāsattaṃ vanditvā ‘‘sāmi vessantara, dārakā te kuhiṃ gatā’’ti āha. ‘‘Devi, ekassa brāhmaṇassa dāsatthāya dinnā’’ti. Tamatthaṃ pakāsento satthā āha –

::hangnum
2258\.
::

::gatha1
‘‘Tamajjhapattaṃ rājaputtiṃ, udakenābhisiñcatha;
::

::gathalast
Assatthaṃ naṃ viditvāna, atha naṃ etadabravī’’ti.
::

Tattha {pb:P:6.0567} **ajjhapatta**nti attano santikaṃ pattaṃ, pādamūle patitvā visaññibhūtanti attho. **Etadabravī**ti etaṃ ‘‘ekassa me brāhmaṇassa dāsatthāya dinnā’’ti vacanaṃ abravi.

Tato tāya ‘‘deva, putte brāhmaṇassa datvā mama sabbarattiṃ paridevitvā vicarantiyā kiṃ nācikkhasī’’ti vutte mahāsatto āha –

::hangnum
2259\.
::

::gatha1
‘‘Ādiyeneva {pb:V:7.0344} te maddi, dukkhaṃ nakkhātumicchisaṃ;
::

::gathalast
Daliddo yācako vuḍḍho, brāhmaṇo gharamāgato.
::

::hangnum
2260\.
::

::gatha1
‘‘Tassa {pb:M:7.0352} dinnā mayā puttā, maddi mā bhāyi assasa;
::

::gatha2
Maṃ passa maddi mā putte, mā bāḷhaṃ paridevasi;
::

::gathalast
Lacchāma putte jīvantā, arogā ca bhavāmase.
::

::hangnum
2261\.
::

::gatha1
‘‘Putte pasuñca dhaññañca, yañca aññaṃ ghare dhanaṃ;
::

::gatha2
Dajjā sappuriso dānaṃ, disvā yācakamāgataṃ;
::

::gathalast
Anumodāhi me maddi, puttake dānamuttama’’nti.
::

Tattha **ādiyenevā**ti ādikeneva. Idaṃ vuttaṃ hoti – sace te ahaṃ āditova tamatthaṃ ācikkhissaṃ, tato tava sokaṃ sandhāretuṃ asakkontiyā hadayaṃ phaleyya, tasmā ādikeneva te maddi dukkhaṃ na akkhātuṃ icchissanti. **Gharamāgato**ti imaṃ amhākaṃ vasanaṭṭhānaṃ āgato. **Arogā ca bhavāmase**ti yathā tathā mayaṃ arogā homa, jīvamānā avassaṃ putte brāhmaṇena nītepi passissāma. **Yañca añña**nti yañca aññaṃ ghare saviññāṇakaṃ dhanaṃ. **Dajjā sappuriso dāna**nti sappuriso uttamatthaṃ patthento uraṃ bhinditvā hadayamaṃsampi gahetvā dānaṃ dadeyyāti.

Maddī āha –

::hangnum
2262\.
::

::gatha1
‘‘Anumodāmi te deva, puttake dānamuttamaṃ;
::

::gathalast
Datvā cittaṃ pasādehi, bhiyyo dānaṃ dado bhava.
::

::hangnum
2263\.
::

::gatha1
‘‘Yo tvaṃ maccherabhūtesu, manussesu janādhipa;
::

::gathalast
Brāhmaṇassa adā dānaṃ, sivīnaṃ raṭṭhavaḍḍhano’’ti.
::

Tattha **anumodāmi te**ti dasa māse kucchiyā dhāretvā divasassa dvattikkhattuṃ nhāpetvā pāyetvā bhojetvā ure nipajjāpetvā paṭijaggitaputtakesu bodhisattena dinnesu sayaṃ puttadānaṃ anumodantī evamāha. Iminā kāraṇena jānitabbaṃ ‘‘pitāva puttānaṃ sāmiko’’ti. **Bhiyyo dānaṃ** {pb:V:7.0345} **dado bhavā**ti mahārāja, uttaripi punappunaṃ dānaṃ dāyakova hohi, ‘‘sudinnaṃ me dāna’’nti cittaṃ pasādehi, yo tvaṃ maccherabhūtesu sattesu piyaputte adāsīti.

Evaṃ {pb:M:7.0353} vutte mahāsatto ‘‘maddi, kinnāmetaṃ kathesi, sace hi mayā putte datvā cittaṃ pasādetuṃ nābhavissa, imāni pana me acchariyāni na pavatteyyu’’nti vatvā sabbāni pathavininnādādīni {pb:P:6.0568} kathesi. Tato maddī tāni acchariyāni kittetvā dānaṃ anumodantī āha –

::hangnum
2264\.
::

::gatha1
‘‘Ninnāditā te pathavī, saddo te tidivaṅgato;
::

::gathalast
Samantā vijjutā āguṃ, girīnaṃva patissutā’’ti.
::

Tattha **vijjutā āgu**nti akālavijjulatā himavantapadese samantā nicchariṃsu. **Girīnaṃva patissutā**ti girīnaṃ patissutasaddā viya viravā uṭṭhahiṃsu.

::hangnum
2265\.
::

::gatha1
‘‘Tassa te anumodanti, ubho nāradapabbatā;
::

::gatha2
Indo ca brahmā pajāpati, somo yamo vessavaṇo;
::

::gathalast
Sabbe devānumodanti, tāvatiṃsā saindakā.
::

::hangnum
2266\.
::

::gatha1
‘‘Iti maddī varārohā, rājaputtī yasassinī;
::

::gathalast
Vessantarassa anumodi, puttake dānamuttama’’nti.
::

Tattha **ubho nāradapabbatā**ti imepi dve devanikāyā attano vimānadvāre ṭhitāva ‘‘sudinnaṃ te dāna’’nti anumodanti. **Tāvatiṃsā saindakā**ti indajeṭṭhakā tāvatiṃsāpi devā te dānaṃ anumodantīti.

Evaṃ mahāsattena attano dāne vaṇṇite tamevatthaṃ parivattetvā ‘‘mahārāja vessantara, sudinnaṃ nāma te dāna’’nti maddīpi tatheva dānaṃ vaṇṇayitvā anumodamānā nisīdi. Tena satthā ‘‘iti maddī varārohā’’ti gāthamāha.

::centre
Maddīpabbavaṇṇanā niṭṭhitā.
::

#### Sakkapabbavaṇṇanā

Evaṃ {pb:V:7.0346}{pb:M:7.0354} tesu aññamaññaṃ sammodanīyaṃ kathaṃ kathentesu sakko cintesi ‘‘ayaṃ vessantaro rājā hiyyo jūjakassa pathaviṃ unnādetvā dārake adāsi, idāni taṃ koci hīnapuriso upasaṅkamitvā sabbalakkhaṇasampannaṃ maddiṃ yācitvā rājānaṃ ekakaṃ katvā maddiṃ gahetvā gaccheyya, tato esa anātho nippaccayo bhaveyya. Ahaṃ brāhmaṇavaṇṇena naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā puna naṃ tasseva datvā āgamissāmī’’ti. So sūriyuggamanavelāya tassa santikaṃ agamāsi. Tamatthaṃ pakāsento satthā āha –

::hangnum
2267\.
::

::gatha1
‘‘Tato ratyā vivasāne, sūriyassuggamanaṃ pati;
::

::gathalast
Sakko brāhmaṇavaṇṇena, pāto tesaṃ adissathā’’ti.
::

Tattha {pb:P:6.0569} **pāto tesaṃ adissathā**ti pātova nesaṃ dvinnampi janānaṃ paññāyamānarūpo purato aṭṭhāsi, ṭhatvā ca pana paṭisanthāraṃ karonto āha –

::hangnum
2268\.
::

::gatha1
‘‘Kacci nu bhoto kusalaṃ, kacci bhoto anāmayaṃ;
::

::gathalast
Kacci uñchena yāpetha, kacci mūlaphalā bahū.
::

::hangnum
2269\.
::

::gatha1
‘‘Kacci ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, kacci hiṃsā na vijjatī’’ti.
::

Mahāsatto āha –

::hangnum
2270\.
::

::gatha1
‘‘Kusalañceva no brahme, atho brahme anāmayaṃ;
::

::gathalast
Atho uñchena yāpema, atho mūlaphalā bahū.
::

::hangnum
2271\.
::

::gatha1
‘‘Atho ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, hiṃsā mayhaṃ na vijjati.
::

::hangnum
2272\.
::

::gatha1
‘‘Satta {pb:V:7.0347} no māse vasataṃ, araññe jīvasokinaṃ;
::

::gatha2
Idaṃ dutiyaṃ passāma, brāhmaṇaṃ devavaṇṇinaṃ;
::

::gathalast
Ādāya veḷuvaṃ daṇḍaṃ, dhārentaṃ ajinakkhipaṃ.
::

::hangnum
2273\.
::

::gatha1
‘‘Svāgataṃ {pb:M:7.0355} te mahābrahme, atho te adurāgataṃ;
::

::gathalast
Anto pavisa bhaddante, pāde pakkhālayassu te.
::

::hangnum
2274\.
::

::gatha1
‘‘Tindukāni piyālāni, madhuke kāsumāriyo;
::

::gathalast
Phalāni khuddakappāni, bhuñja brahme varaṃ varaṃ.
::

::hangnum
2275\.
::

::gatha1
‘‘Idampi pānīyaṃ sītaṃ, ābhataṃ girigabbharā;
::

::gathalast
Tato piva mahābrahme, sace tvaṃ abhikaṅkhasī’’ti.
::

Evaṃ tena saddhiṃ paṭisanthāraṃ katvā mahāsatto –

::hangnum
2276\.
::

::gatha1
‘‘Atha tvaṃ kena vaṇṇena, kena vā pana hetunā;
::

::gathalast
Anuppatto brahāraññaṃ, taṃ me akkhāhi pucchito’’ti. –
::

::unindented
Āgamanakāraṇaṃ pucchi. Atha naṃ sakko ‘‘mahārāja, ahaṃ mahallako, idhāgacchanto tava bhariyaṃ maddiṃ yācituṃ āgato, taṃ me dehī’’ti vatvā imaṃ gāthamāha –
::

::hangnum
2277\.
::

::gatha1
‘‘Yathā vārivaho pūro, sabbakālaṃ na khīyati;
::

::gathalast
Evaṃ taṃ yācitāgacchiṃ, bhariyaṃ me dehi yācito’’ti.
::

Evaṃ vutte mahāsatto ‘‘hiyyo me brāhmaṇassa dārakā dinnā, araññe ekako hutvā kathaṃ te maddiṃ dassāmī’’ti avatvā pasāritahatthe sahassatthavikaṃ ṭhapento viya asajjitvā abajjhitvā anolīnamānaso hutvā giriṃ unnādento imaṃ gāthamāha –

::hangnum
2278\.
::

::gatha1
‘‘Dadāmi {pb:P:6.0570} na vikampāmi, yaṃ maṃ yācasi brāhmaṇa;
::

::gathalast
Santaṃ nappaṭiguyhāmi, dāne me ramatī mano’’ti.
::

Tattha {pb:V:7.0348} **santaṃ nappaṭiguyhāmī**ti saṃvijjamānaṃ na guyhāmi.

Evañca pana vatvā sīghameva kamaṇḍalunā udakaṃ āharitvā udakaṃ hatthe pātetvā piyabhariyaṃ brāhmaṇassa adāsi. Taṅkhaṇeyeva heṭṭhā vuttappakārāni sabbāni acchariyāni pāturahesuṃ. Tamatthaṃ pakāsento satthā āha –

::hangnum
2279\.
::

::gatha1
‘‘Maddiṃ {pb:M:7.0356} hatthe gahetvāna, udakassa kamaṇḍaluṃ;
::

::gathalast
Brāhmaṇassa adā dānaṃ, sivīnaṃ raṭṭhavaḍḍhano.
::

::hangnum
2280\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Maddiṃ pariccajantassa, medanī sampakampatha.
::

::hangnum
2281\.
::

::gatha1
‘‘Nevassa maddī bhākuṭi, na sandhīyati na rodati;
::

::gathalast
Pekkhatevassa tuṇhī sā, eso jānāti yaṃ vara’’nti.
::

Tattha **adā dāna**nti ‘‘ambho brāhmaṇa, maddito me sataguṇena sahassaguṇena satasahassaguṇena sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo hotū’’ti vatvā dānaṃ adāsi vuttampi cetaṃ –

::gatha1
‘‘Jāliṃ kaṇhājinaṃ dhītaṃ, maddiṃ deviṃ patibbataṃ;
::

::gathalast
Cajamāno na cintesiṃ, bodhiyāyeva kāraṇā.
::

::gatha1
‘‘Na me dessā ubho puttā, maddī devī na dessiyā;
::

::gathalast
Sabbaññutaṃ piyaṃ mayhaṃ, tasmā piye adāsaha’’nti. (cariyā. 1.118-119);
::

Tattha **sampakampathā**ti pathavī udakapariyantaṃ katvā kampittha. **Nevassa maddī bhākuṭī**ti bhikkhave, tasmiṃ khaṇe maddī ‘‘maṃ mahallakassa brāhmaṇassa rājā detī’’ti kodhavasena bhākuṭipi nāhosi. **Na sandhīyati na rodatī**ti neva maṅku ahosi, na akkhīni pūretvā rodati, atha kho tuṇhī sā hutvā ‘‘mādisaṃ itthiratanaṃ dadamāno na nikkāraṇā dassati, eso {pb:V:7.0349} yaṃ varaṃ, taṃ jānātī’’ti phullapadumavaṇṇaṃ assa mukhaṃ **pekkhateva,** olokayamānāva ṭhitāti attho.

Atha mahāsatto ‘‘kīdisā maddī’’ti tassā mukhaṃ olokesi. Sāpi ‘‘sāmi kiṃ maṃ olokesī’’ti vatvā sīhanādaṃ nadantī imaṃ gāthamāha –

::hangnum
2282\.
::

::gatha1
‘‘Komārī yassāhaṃ bhariyā, sāmiko mama issaro;
::

::gathalast
Yassicche tassa maṃ dajjā, vikkiṇeyya haneyya vā’’ti.
::

Tattha {pb:P:6.0571}{pb:M:7.0357} **komārī yassāhaṃ bhariyā**ti ahaṃ yassa tava daharikā bhariyā, so tvaññeva mama issaro sāmiko. **Yassicche tassā**ti issaro ca nāma dāsiṃ maṃ yassa dātuṃ iccheyya, tassa dadeyya. **Vikkiṇeyya vā**ti dhanena vā atthe sati vikkiṇeyya, maṃsena vā atthe sati haneyya, tasmā yaṃ vo ruccati, taṃ karotha, nāhaṃ kujjhāmīti.

Sakko tesaṃ paṇītajjhāsayataṃ viditvā thutiṃ akāsi. Tamatthaṃ pakāsento satthā āha –

::hangnum
2283\.
::

::gatha1
‘‘Tesaṃ saṅkappamaññāya, devindo etadabravi;
::

::gathalast
Sabbe jitā te paccūhā, ye dibbā ye ca mānusā.
::

::hangnum
2284\.
::

::gatha1
‘‘Ninnāditā te pathavī, saddo te tidivaṅgato;
::

::gathalast
Samantā vijjutā āguṃ, girīnaṃva patissutā.
::

::hangnum
2285\.
::

::gatha1
‘‘Tassa te anumodanti, ubho nāradapabbatā;
::

::gatha2
Indo ca brahmā pajāpati, somo yamo vessavaṇo;
::

::gathalast
Sabbe devānumodanti, dukkarañhi karoti so.
::

::hangnum
2286\.
::

::gatha1
‘‘Duddadaṃ dadamānānaṃ, dukkaraṃ kamma kubbataṃ;
::

::gathalast
Asanto nānukubbanti, sataṃ dhammo durannayo.
::

::hangnum
2287\.
::

::gatha1
‘‘Tasmā {pb:V:7.0350} satañca asataṃ, nānā hoti ito gati;
::

::gathalast
Asanto nirayaṃ yanti, santo saggaparāyaṇā.
::

::hangnum
2288\.
::

::gatha1
‘‘Yametaṃ kumāre adā, bhariyaṃ adā vane vasaṃ;
::

::gathalast
Brahmayānamanokkamma, sagge te taṃ vipaccatū’’ti.
::

Tattha **paccūhā**ti paccatthikā. **Dibbā**ti dibbasampattipaṭibāhakā. **Mānusā**ti manussasampattipaṭibāhakā. Ke pana teti? Macchariyadhammā. Te sabbe puttadāraṃ dentena mahāsattena jitā. Tenāha ‘‘sabbe jitā te paccūhā’’ti. **Dukkarañhi karoti so**ti so vessantaro rājā ekakova araññe vasanto bhariyaṃ brāhmaṇassa dento dukkaraṃ {pb:M:7.0358} karotīti evaṃ sabbe devā anumodantīti vadati. **‘‘Yameta’’**nti gāthaṃ anumodanaṃ karonto āha. **Vane vasa**nti vane vasanto. **Brahmayāna**nti seṭṭhayānaṃ. Tividho hi sucaritadhammo evarūpo ca dānadhammo ariyamaggassa paccayo hotīti ‘‘brahmayāna’’nti vuccati. Tasmā yaṃ taṃ idaṃ ajja dānaṃ dadatopi nipphannaṃ brahmayānaṃ apāyabhūmiṃ anokkamitvā sagge te taṃ vipaccatu, vipākapariyosāne ca sabbaññutaññāṇadāyakaṃ hotūti.

Evamassa sakko anumodanaṃ katvā ‘‘idāni mayā idha papañcaṃ akatvā imaṃ imasseva datvā gantuṃ vaṭṭatī’’ti cintetvā āha –

::hangnum
2289\.
::

::gatha1
‘‘Dadāmi {pb:P:6.0572} bhoto bhariyaṃ, maddiṃ sabbaṅgasobhanaṃ;
::

::gathalast
Tvañceva maddiyā channo, maddī ca patinā saha.
::

::hangnum
2290\.
::

::gatha1
‘‘Yathā payo ca saṅkho ca, ubho samānavaṇṇino;
::

::gathalast
Evaṃ tuvañca maddī ca, samānamanacetasā.
::

::hangnum
2291\.
::

::gatha1
‘‘Avaruddhettha araññasmiṃ, ubho sammatha assame;
::

::gatha2
Khattiyā gottasampannā, sujātā mātupettito;
::

::gathalast
Yathā puññāni kayirātha, dadantā aparāpara’’nti.
::



Tattha {pb:V:7.0351} **channo**ti anurūpo. **Ubho samānavaṇṇino**ti samānavaṇṇā ubhopi parisuddhāyeva. **Samānamanacetasā**ti ācārādīhi kammehi samānena manasaṅkhātena cetasā samannāgatā. **Avaruddhetthā**ti raṭṭhato pabbājitā hutvā ettha araññe vasatha. **Yathā puññānī**ti yathā jetuttaranagare vo bahūni puññāni katāni, hiyyo puttānaṃ ajja bhariyāya dānavasenapi katānīti ettakeneva paritosaṃ akatvā ito uttaripi aparāparaṃ dadantā yathānurūpāni puññāni kareyyāthāti.

Evañca pana vatvā sakko mahāsattassa maddiṃ paṭicchāpetvā varaṃ dātuṃ attānaṃ ācikkhanto āha –

::hangnum
2292\.
::

::gatha1
‘‘Sakkohamasmi devindo, āgatosmi tavantike;
::

::gathalast
Varaṃ varassu rājisi, vare aṭṭha dadāmi te’’ti.
::

Kathentoyeva {pb:M:7.0359} ca dibbattabhāvena jalanto taruṇasūriyo viya ākāse aṭṭhāsi. Tato bodhisatto varaṃ gaṇhanto āha –

::hangnum
2293\.
::

::gatha1
‘‘Varaṃ ce me ado sakka, sabbabhūtānamissara;
::

::gatha2
Pitā maṃ anumodeyya, ito pattaṃ sakaṃ gharaṃ;
::

::gathalast
Āsanena nimanteyya, paṭhametaṃ varaṃ vare.
::

::hangnum
2294\.
::

::gatha1
‘‘Purisassa vadhaṃ na roceyyaṃ, api kibbisakārakaṃ;
::

::gathalast
Vajjhaṃ vadhamhā moceyyaṃ, dutiyetaṃ varaṃ vare.
::

::hangnum
2295\.
::

::gatha1
‘‘Ye vuḍḍhā ye ca daharā, ye ca majjhimaporisā;
::

::gathalast
Mameva upajīveyyuṃ, tatiyetaṃ varaṃ vare.
::

::hangnum
2296\.
::

::gatha1
‘‘Paradāraṃ na gaccheyyaṃ, sadārapasuto siyaṃ;
::

::gathalast
Thīnaṃ vasaṃ na gaccheyyaṃ, catutthetaṃ varaṃ vare.
::

::hangnum
2297\.
::

::gatha1
‘‘Putto {pb:V:7.0352} me sakka jāyetha, so ca dīghāyuko siyā;
::

::gathalast
Dhammena jine pathaviṃ, pañcametaṃ varaṃ vare.
::

::hangnum
2298\.
::

::gatha1
‘‘Tato ratyā vivasāne, sūriyassuggamanaṃ pati;
::

::gathalast
Dibbā bhakkhā pātubhaveyyuṃ, chaṭṭhametaṃ varaṃ vare.
::

::hangnum
2299\.
::

::gatha1
‘‘Dadato me na khīyetha, datvā nānutapeyyahaṃ;
::

::gathalast
Dadaṃ cittaṃ pasādeyyaṃ, sattametaṃ varaṃ vare.
::

::hangnum
2300\.
::

::gatha1
‘‘Ito {pb:P:6.0573} vimuccamānāhaṃ, saggagāmī visesagū;
::

::gathalast
Anivatti tato assaṃ, aṭṭhametaṃ varaṃ vare’’ti.
::

Tattha **anumodeyyā**ti sampaṭiccheyya na kujjheyya. **Ito patta**nti imamhā araññā sakaṃ gharaṃ anuppattaṃ. **Āsanenā**ti rājāsanena. Rajjaṃ me detūti vadati. **Api kibbisakāraka**nti rājā hutvā rājāparādhikampi vajjhaṃ vadhamhā moceyyaṃ, evarūpassapi me vadho nāma na ruccatu. **Mameva upajīveyyu**nti sabbete maññeva nissāya upajīveyyuṃ. **Dhammena jine**ti dhammena jinātu, dhammena rajjaṃ kāretūti attho. **Visesagū**ti visesagamano hutvā tusitapure nibbatto homīti vadati. **Anivatti** {pb:M:7.0360} **tato assa**nti tusitabhavanato cavitvā manussattaṃ āgato punabhave anivatti assaṃ, sabbaññutaṃ sampāpuṇeyyanti vadati.

::hangnum
2301\.
::

::gatha1
‘‘Tassa taṃ vacanaṃ sutvā, devindo etadabravi;
::

::gathalast
‘Aciraṃ vata te tato, pitā taṃ daṭṭhumessatī’’’ti.
::

Tattha **daṭṭhumessatī**ti mahārāja, tava mātā ca pitā ca acireneva taṃ passitukāmo hutvā idhāgamissati, āgantvā ca pana setacchattaṃ datvā rajjaṃ niyyādetvā jetuttaranagarameva nessati, sabbe te manorathā matthakaṃ pāpuṇissanti, mā cintayi, appamatto hohi, mahārājāti.

Evaṃ mahāsattassa ovādaṃ datvā sakko sakaṭṭhānameva gato. Tamatthaṃ pakāsento satthā āha –

::hangnum
2302\.
::

::gatha1
‘‘Idaṃ {pb:V:7.0353} vatvāna maghavā, devarājā sujampati;
::

::gathalast
Vessantare varaṃ datvā, saggakāyaṃ apakkamī’’ti.
::

Tattha **vessantare**ti vessantarassa. **Apakkamī**ti gato anuppattoyevāti.

::centre
Sakkapabbavaṇṇanā niṭṭhitā.
::

#### Mahārājapabbavaṇṇanā

Bodhisatto ca maddī ca sammodamānā sakkadattiye assame vasiṃsu. Jūjakopi kumāre gahetvā saṭṭhiyojanamaggaṃ paṭipajji. Devatā kumārānaṃ ārakkhamakaṃsu. Jūjakopi sūriye atthaṅgate kumāre gacche bandhitvā bhūmiyaṃ nipajjāpetvā sayaṃ caṇḍavāḷamigabhayena rukkhaṃ āruyha viṭapantare sayati. Tasmiṃ khaṇe eko devaputto vessantaravaṇṇena, ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṃ bhojetvā dibbasayane sayāpetvā {pb:M:7.0361} aruṇuggamanakāle {pb:P:6.0574} baddhākāreneva nipajjāpetvā antaradhāyi. Evaṃ te devatāsaṅgahena arogā hutvā gacchanti. Jūjakopi devatādhiggahito hutvā ‘‘kāliṅgaraṭṭhaṃ gacchāmī’’ti gacchanto aḍḍhamāsena jetuttaranagaraṃ patto. Taṃ divasaṃ paccūsakāle sañjayo mahārājā supinaṃ passi. Evarūpo supino ahosi – rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi. Rājā tāni dvīsu kaṇṇesu piḷandhi. Tesaṃ reṇu bhassitvā rañño ure patati. So pabujjhitvā pātova brāhmaṇe pucchi. Te ‘‘cirapavutthā vo, deva, bandhavā āgamissantī’’ti byākariṃsu. So pātova sīsaṃ nhāyitvā nānaggarasabhojanaṃ bhuñjitvā alaṅkaritvā vinicchaye nisīdi. Devatā brāhmaṇaṃ dvīhi kumārehi saddhiṃ ānetvā rājaṅgaṇe ṭhapayiṃsu. Tasmiṃ khaṇe rājā maggaṃ olokento kumāre disvā āha –

::hangnum
2303\.
::

::gatha1
‘‘Kassetaṃ mukhamābhāti, hemaṃ-vuttattamagginā;
::

::gathalast
Nikkhaṃva jātarūpassa, ukkāmukhapahaṃsitaṃ.
::

::hangnum
2304\.
::

::gatha1
‘‘Ubho {pb:V:7.0354} sadisapaccaṅgā, ubho sadisalakkhaṇā;
::

::gathalast
Jālissa sadiso eko, ekā kaṇhājinā yathā.
::

::hangnum
2305\.
::

::gatha1
‘‘Sīhā bilāva nikkhantā, ubho sampatirūpakā;
::

::gathalast
Jātarūpamayāyeva, ime dissanti dārakā’’ti.
::

Tattha **hemaṃvuttattamagginā**ti hemaṃ iva uttattaṃ agginā. **Sī**hā bilāva nikkhantāti kañcanaguhato nikkhantā sīhā viya.

Evaṃ rājā tīhi gāthāhi kumāre vaṇṇetvā ekaṃ amaccaṃ āṇāpesi ‘‘gacchetaṃ brāhmaṇaṃ dārakehi saddhiṃ ānehī’’ti. So vegena gantvā brāhmaṇaṃ ānesi. Atha rājā brāhmaṇaṃ āha –

::hangnum
2306\.
::

::gatha1
‘‘Kuto nu bhavaṃ bhāradvāja, ime ānesi dārake;
::

::gathalast
Ajja raṭṭhaṃ anuppatto, kuhiṃ gacchasi brāhmaṇā’’ti.
::

Jūjako {pb:M:7.0362} āha –

::hangnum
2307\.
::

::gatha1
‘‘Mayhaṃ te dārakā deva, dinnā vittena sañjaya;
::

::gathalast
Ajja pannarasā ratti, yato laddhā me dārakā’’ti.
::

Tattha **vittenā**ti tuṭṭhena pasannena. **Ajja pannarasā rattī**ti imesaṃ laddhadivasato paṭṭhāya ajja pannarasā rattīti vadati.

Rājā {pb:P:6.0575} āha –

::hangnum
2308\.
::

::gatha1
‘‘Kena vā vācapeyyena, sammāñāyena saddahe;
::

::gathalast
Ko tetaṃ dānamadadā, puttake dānamuttama’’nti.
::

Tattha **kena vā vācapeyyenā**ti brāhmaṇa, kena piyavacanena te tayā laddhā. **Sammāñāyena saddahe**ti {pb:V:7.0355} musāvādaṃ akatvā sammāñāyena kāraṇena amhe saddahāpeyyāsi. **Puttake**ti attano piyaputtake uttamaṃ dānaṃ katvā ko te etaṃ dānaṃ adadāti.

Jūjako āha –

::hangnum
2309\.
::

::gatha1
‘‘Yo yācataṃ patiṭṭhāsi, bhūtānaṃ dharaṇīriva;
::

::gathalast
So me vessantaro rājā, puttedāsi vane vasaṃ.
::

::hangnum
2310\.
::

::gatha1
‘‘Yo yācataṃ gatī āsi, savantīnaṃva sāgaro;
::

::gathalast
So me vessantaro rājā, puttedāsi vane vasa’’nti.
::

Tattha **patiṭṭhāsī**ti patiṭṭhā āsi.

Taṃ sutvā amaccā vessantaraṃ garahamānā āhaṃsu –

::hangnum
2311\.
::

::gatha1
‘‘Dukkaṭaṃ vata bho raññā, saddhena gharamesinā;
::

::gathalast
Kathaṃ nu puttake dajjā, araññe avaruddhako.
::

::hangnum
2312\.
::

::gatha1
‘‘Imaṃ bhonto nisāmetha, yāvantettha samāgatā;
::

::gathalast
Kathaṃ vessantaro rājā, puttedāsi vane vasaṃ.
::

::hangnum
2313\.
::

::gatha1
‘‘Dāsiṃ dāsañca so dajjā, assaṃ cassatarīrathaṃ;
::

::gathalast
Hatthiñca kuñjaraṃ dajjā, kathaṃ so dajja dārake’’ti.
::

Tattha {pb:M:7.0363} **saddhenā**ti saddhāya sampannenapi satā gharaṃ āvasantena raññā idaṃ dukkaṭaṃ vata, ayuttaṃ vata kataṃ. **Avaruddhako**ti raṭṭhā pabbājito araññe vasanto. **Imaṃ bhonto**ti bhonto nagaravāsino yāvanto ettha samāgatā, sabbe imaṃ nisāmetha upadhāretha, kathaṃ nāmeso puttake dāse katvā adāsi, kena nāma evarūpaṃ katapubbanti adhippāyenevamāhaṃsu. **Dajjā**ti dāsādīsu yaṃ kiñci dhanaṃ detu. **Kathaṃ so dajja dārake**ti ime pana dārake kena kāraṇena adāsīti.

Taṃ {pb:V:7.0356} sutvā kumāro pitu garahaṃ asahanto vātābhihatassa sineruno bāhaṃ oḍḍento viya imaṃ gāthamāha –

::hangnum
2314\.
::

::gatha1
‘‘Yassa nassa ghare dāso, asso cassatarīratho;
::

::gathalast
Hatthī ca kuñjaro nāgo, kiṃ so dajjā pitāmahā’’ti.
::

Rājā āha –

::hangnum
2315\.
::

::gatha1
‘‘Dānamassa {pb:P:6.0576} pasaṃsāma, na ca nindāma puttakā;
::

::gathalast
Kathaṃ nu hadayaṃ āsi, tumhe datvā vanibbake’’ti.
::

Tattha **dānamassa pasaṃsāmā**ti puttakā mayaṃ tava pitu dānaṃ pasaṃsāma na nindāma.

Taṃ sutvā kumāro āha –

::hangnum
2316\.
::

::gatha1
‘‘Dukkhassa hadayaṃ āsi, atho uṇhampi passasi;
::

::gathalast
Rohinīheva tambakkhī, pitā assūni vattayī’’ti.
::

Tattha **dukkhassa hadayaṃ āsī**ti pitāmaha kaṇhājināya vuttaṃ etaṃ vacanaṃ sutvā tassa hadayaṃ dukkhaṃ āsi. **Rohinīheva tambakkhī**ti tambavaṇṇehi viya rattaakkhīhi mama pitā tasmiṃ khaṇe assūni pavattayi.

Idānissā taṃ vacanaṃ dassento āha –

::hangnum
2317\.
::

::gatha1
‘‘Yaṃ taṃ kaṇhājināvoca, ayaṃ maṃ tāta brāhmaṇo;
::

::gathalast
Laṭṭhiyā paṭikoṭeti, ghare jātaṃva dāsiyaṃ.
::

::hangnum
2318\.
::

::gatha1
‘‘Na {pb:M:7.0364} cāyaṃ brāhmaṇo tāta, dhammikā honti brāhmaṇā;
::

::gatha2
Yakkho brāhmaṇavaṇṇena, khādituṃ tāta neti no;
::

::gathalast
Nīyamāne pisācena, kiṃ nu tāta udikkhasī’’ti.
::

Atha {pb:V:7.0357} ne kumāre brāhmaṇaṃ amuñcante disvā rājā gāthamāha –

::hangnum
2319\.
::

::gatha1
‘‘Rājaputtī ca vo mātā, rājaputto ca vo pitā;
::

::gathalast
Pubbe me aṅkamāruyha, kiṃ nu tiṭṭhatha ārakā’’ti.
::

Tattha **pubbe me**ti tumhe ito pubbe maṃ disvā vegenāgantvā mama aṅkamāruyha, idāni kiṃ nu ārakā tiṭṭhathāti?

Kumāro āha –

::hangnum
2320\.
::

::gatha1
‘‘Rājaputtī ca no mātā, rājaputto ca no pitā;
::

::gathalast
Dāsā mayaṃ brāhmaṇassa, tasmā tiṭṭhāma ārakā’’ti.
::

Tattha **dāsā maya**nti idāni pana mayaṃ brāhmaṇassa dāsā bhavāma.

Rājā āha –

::hangnum
2321\.
::

::gatha1
‘‘Mā sammevaṃ avacuttha, ḍayhate hadayaṃ mama;
::

::gathalast
Citakāyaṃva me kāyo, āsane na sukhaṃ labhe.
::

::hangnum
2322\.
::

::gatha1
‘‘Mā sammevaṃ avacuttha, bhiyyo sokaṃ janetha maṃ;
::

::gathalast
Nikkiṇissāmi dabbena, na vo dāsā bhavissatha.
::

::hangnum
2323\.
::

::gatha1
‘‘Kimagghiyañhi {pb:P:6.0577} vo tāta, brāhmaṇassa pitā adā;
::

::gathalast
Yathābhūtaṃ me akkhātha, paṭipādentu brāhmaṇa’’nti.
::

Tattha **sammā**ti piyavacanaṃ. **Citakāyaṃva me kāyo**ti idāni mama kāyo aṅgāracitakāyaṃ āropito viya jāto. **Janetha ma**nti janetha me, ayameva vā pāṭho. **Nikkiṇissāmi dabbenā**ti dhanaṃ datvā mocessāmi. **Kimagghiya**nti kiṃ agghaṃ katvā. **Paṭipādentū**ti dhanaṃ paṭicchāpentu.

Kumāro {pb:V:7.0358}{pb:M:7.0365} āha –

::hangnum
2324\.
::

::gatha1
‘‘Sahassagghañhi maṃ tāta, brāhmaṇassa pitā adā;
::

::gathalast
Atha kaṇhājinaṃ kaññaṃ, hatthinā ca satena cā’’ti.
::

Tattha **sahassagghaṃ hī**ti deva, maṃ pitā tadā nikkhasahassaṃ agghāpetvā adāsi. **Atha kaṇhājina**nti kaniṭṭhaṃ pana me kaṇhājinaṃ. **Hatthinā ca satena cā**ti hatthīnañca assānañca usabhānañca nikkhānañcāti sabbesaṃ etesaṃ satena antamaso mañcapīṭhapāduke upādāya sabbasatena agghāpesīti.

Rājā kumārānaṃ nikkayaṃ dāpento āha –

::hangnum
2325\.
::

::gatha1
‘‘Uṭṭhehi katte taramāno, brāhmaṇassa avākara;
::

::gatha2
Dāsisataṃ dāsasataṃ, gavaṃ hatthusabhaṃ sataṃ;
::

::gathalast
Jātarūpasahassañca, puttānaṃ dehi nikkaya’’nti.
::

Tattha **avākarā**ti dehi.

::hangnum
2326\.
::

::gatha1
‘‘Tato kattā taramāno, brāhmaṇassa avākari;
::

::gatha2
Dāsisataṃ dāsasataṃ, gavaṃ hatthusabhaṃ sataṃ;
::

::gathalast
Jātarūpasahassañca, puttānaṃdāsi nikkaya’’nti.
::

Tattha **avākarī**ti adāsi. **Nikkaya**nti agghassa mūlaṃ.

Evaṃ brāhmaṇassa sabbasatañca nikkhasahassañca kumārānaṃ nikkayaṃ adāsi, sattabhūmikañca pāsādaṃ, brāhmaṇassa parivāro mahā ahosi. So dhanaṃ paṭisāmetvā pāsādaṃ abhiruyha sādurasabhojanaṃ bhuñjitvā mahāsayane nipajji. Kumāre sīsaṃ nahāpetvā bhojetvā alaṅkaritvā ekaṃ ayyako, ekaṃ ayyikāti dvepi ucchaṅge upavesesuṃ. Tamatthaṃ pakāsento satthā āha –

::hangnum
2327\.
::

::gatha1
‘‘Nikkiṇitvā nahāpetvā, bhojayitvāna dārake;
::

::gathalast
Samalaṅkaritvā bhaṇḍena, ucchaṅge upavesayuṃ.
::

::hangnum
2328\.
::

::gatha1
‘‘Sīsaṃ {pb:V:7.0359}{pb:M:7.0366} nhāte {pb:P:6.0578} sucivatthe, sabbābharaṇabhūsite;
::

::gathalast
Rājā aṅke karitvāna, ayyako paripucchatha.
::

::hangnum
2329\.
::

::gatha1
‘‘Kuṇḍale ghusite māle, sabbābharaṇabhūsite;
::

::gathalast
Rājā aṅke karitvāna, idaṃ vacanamabravi.
::

::hangnum
2330\.
::

::gatha1
‘‘Kacci ubho arogā te, jāli mātāpitā tava;
::

::gathalast
Kacci uñchena yāpenti, kacci mūlaphalā bahū.
::

::hangnum
2331\.
::

::gatha1
‘‘Kacci ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, kacci hiṃsā na vijjatī’’ti.
::

Tattha **kuṇḍale**ti kuṇḍalāni pilandhāpetvā. **Ghusite**ti ugghosite manoramaṃ ravaṃ ravante. **Māle**ti pupphāni pilandhāpetvā. **Aṅke karitvānā**ti jālikumāraṃ aṅke nisīdāpetvā.

Kumāro āha –

::hangnum
2332\.
::

::gatha1
‘‘Atho ubho arogā me, deva mātāpitā mama;
::

::gathalast
Atho uñchena yāpenti, atho mūlaphalā bahū.
::

::hangnum
2333\.
::

::gatha1
‘‘Atho ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, hiṃsā nesaṃ na vijjati.
::

::hangnum
2334\.
::

::gatha1
‘‘Khaṇantālukalambāni, bilāni takkalāni ca;
::

::gathalast
Kolaṃ bhallātakaṃ bellaṃ, sā no āhatva posati.
::

::hangnum
2335\.
::

::gatha1
‘‘Yañceva sā āharati, vanamūlaphalahāriyā;
::

::gathalast
Taṃ no sabbe samāgantvā, rattiṃ bhuñjāma no divā.
::

::hangnum
2336\.
::

::gatha1
‘‘Ammāva {pb:V:7.0360} no kisā paṇḍu, āharantī dumapphalaṃ;
::

::gathalast
Vātātapena sukhumālī, padumaṃ hatthagatāmiva.
::

::hangnum
2337\.
::

::gatha1
‘‘Ammāya patanū kesā, vicarantyā brahāvane;
::

::gathalast
Vane vāḷamigākiṇṇe, khaggadīpinisevite.
::

::hangnum
2338\.
::

::gatha1
‘‘Kesesu {pb:M:7.0367} jaṭaṃ bandhitvā, kacche jallamadhārayi;
::

::gathalast
Cammavāsī chamā seti, jātavedaṃ namassatī’’ti.
::

Tattha **khaṇantālukalambānī**ti khaṇantī ālūni ca kalambāni ca. Iminā mātāpitūnaṃ kicchajīvikaṃ vaṇṇeti. **Taṃ no**ti ettha **no**ti nipātamattaṃ. **Padumaṃ hatthagatāmivā**ti hatthena parimadditaṃ padumaṃ viya jātā. **Patanū kesā**ti deva, ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā. **Jallamadhārayī**ti ubhohi kacchehi jallaṃ dhāreti, kiliṭṭhavesena vicaratīti.

So evaṃ mātu dukkhitabhāvaṃ kathetvā ayyakaṃ codento imaṃ gāthamāha –

::hangnum
2339\.
::

::gatha1
‘‘Puttā piyā manussānaṃ, lokasmiṃ udapajjisuṃ;
::

::gathalast
Na hi nūnamhākaṃ ayyassa, putte sneho ajāyathā’’ti.
::

Tattha {pb:P:6.0579} **udapajjisu**nti uppajjiṃsu.

Tato rājā attano dosaṃ āvikaronto āha –

::hangnum
2340\.
::

::gatha1
‘‘Dukkaṭañca hi no putta, bhūnahaccaṃ kataṃ mayā;
::

::gathalast
Yohaṃ sivīnaṃ vacanā, pabbājesimadūsakaṃ.
::

::hangnum
2341\.
::

::gatha1
‘‘Yaṃ me kiñci idha atthi, dhanaṃ dhaññañca vijjati;
::

::gathalast
Etu vessantaro rājā, siviraṭṭhe pasāsatū’’ti.
::

Tattha {pb:V:7.0361} **puttā**ti putta jāli etaṃ amhākaṃ dukkaṭaṃ. **Bhūnahacca**nti vuḍḍhighātakammaṃ. **Yaṃ me kiñcī**ti tāta, yaṃ me kiñci idha atthi, sabbaṃ te pitu demi. **Siviraṭṭhe pasāsatū**ti imasmiṃ nagare so rājā hutvā pasāsatūti.

Kumāro āha –

::hangnum
2342\.
::

::gatha1
‘‘Na deva mayhaṃ vacanā, ehiti sivisuttamo;
::

::gathalast
Sayameva devo gantvā, siñca bhogehi atraja’’nti.
::

Tattha **sivisuttamo**ti siviseṭṭho vessantaro. **Siñcā**ti mahāmegho viya vuṭṭhiyā bhogehi abhisiñca.

::hangnum
2343\.
::

::gatha1
‘‘Tato {pb:M:7.0368} senāpatiṃ rājā, sañjayo ajjhabhāsatha;
::

::gatha2
Hatthī assā rathā pattī, senā sannāhayantu naṃ;
::

::gathalast
Negamā ca maṃ anventu, brāhmaṇā ca purohitā.
::

::hangnum
2344\.
::

::gatha1
‘‘Tato saṭṭhisahassāni, yodhino cārudassanā;
::

::gathalast
Khippamāyantu sannaddhā, nānāvaṇṇehilaṅkatā.
::

::hangnum
2345\.
::

::gatha1
‘‘Nīlavatthadharā neke, pītāneke nivāsitā;
::

::gatha2
Aññe lohitauṇhīsā, suddhāneke nivāsitā;
::

::gathalast
Khippamāyantu sannaddhā, nānāvaṇṇehilaṅkatā.
::

::hangnum
2346\.
::

::gatha1
‘‘Himavā yathā gandhadharo, pabbato gandhamādano;
::

::gathalast
Nānārukkhehi sañchanno, mahābhūtagaṇālayo.
::

::hangnum
2347\.
::

::gatha1
‘‘Osadhehi ca dibbehi, disā bhāti pavāti ca;
::

::gathalast
Khippamāyantu sannaddhā, disā bhantu pavantu ca.
::

::hangnum
2348\.
::

::gatha1
‘‘Tato {pb:V:7.0362} nāgasahassāni, yojayantu catuddasa;
::

::gathalast
Suvaṇṇakacchā mātaṅgā, hemakappanavāsasā.
::

::hangnum
2349\.
::

::gatha1
‘‘Ārūḷhā gāmaṇīyehi, tomaraṅkusapāṇibhi;
::

::gathalast
Khippamāyantu sannaddhā, hatthikkhandhehi dassitā.
::

::hangnum
2350\.
::

::gatha1
‘‘Tato assasahassāni, yojayantu catuddasa;
::

::gathalast
Ājānīyāva jātiyā, sindhavā sīghavāhanā.
::

::hangnum
2351\.
::

::gatha1
‘‘Ārūḷhā gāmaṇīyehi, illiyācāpadhāribhi;
::

::gathalast
Khippamāyantu sannaddhā, assapiṭṭhehīlaṅkatā.
::

::hangnum
2352\.
::

::gatha1
‘‘Tato {pb:P:6.0580} rathasahassāni, yojayantu catuddasa;
::

::gathalast
Ayosukatanemiyo, suvaṇṇacitapakkhare.
::

::hangnum
2353\.
::

::gatha1
‘‘Āropentu dhaje tattha, cammāni kavacāni ca;
::

::gatha2
Vippālentu ca cāpāni, daḷhadhammā pahārino;
::

::gathalast
Khippamāyantu sannaddhā, rathesu rathajīvino’’ti.
::

Tattha {pb:M:7.0369} **sannāhayantuna**nti sannayhantu. **Saṭṭhisahassānī**ti mama puttena sahajātā saṭṭhisahassā amaccā. **Nīlavatthadharā neke**ti eke nīlavatthanivāsitā hutvā āyantu. **Mahābhūtagaṇālayo**ti bahuyakkhagaṇānaṃ ālayo. **Disā bhantu pavantu cā**ti vuttappakāro himavā viya ābharaṇavilepanādīhi obhāsentu ceva pavāyantu ca. **Hatthikkhandhehī**ti te hatthigāmaṇino hatthikkhandhehi khippamāyantu. **Dassitā**ti dassitavibhūsanā. **Ayosukatanemiyo**ti ayena suṭṭhu parikkhittanemiyo. **Suvaṇṇacitapakkhare**ti suvaṇṇena khacitapakkhare. Evarūpe cuddasa sahasse rathe yojayantūti vadati. **Vippālentū**ti āropentu.

Evaṃ rājā senaṅgaṃ vicāretvā ‘‘puttassa me jetuttaranagarato yāva vaṅkapabbatā aṭṭhusabhavitthāraṃ āgamanamaggaṃ samatalaṃ katvā maggālaṅkāratthāya idañcidañca karothā’’ti āṇāpento āha –

::hangnum
2354\.
::

::gatha1
‘‘Lājā {pb:V:7.0363} olopiyā pupphā, mālāgandhavilepanā;
::

::gathalast
Agghiyāni ca tiṭṭhantu, yena maggena ehiti.
::

::hangnum
2355\.
::

::gatha1
‘‘Gāme gāme sataṃ kumbhā, merayassa surāya ca;
::

::gathalast
Maggamhi patitiṭṭhantu, yena maggena ehiti.
::

::hangnum
2356\.
::

::gatha1
‘‘Maṃsā pūvā saṅkuliyo, kummāsā macchasaṃyutā;
::

::gathalast
Maggamhi patitiṭṭhantu, yena maggena ehiti.
::

::hangnum
2357\.
::

::gatha1
‘‘Sappi telaṃ dadhi khīraṃ, kaṅgubījā bahū surā;
::

::gathalast
Maggamhi patitiṭṭhantu, yena maggena ehiti.
::

::hangnum
2358\.
::

::gatha1
‘‘Āḷārikā ca sūdā ca, naṭanaṭṭakagāyino;
::

::gathalast
Pāṇissarā kumbhathūṇiyo, mandakā sokajjhāyikā.
::

::hangnum
2359\.
::

::gatha1
‘‘Āhaññantu sabbavīṇā, bheriyo dindimāni ca;
::

::gathalast
Kharamukhāni dhamentu, nadantu ekapokkharā.
::

::hangnum
2360\.
::

::gatha1
‘‘Mudiṅgā paṇavā saṅkhā, godhā parivadentikā;
::

::gathalast
Dindimāni ca haññantu, kutumpadindimāni cā’’ti.
::

Tattha {pb:M:7.0370} **lājā olopiyā pupphā**ti lājehi saddhiṃ lājapañcamakāni pupphāni okirantānaṃ okiraṇapupphāni paṭiyādethāti āṇāpeti. **Mālāgandhavilepanā**ti maggavitāne olambakamālā {pb:P:6.0581} ceva gandhavilepanāni ca. **Agghiyāni cā**ti pupphaagghiyāni ceva ratanaagghiyāni ca yena maggena mama putto ehiti, tattha tiṭṭhantu. **Gāme gāme**ti gāmadvāre gāmadvāre. **Patitiṭṭhantū**ti pipāsitānaṃ pivanatthāya paṭiyāditā hutvā surāmerayamajjakumbhā tiṭṭhantu. **Macchasaṃyutā**ti macchehi saṃyuttā. **Kaṅgubījā**ti kaṅgupiṭṭhamayā. **Mandakā**ti mandakagāyino. **Sokajjhāyikā**ti māyākārā, aññepi vā ye keci uppannasokaharaṇasamatthā sokajjhāyikāti vuccanti, socante jane attano vaṃsaghosaparamparānaṃ nacce kate nissoke katvā sayāpakāti attho. **Kharamukhānī**ti sāmuddikamahāmukhasaṅkhā. **Saṅkhā**ti dakkhiṇāvaṭṭā muṭṭhisaṅkhā{pb:V:7.0364}, nāḷisaṅkhāti dve saṅkhā. Godhā parivadentikā dindimāni kutumpadindimānīti imānipi cattāri tūriyāneva.

Evaṃ rājā maggālaṅkārāni vicāresi. Jūjakopi pamāṇātikkantaṃ bhuñjitvā jīrāpetuṃ asakkonto tattheva kālamakāsi. Rājā tassa sarīrakiccaṃ kārāpetvā ‘‘nagare koci brāhmaṇassa ñātako atthi, idaṃ gaṇhātū’’ti bheriṃ carāpesi. Na kañcissa ñātakaṃ passi, dhanaṃ puna raññoyeva ahosi. Atha sattame divase sabbā senā sannipati. Atha rājā mahantena parivārena jāliṃ magganāyakaṃ katvā nikkhami. Tamatthaṃ pakāsento satthā āha –

::hangnum
2361\.
::

::gatha1
‘‘Sā senā mahatī āsi, uyyuttā sivivāhinī;
::

::gathalast
Jālinā magganāyena, vaṅkaṃ pāyāsi pabbataṃ.
::

::hangnum
2362\.
::

::gatha1
‘‘Koñcaṃ nadati mātaṅgo, kuñjaro saṭṭhihāyano;
::

::gathalast
Kacchāya baddhamānāya, koñcaṃ nadati vāraṇo.
::

::hangnum
2363\.
::

::gatha1
‘‘Ājānīyā {pb:M:7.0371} hasiyanti, nemighoso ajāyatha;
::

::gathalast
Abbhaṃ rajo acchādesi, uyyuttā sivivāhinī.
::

::hangnum
2364\.
::

::gatha1
‘‘Sā senā mahatī āsi, uyyuttā hārahārinī;
::

::gathalast
Jālinā magganāyena, vaṅkaṃ pāyāsi pabbataṃ.
::

::hangnum
2365\.
::

::gatha1
‘‘Te pāviṃsu brahāraññaṃ, bahusākhaṃ mahodakaṃ;
::

::gathalast
Puppharukkhehi sañchannaṃ, phalarukkhehi cūbhayaṃ.
::

::hangnum
2366\.
::

::gatha1
‘‘Tattha bindussarā vaggū, nānāvaṇṇā bahū dijā;
::

::gathalast
Kūjantamupakūjanti, utusampupphite dume.
::

::hangnum
2367\.
::

::gatha1
‘‘Te gantvā dīghamaddhānaṃ, ahorattānamaccaye;
::

::gathalast
Padesaṃ taṃ upāgacchuṃ, yattha vessantaro ahū’’ti.
::

Tattha {pb:V:7.0365} **mahatī**ti dvādasaakkhobhaṇisaṅkhātā senā. **Uyyuttā**ti payātā. **Koñcaṃ nadatī**ti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṃ nāgaṃ āharitvā sañjayassa adaṃsu. So hatthī ‘‘sāmikaṃ vata passituṃ labhissāmī’’ti tuṭṭho koñcanādamakāsi. Taṃ sandhāyetaṃ vuttaṃ. **Kacchāyā**ti suvaṇṇakacchāya baddhamānāyapi tussitvā koñcaṃ nadati. **Hasiyantī**ti hasasaddamakaṃsu{pb:P:6.0582}. **Hārahārinī**ti haritabbaharaṇasamatthā. **Pāviṃsū**ti pavisiṃsu. **Bahusākha**nti bahurukkhasākhaṃ. **Dīghamaddhāna**nti saṭṭhiyojanamaggaṃ. **Upāgacchu**nti yattha vessantaro ahosi, taṃ padesaṃ upagatāti.

::centre
Mahārājapabbavaṇṇanā niṭṭhitā.
::

#### Chakhattiyakammavaṇṇanā

Jālikumāro mucalindasaratīre khandhāvāraṃ nivāsāpetvā cuddasa rathasahassāni āgatamaggābhimukhāneva ṭhapāpetvā tasmiṃ tasmiṃ padese sīhabyagghadīpiādīsu ārakkhaṃ saṃvidahi. Hatthiādīnaṃ saddo mahā ahosi. Atha mahāsatto taṃ saddaṃ sutvā ‘‘kiṃ nu kho me paccāmittā {pb:M:7.0372} mama pitaraṃ ghātetvā mamatthāya āgatā’’ti maraṇabhayabhīto maddiṃ ādāya pabbataṃ āruyha senaṃ olokesi. Tamatthaṃ pakāsento satthā āha –

::hangnum
2368\.
::

::gatha1
‘‘Tesaṃ sutvāna nigghosaṃ, bhīto vessantaro ahu;
::

::gathalast
Pabbataṃ abhiruhitvā, bhīto senaṃ udikkhati.
::

::hangnum
2369\.
::

::gatha1
‘‘Iṅgha maddi nisāmehi, nigghoso yādiso vane;
::

::gathalast
Ājānīyā hasiyanti, dhajaggāni ca dissare.
::

::hangnum
2370\.
::

::gatha1
‘‘Ime nūna araññasmiṃ, migasaṅghāni luddakā;
::

::gatha2
Vāgurāhi parikkhippa, sobbhaṃ pātetvā tāvade;
::

::gathalast
Vikkosamānā tibbāhi, hanti nesaṃ varaṃ varaṃ.
::

::hangnum
2371\.
::

::gatha1
‘‘Yathā mayaṃ adūsakā, araññe avaruddhakā;
::

::gathalast
Amittahatthattaṃ gatā, passa dubbalaghātaka’’nti.
::

Tattha {pb:V:7.0366} **iṅghā**ti codanatthe nipāto. **Nisāmehī**ti sakasenā vā parasenā vāti olokehi upadhārehi. ‘‘Ime nūna araññasmi’’ntiādīnaṃ aḍḍhateyyagāthānaṃ evamatthasambandho veditabbo ‘‘maddi yathā araññamhi migasaṅghāni luddakā vāgurāhi parikkhippa atha vā pana sobbhaṃ pātetvā tāvadeva ‘hanatha, are, duṭṭhamige’ti vikkosamānā tibbāhi migamāraṇasattīhi nesaṃ migānaṃ varaṃ varaṃ thūlaṃ thūlaṃ hananti, ime ca nūna tatheva amhe asabbhāhi vācāhi vikkosamānā tibbāti sattīhi hanissanti, mayañca adūsakā araññe avaruddhakā raṭṭhā pabbājitā vane vasāma, evaṃ santepi amittānaṃ hatthattaṃ gatā, passa dubbalaghātaka’’nti. Evaṃ so maraṇabhayena paridevi.

Sā tassa vacanaṃ sutvā senaṃ oloketvā ‘‘sakasenāya bhavitabba’’nti mahāsattaṃ assāsentī imaṃ gāthamāha –

::hangnum
2372\.
::

::gatha1
‘‘Amittā {pb:P:6.0583} nappasāheyyuṃ, aggīva udakaṇṇave;
::

::gathalast
Tadeva tvaṃ vicintehi, api sotthi ito siyā’’ti.
::

Tattha **aggīva udakaṇṇave**ti yathā tiṇukkādīnaṃ vasena upanīto aggi aṇṇavasaṅkhātāni puthulagambhīrāni udakāni nappasahati, tāpetuṃ na sakkoti{pb:M:7.0373}, tathā taṃ amittā nappasaheyyuṃ nābhibhavissanti. **Tadevā**ti yaṃ sakkena tuyhaṃ varaṃ datvā ‘‘mahārāja, na cirasseva te pitā ehitī’’ti vuttaṃ, tadeva tvaṃ vicintehi, api nāma ito balakāyato amhākaṃ sotthi siyāti mahāsattaṃ assāsesi.

Atha mahāsatto sokaṃ tanukaṃ katvā tāya saddhiṃ pabbatā oruyha paṇṇasālādvāre nisīdi, itarāpi attano paṇṇasālādvāre nisīdi. Tamatthaṃ pakāsento satthā āha –

::hangnum
2373\.
::

::gatha1
‘‘Tato vessantaro rājā, orohitvāna pabbatā;
::

::gathalast
Nisīdi paṇṇasālāyaṃ, daḷhaṃ katvāna mānasa’’nti.
::

Tattha **daḷhaṃ katvāna mānasa**nti mayaṃ pabbajitā nāma, amhākaṃ ko kiṃ karissatīti thiraṃ hadayaṃ katvā nisīdi.

Tasmiṃ {pb:V:7.0367} khaṇe sañjayo rājā deviṃ āmantetvā – ‘‘bhadde, phussati amhesu sabbesu ekato gatesu soko mahā bhavissati, paṭhamaṃ tāva ahaṃ gacchāmi, tato ‘idāni sokaṃ vinodetvā nisinnā bhavissantī’ti sallakkhetvā tvaṃ mahantena parivārena āgaccheyyāsi. Atha thokaṃ kālaṃ vītināmetvā jālikaṇhājinā pacchato āgacchantū’’ti vatvā rathaṃ nivattāpetvā āgatamaggābhimukhaṃ katvā tattha tattha ārakkhaṃ saṃvidahitvā alaṅkatahatthikkhandhato oruyha puttassa santikaṃ agamāsi. Tamatthaṃ pakāsento satthā āha –

::hangnum
2374\.
::

::gatha1
‘‘Nivattayitvāna rathaṃ, vuṭṭhapetvāna seniyo;
::

::gathalast
Ekaṃ araññe viharantaṃ, pitā puttaṃ upāgami.
::

::hangnum
2375\.
::

::gatha1
‘‘Hatthikkhandhato oruyha, ekaṃso pañjalīkato;
::

::gathalast
Parikiṇṇo amaccehi, puttaṃ siñcitumāgami.
::

::hangnum
2376\.
::

::gatha1
‘‘Tatthaddasa kumāraṃ so, rammarūpaṃ samāhitaṃ;
::

::gathalast
Nisinnaṃ paṇṇasālāyaṃ, jhāyantaṃ akutobhaya’’nti.
::

Tattha {pb:M:7.0374} **vuṭṭhapetvāna seniyo**ti ārakkhatthāya balakāye ṭhapetvā. **Ekaṃso**ti ekaṃsakatauttarāsaṅgo. **Siñcitumāgamī**ti rajje abhisiñcituṃ upāgami. **Rammarūpa**nti anañjitaṃ amaṇḍitaṃ.

::hangnum
2377\.
::

::gatha1
‘‘Tañca {pb:P:6.0584} disvāna āyantaṃ, pitaraṃ puttagiddhinaṃ;
::

::gathalast
Vessantaro ca maddī ca, paccuggantvā avandisuṃ.
::

::hangnum
2378\.
::

::gatha1
‘‘Maddī ca sirasā pāde, sasurassābhivādayi;
::

::gatha2
Maddī ahañhi te deva, pāde vandāmi te suṇhā;
::

::gathalast
Te su tattha palissajja, pāṇinā parimajjathā’’ti.
::

Tattha **pāde vandāmi te suṇhā**ti ahaṃ, deva, tava suṇhā pāde vandāmīti evaṃ vatvā vandi. **Te su tatthā**ti te ubhopi jane tasmiṃ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha, piṭṭhiyo nesaṃ parimajji.

Tato {pb:V:7.0368} roditvā paridevitvā rājā soke parinibbute tehi saddhiṃ paṭisanthāraṃ karonto āha –

::hangnum
2379\.
::

::gatha1
‘‘Kacci vo kusalaṃ putta, kacci putta anāmayaṃ;
::

::gathalast
Kacci uñchena yāpetha, kacci mūlaphalā bahū.
::

::hangnum
2380\.
::

::gatha1
‘‘Kacci ḍaṃsā makasā ca, appameva sarīsapā;
::

::gathalast
Vane vāḷamigākiṇṇe, kacci hiṃsā na vijjatī’’ti.
::

Pitu vacanaṃ sutvā mahāsatto āha –

::hangnum
2381\.
::

::gatha1
‘‘Atthi no jīvikā deva, sā ca yādisakīdisā;
::

::gathalast
Kasirā jīvikā homa, uñchācariyāya jīvitaṃ.
::

::hangnum
2382\.
::

::gatha1
‘‘Aniddhinaṃ mahārāja, dametassaṃva sārathi;
::

::gathalast
Tyamhā aniddhikā dantā, asamiddhi dameti no.
::

::hangnum
2383\.
::

::gatha1
‘‘Api no kisāni maṃsāni, pitu mātu adassanā;
::

::gathalast
Avaruddhānaṃ mahārāja, araññe jīvasokina’’nti.
::

Tattha {pb:M:7.0375} **yādisakīdisā**ti yā vā sā vā, lāmakāti attho. **Kasirā jīvikā homā**ti tāta, amhākaṃ uñchācariyāya jīvitaṃ nāma kicchaṃ, dukkhā no jīvikā ahosi. **Aniddhina**nti mahārāja, aniddhiṃ asamiddhiṃ daliddapurisaṃ nāma sāva aniddhi cheko sārathi assaṃ viya dameti, nibbisevanaṃ karoti, te mayaṃ idha vasantā aniddhikā dantā nibbisevanā katā, asamiddhiyeva no dametīti. ‘‘Dametha no’’tipi pāṭho, damayittha noti attho. **Jīvasokina**nti avigatasokānaṃ araññe vasantānaṃ kiṃ nāma amhākaṃ sukhanti vadati.

Evañca pana vatvā puna puttānaṃ pavattiṃ pucchanto āha –

::hangnum
2384\.
::

::gatha1
‘‘Yepi {pb:V:7.0369} te siviseṭṭhassa, dāyādāpattamānasā;
::

::gatha2
Jālī kaṇhājinā cubho, brāhmaṇassa vasānugā;
::

::gathalast
Accāyikassa luddassa, yo ne gāvova sumbhati.
::

::hangnum
2385\.
::

::gatha1
‘‘Te {pb:P:6.0585} rājaputtiyā putte, yadi jānātha saṃsatha;
::

::gathalast
Pariyāpuṇātha no khippaṃ, sappadaṭṭhaṃva māṇava’’nti.
::

Tattha **dāyādāpattamānasā**ti mahārāja, yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā, te dve kumāre yo brāhmaṇo gāvova sumbhati paharati, te rājaputtiyā putte yadi diṭṭhavasena vā sutavasena vā jānātha saṃsatha. **Sappadaṭṭhaṃva māṇava**nti visanimmadanatthāya sappadaṭṭhaṃ māṇavaṃ tikicchantā viya khippaṃ no pariyāpuṇātha kathethāti vadati.

Rājā āha –

::hangnum
2386\.
::

::gatha1
‘‘Ubho kumārā nikkītā, jālī kaṇhājinā cubho;
::

::gathalast
Brāhmaṇassa dhanaṃ datvā, putta mā bhāyi assasā’’ti.
::

Tattha **nikkītā**ti nikkayaṃ datvā gahitā.

Taṃ sutvā mahāsatto paṭiladdhassāso pitarā saddhiṃ paṭisanthāramakāsi –

::hangnum
2387\.
::

::gatha1
‘‘Kacci {pb:M:7.0376} nu tāta kusalaṃ, kacci tāta anāmayaṃ;
::

::gathalast
Kacci nu tāta me mātu, cakkhu na parihāyatī’’ti.
::

Tattha **cakkhu na parihāyatī**ti puttasokena rodantiyā cakkhu na parihāyatīti.

Rājā āha –

::hangnum
2388\.
::

::gatha1
‘‘Kusalañceva {pb:V:7.0370} me putta, atho putta anāmayaṃ;
::

::gathalast
Atho ca putta te mātu, cakkhu na parihāyatī’’ti.
::

Bodhisatto āha –

::hangnum
2389\.
::

::gatha1
‘‘Kacci arogaṃ yoggaṃ te, kacci vahati vāhanaṃ;
::

::gathalast
Kacci phīto janapado, kacci vuṭṭhi na chijjatī’’ti.
::

Tattha **vuṭṭhī**ti vuṭṭhidhārā.

Rājā āha –

::hangnum
2390\.
::

::gatha1
‘‘Atho arogaṃ yoggaṃ me, atho vahati vāhanaṃ;
::

::gathalast
Atho phīto janapado, atho vuṭṭhi na chijjatī’’ti.
::

Evaṃ tesaṃ sallapantānaññeva phussatī devī ‘‘idāni sokaṃ tanukaṃ katvā nisinnā bhavissantī’’ti sallakkhetvā mahāparivārena saddhiṃ puttassa santikaṃ agamāsi. Tamatthaṃ {pb:P:6.0586} pakāsento satthā āha –

::hangnum
2391\.
::

::gatha1
‘‘Iccevaṃ mantayantānaṃ, mātā nesaṃ adissatha;
::

::gathalast
Rājaputtī giridvāre, pattikā anupāhanā.
::

::hangnum
2392\.
::

::gatha1
‘‘Tañca disvāna āyantiṃ, mātaraṃ puttagiddhiniṃ;
::

::gathalast
Vessantaro ca maddī ca, paccuggantvā avandisuṃ.
::

::hangnum
2393\.
::

::gatha1
‘‘Maddī ca sirasā pāde, sassuyā abhivādayi;
::

::gathalast
Maddī ahañhi te ayye, pāde vandāmi te suṇhā’’ti.
::

Tesaṃ phussatideviṃ vanditvā ṭhitakāle puttakā kumārakumārikāhi parivutā āgamiṃsu. Maddī ca tesaṃ āgamanamaggaṃ olokentīyeva aṭṭhāsi. Sā te sotthinā āgacchante disvā sakabhāvena {pb:V:7.0371} saṇṭhātuṃ {pb:M:7.0377} asakkontī taruṇavacchā viya gāvī paridevamānā tato pāyāsi. Tepi taṃ disvā paridevantā mātarābhimukhāva padhāviṃsu. Tamatthaṃ pakāsento satthā āha –

::hangnum
2394\.
::

::gatha1
‘‘Maddiñca puttakā disvā, dūrato sotthimāgatā;
::

::gathalast
Kandantā mabhidhāviṃsu, vacchabālāva mātaraṃ.
::

::hangnum
2395\.
::

::gatha1
‘‘Maddī ca puttake disvā, dūrato sotthimāgate;
::

::gathalast
Vāruṇīva pavedhentī, thanadhārābhisiñcathā’’ti.
::

Tattha **kandantā mabhidhāviṃsū**ti kandantā abhidhāviṃsu. **Vāruṇīvā**ti yakkhāviṭṭhā ikkhaṇikā viya pavedhamānā thanadhārā abhisiñcathāti.

Sā kira mahāsaddena paridevitvā kampamānā visaññī hutvā dīghato pathaviyaṃ pati. Kumārāpi vegenāgantvā visaññino hutvā mātu upariyeva patiṃsu. Tasmiṃ khaṇe tassā dvīhi thanehi dve khīradhārā nikkhamitvā tesaṃ mukheyeva pavisiṃsu. Sace kira ettako assāso nābhavissa, dve kumārā sukkhahadayā hutvā addhā nassissanti. Vessantaropi piyaputte disvā sokaṃ sandhāretuṃ asakkonto visaññī hutvā tattheva pati. Mātāpitaropissa visaññino hutvā tattheva patiṃsu, tathā sahajātā saṭṭhisahassā amaccā. Taṃ kāruññaṃ passantesu ekopi sakabhāvena saṇṭhātuṃ nāsakkhi. Sakalaṃ assamapadaṃ yugantavātena pamadditaṃ viya sālavanaṃ ahosi. Tasmiṃ khaṇe pabbatā nadiṃsu, mahāpathavī kampi, mahāsamuddo saṅkhubhi, sineru girirājā onami. Cha kāmāvacaradevalokā ekakolāhalā ahesuṃ.

Sakko devarājā ‘‘cha khattiyā saparisā visaññino jātā, tesu ekopi uṭṭhāya kassaci sarīre udakaṃ siñcituṃ samattho nāma natthi, ahaṃ dāni imesaṃ pokkharavassaṃ vassāpessāmī’’ti cintetvā chakhattiyasamāgame pokkharavassaṃ vassāpesi. Tattha ye temitukāmā, te tementi, atemitukāmānaṃ upari ekabindumattampi na patati, padumapattato udakaṃ viya nivattitvā gacchati. Iti pokkharavane patitaṃ {pb:M:7.0378} vassaṃ viya taṃ vassaṃ ahosi. Cha khattiyā {pb:P:6.0587} assāsaṃ paṭilabhiṃsu. Mahājano tampi disvā ‘‘aho acchariyaṃ, aho abbhutaṃ evarūpe ñātisamāgame pokkharavassaṃ vassi, mahāpathavī kampī’’ti acchariyaṃ pavedesi. Tamatthaṃ pakāsento satthā āha –

::hangnum
2396\.
::

::gatha1
‘‘Samāgatānaṃ {pb:V:7.0372} ñātīnaṃ, mahāghoso ajāyatha;
::

::gathalast
Pabbatā samanādiṃsu, mahī pakampitā ahu.
::

::hangnum
2397\.
::

::gatha1
‘‘Vuṭṭhidhāraṃ pavattento, devo pāvassi tāvade;
::

::gathalast
Atha vessantaro rājā, ñātīhi samagacchatha.
::

::hangnum
2398\.
::

::gatha1
‘‘Nattāro suṇisā putto, rājā devī ca ekato;
::

::gathalast
Yadā samāgatā āsuṃ, tadāsi lomahaṃsanaṃ.
::

::hangnum
2399\.
::

::gatha1
‘‘Pañjalikā tassa yācanti, rodantā bherave vane;
::

::gatha2
Vessantarañca maddiñca, sabbe raṭṭhā samāgatā;
::

::gathalast
Tvaṃ nosi issaro rājā, rajjaṃ kāretha no ubho’’ti.
::

Tattha **ghoso**ti kāruññaghoso. **Pañjalikā**ti sabbe nāgarā ceva negamā ca jānapadā ca paggahitañjalikā hutvā. **Tassa yācantī**ti tassa pādesu patitvā roditvā kanditvā ‘‘deva, tvaṃ no sāmi issaro, pitā te idheva abhisiñcitvā nagaraṃ netukāmo, kulasantakaṃ setacchattaṃ paṭicchathā’’ti yāciṃsu.

::centre
Chakhattiyakammavaṇṇanā niṭṭhitā.
::

#### Nagarakaṇḍavaṇṇanā

Taṃ sutvā mahāsatto pitarā saddhiṃ sallapanto imaṃ gāthamāha –

::hangnum
2400\.
::

::gatha1
‘‘Dhammena rajjaṃ kārentaṃ, raṭṭhā pabbājayittha maṃ;
::

::gathalast
Tvañca jānapadā ceva, negamā ca samāgatā’’ti.
::

Tato {pb:M:7.0379} rājā puttaṃ attano dosaṃ khamāpento āha –

::hangnum
2401\.
::

::gatha1
‘‘Dukkaṭañca {pb:V:7.0373} hi no putta, bhūnahaccaṃ kataṃ mayā;
::

::gathalast
Yohaṃ sivīnaṃ vacanā, pabbājesimadūsaka’’nti.
::

Imaṃ gāthaṃ vatvā attano dukkhaharaṇatthaṃ puttaṃ yācanto itaraṃ gāthamāha –

::hangnum
2402\.
::

::gatha1
‘‘Yena kenaci vaṇṇena, pitu dukkhaṃ udabbahe;
::

::gathalast
Mātu bhaginiyā cāpi, api pāṇehi attano’’ti.
::

Tattha **udabbahe**ti hareyya. **Api pāṇehī**ti tāta puttena nāma jīvitaṃ pariccajitvāpi mātāpitūnaṃ sokadukkhaṃ haritabbaṃ, tasmā mama dosaṃ hadaye akatvā mama vacanaṃ karohi, imaṃ isiliṅgaṃ hāretvā rājavesaṃ gaṇha tātāti iminā kira naṃ adhippāyenevamāha.

Bodhisatto {pb:P:6.0588} rajjaṃ kāretukāmopi ‘‘ettake pana akathite garukaṃ nāma na hotī’’ti kathesi. Mahāsatto ‘‘sādhū’’ti sampaṭicchi. Athassa adhivāsanaṃ viditvā sahajātā saṭṭhisahassā amaccā ‘‘nahānakālo mahārāja, rajojallaṃ pavāhayā’’ti vadiṃsu. Atha ne mahāsatto ‘‘thokaṃ adhivāsethā’’ti vatvā paṇṇasālaṃ pavisitvā isibhaṇḍaṃ omuñcitvā paṭisāmetvā saṅkhavaṇṇasāṭakaṃ nivāsetvā paṇṇasālato nikkhamitvā ‘‘idaṃ mayā nava māse aḍḍhamāsañca vasantena samaṇadhammassa kataṭṭhānaṃ, pāramīkūṭaṃ gaṇhantena mayā dānaṃ datvā mahāpathaviyā kampāpitaṭṭhāna’’nti paṇṇasālaṃ tikkhattuṃ padakkhiṇaṃ katvā pañcapatiṭṭhitena vanditvā aṭṭhāsi. Athassa kappakādayo kesamassukammādīni kariṃsu. Tamenaṃ sabbābharaṇabhūsitaṃ devarājānamiva virocamānaṃ rajje abhisiñciṃsu. Tena vuttaṃ –

::hangnum
2403\.
::

::gatha1
‘‘Tato vessantaro rājā, rajojallaṃ pavāhayi;
::

::gathalast
Rajojallaṃ pavāhetvā, saṅkhavaṇṇaṃ adhārayī’’ti.
::

Tattha **pavāhayī**ti hāresi, hāretvā ca pana rājavesaṃ gaṇhīti attho.

Athassa yaso mahā ahosi. Olokitaolokitaṭṭhānaṃ kampati, mukhamaṅgalikā mukhamaṅgalāni ghosayiṃsu, sabbatūriyāni paggaṇhiṃsu, mahāsamuddakucchiyaṃ {pb:M:7.0380} meghagajjitaghoso viya tūriyaghoso ahosi. Hatthiratanaṃ alaṅkaritvā upānayiṃsu. So khaggaratanaṃ bandhitvā hatthiratanaṃ {pb:V:7.0374} abhiruhi. Tāvadeva naṃ sahajātā saṭṭhisahassā amaccā sabbālaṅkārappaṭimaṇḍitā parivārayiṃsu, sabbakaññāyo maddidevimpi nahāpetvā alaṅkaritvā abhisiñciṃsu. Sīse ca panassā abhisekaudakaṃ abhisiñcamānā ‘‘vessantaro taṃ pāletū’’tiādīni maṅgalāni vadiṃsu. Tamatthaṃ pakāsento satthā āha –

::hangnum
2404\.
::

::gatha1
‘‘Sīsaṃ nhāto sucivattho, sabbābharaṇabhūsito;
::

Paccayaṃ nāgamāruyha, khaggaṃ bandhi parantapaṃ.

::hangnum
2405\.
::

::gatha1
‘‘Tato saṭṭhisahassāni, yodhino cārudassanā;
::

::gathalast
Sahajātā pakiriṃsu, nandayantā rathesabhaṃ.
::

::hangnum
2406\.
::

::gatha1
‘‘Tato {pb:P:6.0589} maddimpi nhāpesuṃ, sivikaññā samāgatā;
::

::gatha2
Vessantaro taṃ pāletu, jālī kaṇhājinā cubho;
::

::gathalast
Athopi taṃ mahārājā, sañjayo abhirakkhatū’’ti.
::

Tattha **paccayaṃ nāgamāruyhā**ti taṃ attano jātadivase uppannaṃ hatthināgaṃ. **Parantapa**nti amittatāpanaṃ. **Pakiriṃsū**ti parivārayiṃsu. **Nandayantā**ti tosentā. **Sivikaññā**ti sivirañño pajāpatiyo sannipatitvā gandhodakena nhāpesuṃ. **Jālī kaṇhājinā cubho**ti ime te puttāpi mātaraṃ rakkhantūti.

::hangnum
2407\.
::

::gatha1
‘‘Idañca paccayaṃ laddhā, pubbe saṃklesamattano;
::

::gathalast
Ānandiyaṃ ācariṃsu, ramaṇīye giribbaje.
::

::hangnum
2408\.
::

::gatha1
‘‘Idañca paccayaṃ laddhā, pubbe saṃklesamattano;
::

::gathalast
Ānandi vittā sumanā, putte saṅgamma lakkhaṇā.
::

::hangnum
2409\.
::

::gatha1
‘‘Idañca paccayaṃ laddhā, pubbe saṃklesamattano;
::

::gathalast
Ānandi vittā patītā, saha puttehi lakkhaṇā’’ti.
::

Tattha **idañca paccayaṃ laddhā**ti bhikkhave, vessantaro maddī ca idañca paccayaṃ laddhā imaṃ patiṭṭhaṃ {pb:V:7.0375} labhitvā, rajje patiṭṭhahitvāti attho. **Pubbe**ti ito {pb:M:7.0381} pubbe attano vanavāsasaṃklesañca anussaritvā. **Ānandiyaṃ ācariṃsu, ramaṇīye giribbaje**ti ramaṇīye vaṅkagirikucchimhi ‘‘vessantarassa rañño āṇā’’ti kañcanalatāvinaddhaṃ ānandabheriṃ carāpetvā ānandachaṇaṃ ācariṃsu. **Ānandi vittā sumanā**ti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho. **Patītā**ti somanassā hutvā.

Evaṃ patītā hutvā ca pana putte āha –

::hangnum
2410\.
::

::gatha1
‘‘Ekabhattā pure āsiṃ, niccaṃ thaṇḍilasāyinī;
::

::gathalast
Iti metaṃ vataṃ āsi, tumhaṃ kāmā hi puttakā.
::

::hangnum
2411\.
::

::gatha1
‘‘Taṃ me vataṃ samiddhajja, tumhe saṅgamma puttakā;
::

::gatha2
Mātujampi taṃ pāletu, pitujampi ca puttaka;
::

::gathalast
Athopi taṃ mahārājā, sañjayo abhirakkhatu.
::

::hangnum
2412\.
::

::gatha1
‘‘Yaṃ kiñcitthi kataṃ puññaṃ, mayhañceva pitucca te;
::

::gathalast
Sabbena tena kusalena, ajaro amaro bhavā’’ti.
::

Tattha **tumhaṃ kāmā hi puttakā**ti puttakā ahaṃ tumhākaṃ kāmā tumhe patthayamānā pure tumhesu brāhmaṇena nītesu ekabhattaṃ bhuñjitvā bhūmiyaṃ sayiṃ, iti me tumhākaṃ kāmā etaṃ vataṃ āsīti vadati. **Samiddhajjā**ti taṃ me vataṃ ajja samiddhaṃ. **Mātujampi taṃ pāletu, pitujampi ca puttakā**ti puttajāli taṃ mātujātaṃ somanassampi pitujātaṃ somanassampi pāletu, mātāpitūnaṃ santakaṃ puññaṃ taṃ pāletūti attho. Tenevāha **‘‘yaṃ kiñcitthi kataṃ puñña’’**nti.

Phussatīpi {pb:P:6.0590} devī ‘‘ito paṭṭhāya mama suṇhā imāneva vatthāni nivāsetu, imāni ābharaṇāni dhāretū’’ti suvaṇṇasamugge pūretvā pahiṇi. Tamatthaṃ pakāsento satthā āha –

::hangnum
2413\.
::

::gatha1
‘‘Kappāsikañca koseyyaṃ, khomakoṭumbarāni ca;
::

::gathalast
Sassu suṇhāya pāhesi, yehi maddī asobhatha.
::

::hangnum
2414\.
::

::gatha1
‘‘Tato {pb:V:7.0376}{pb:M:7.0382} hemañca kāyūraṃ, gīveyyaṃ ratanāmayaṃ;
::

::gathalast
Sassu suṇhāya pāhesi, yehi maddī asobhatha.
::

::hangnum
2415\.
::

::gatha1
‘‘Tato hemañca kāyūraṃ, aṅgadaṃ maṇimekhalaṃ;
::

::gathalast
Sassu suṇhāya pāhesi, yehi maddī asobhatha.
::

::hangnum
2416\.
::

::gatha1
‘‘Uṇṇataṃ mukhaphullañca, nānāratte ca māṇike;
::

::gathalast
Sassu suṇhāya pāhesi, yehi maddī asobhatha.
::

::hangnum
2417\.
::

::gatha1
‘‘Uggatthanaṃ giṅgamakaṃ, mekhalaṃ pāṭipādakaṃ;
::

::gathalast
Sassu suṇhāya pāhesi, yehi maddī asobhatha.
::

::hangnum
2418\.
::

::gatha1
‘‘Suttañca suttavajjañca, upanijjhāya seyyasi;
::

::gathalast
Asobhatha rājaputtī, devakaññāva nandane.
::

::hangnum
2419\.
::

::gatha1
‘‘Sīsaṃ nhātā sucivatthā, sabbālaṅkārabhūsitā;
::

::gathalast
Asobhatha rājaputtī, tāvatiṃseva accharā.
::

::hangnum
2420\.
::

::gatha1
‘‘Kadalīva vātacchupitā, jātā cittalatāvane;
::

::gathalast
Antāvaraṇasampannā, rājaputtī asobhatha.
::

::hangnum
2421\.
::

::gatha1
‘‘Sakuṇī mānusinīva, jātā cittapattā patī;
::

::gathalast
Nigrodhapakkabimboṭṭhī, rājaputtī asobhathā’’ti.
::

Tattha **hemañca kāyūra**nti suvaṇṇamayaṃ vanakhajjūriphalasaṇṭhānaṃ gīvāpasādhanameva. **Ratanamaya**nti aparampi ratanamayaṃ gīveyyaṃ. **Aṅgadaṃ maṇimekhala**nti aṅgadābharaṇañca maṇimayamekhalañca. **Uṇṇata**nti ekaṃ nalāṭapasādhanaṃ. **Mukhaphulla**nti nalāṭante tilakamālābharaṇaṃ. **Nānāratte**ti nānāvaṇṇe. **Māṇike**ti maṇimaye. **Uggatthanaṃ giṅgamaka**nti etānipi dve ābharaṇāni. **Mekhala**nti suvaṇṇarajatamayaṃ mekhalaṃ. **Pāṭipādaka**nti pādapasādhanaṃ. **Suttañca suttavajjaṃ cā**ti suttārūḷhañca asuttārūḷhañca pasādhanaṃ. Pāḷiyaṃ pana ‘‘suppañca suppavajjañcā’’ti {pb:V:7.0377} likhitaṃ. **Upanijjhāya seyyasī**ti etaṃ suttārūḷhañca asuttārūḷhañca ābharaṇaṃ taṃ taṃ ūnaṭṭhānaṃ oloketvā alaṅkaritvā ṭhitā seyyasī uttamarūpadharā maddī devakaññāva nandane asobhatha. **Vātacchupitā**ti cittalatāvane jātā vātasamphuṭṭhā suvaṇṇakadalī viya taṃ divasaṃ sā vijambhamānā asobhatha{pb:M:7.0383}. **Dantāvaraṇasampannā**ti bimbaphalasadisehi rattadantāvaraṇehi samannāgatā. **Sakuṇī mānusinīva, jātā cittapattā patī**ti yathā mānusiyā sarīrena {pb:P:6.0591} jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati, evaṃ sā rattoṭṭhatāya nigrodhapakkabimbaphalasadisaoṭṭhehi asobhatha.

Saṭṭhisahassā amaccā maddiṃ abhiruhanatthāya sabbālaṅkārappaṭimaṇḍitaṃ nātivaddhaṃ sattisarapahārakkhamaṃ ekaṃ taruṇahatthiṃ upanāmesuṃ. Tena vuttaṃ –

::hangnum
2422\.
::

::gatha1
‘‘Tassā ca nāgamānesuṃ, nātivaddhaṃva kuñjaraṃ;
::

::gathalast
Sattikkhamaṃ sarakkhamaṃ, īsādantaṃ urūḷhavaṃ.
::

::hangnum
2423\.
::

::gatha1
‘‘Sā maddī nāgamāruhi, nātivaddhaṃva kuñjaraṃ;
::

::gathalast
Sattikkhamaṃ sarakkhamaṃ, īsādantaṃ urūḷhava’’nti.
::

Tattha **tassā cā**ti bhikkhave, tassāpi maddiyā sabbālaṅkārappaṭimaṇḍitaṃ katvā nātivaddhaṃ sattisarapahārakkhamaṃ ekaṃ taruṇahatthiṃ upanesuṃ. **Nāgamāruhī**ti varahatthipiṭṭhiṃ abhiruhi.

Iti te ubhopi mahantena yasena khandhāvāraṃ agamaṃsu. Sañjayarājā dvādasahi akkhobhiṇīhi saddhiṃ māsamattaṃ pabbatakīḷaṃ vanakīḷaṃ kīḷi. Mahāsattassa tejena tāvamahante araññe koci vāḷamigo vā pakkhī vā kañci na viheṭhesi. Tamatthaṃ pakāsento satthā āha –

::hangnum
2424\.
::

::gatha1
‘‘Sabbamhi taṃ araññamhi, yāvantettha migā ahuṃ;
::

::gathalast
Vessantarassa tejena, naññamaññaṃ viheṭhayuṃ.
::

::hangnum
2425\.
::

::gatha1
‘‘Sabbamhi taṃ araññamhi, yāvantettha dijā ahuṃ;
::

::gathalast
Vessantarassa tejena, naññamaññaṃ viheṭheyuṃ.
::

::hangnum
2426\.
::

::gatha1
‘‘Sabbamhi {pb:V:7.0378} taṃ araññamhi, yāvantettha migā ahuṃ;
::

::gatha2
Ekajjhaṃ sannipātiṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2427\.
::

::gatha1
‘‘Sabbamhi {pb:M:7.0384} taṃ araññamhi, yāvantettha dijā ahuṃ;
::

::gatha2
Ekajjhaṃ sannipātiṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2428\.
::

::gatha1
‘‘Sabbamhi taṃ araññamhi, yāvantettha migā ahuṃ;
::

::gatha2
Nāssu mañjū nikūjiṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2429\.
::

::gatha1
‘‘Sabbamhi taṃ araññamhi, yāvantettha dijā ahuṃ;
::

::gatha2
Nāssu mañjū nikūjiṃsu, vessantare payātamhi;
::

::gathalast
Sivīnaṃ raṭṭhavaḍḍhane’’ti.
::

Tattha **yāvantetthā**ti yāvanto ettha. **Ekajjhaṃ sannipātiṃsū**ti ekasmiṃ ṭhāne sannipatiṃsu, sannipatitvā ca pana ‘‘ito paṭṭhāya idāni amhākaṃ aññamaññaṃ lajjā vā hirottappaṃ vā saṃvaro vā na bhavissatī’’ti domanassapattā ahesuṃ. **Nāssu mañjū nikūjiṃsū**ti mahāsattassa viyogadukkhitā madhuraṃ ravaṃ pubbe viya na raviṃsu.

Sañjayanarindo {pb:P:6.0592} māsamattaṃ pabbatakīḷaṃ, vanakīḷaṃ kīḷitvā senāpatiṃ pakkosāpetvā ‘‘tāta, ciraṃ no araññe vuttaṃ, kiṃ te mama puttassa gamanamaggo alaṅkato’’ti pucchitvā ‘‘āma, deva, kālo vo gamanāyā’’ti vutte vessantarassa ārocāpetvā senaṃ ādāya nikkhami. Vaṅkagirikucchito yāva jetuttaranagarā saṭṭhiyojanaṃ alaṅkatamaggaṃ mahāsatto mahantena parivārena saddhiṃ paṭipajji. Tamatthaṃ pakāsento satthā āha –

::hangnum
2430\.
::

::gatha1
‘‘Paṭiyatto rājamaggo, vicitto pupphasanthato;
::

::gathalast
Vasi vessantaro yattha, yāvatāva jetuttarā.
::

::hangnum
2431\.
::

::gatha1
‘‘Tato {pb:V:7.0379} saṭṭhisahassāni, yodhino cārudassanā;
::

::gatha2
Samantā parikiriṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2432\.
::

::gatha1
‘‘Orodhā {pb:M:7.0385} ca kumārā ca, vesiyānā ca brāhmaṇā;
::

::gatha2
Samantā parikiriṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2433\.
::

::gatha1
‘‘Hatthārohā anīkaṭṭhā, rathikā pattikārakā;
::

::gatha2
Samantā parikiriṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2434\.
::

::gatha1
‘‘Samāgatā jānapadā, negamā ca samāgatā;
::

::gatha2
Samantā parikiriṃsu, vessantare payātamhi;
::

::gathalast
Sivīnaṃ raṭṭhavaḍḍhane.
::

::hangnum
2435\.
::

::gatha1
‘‘Karoṭiyā cammadharā, illīhatthā suvammino;
::

::gatha2
Purato paṭipajjiṃsu, vessantare payātamhi;
::

::gathalast
Sivīnaṃ raṭṭhavaḍḍhane’’ti.
::

Tattha **paṭiyatto**ti visākhāpuṇṇamapūjākāle viya alaṅkato. **Vicitto**ti kadalipuṇṇaghaṭadhajapaṭākādīhi vicitto. **Pupphasanthato**ti lājāpañcamakehi pupphehi santhato. **Yatthā**ti yasmiṃ vaṅkapabbate vessantaro vasati, tato paṭṭhāya yāva jetuttaranagarā nirantaraṃ alaṅkatappaṭiyattova. **Karoṭiyā**ti sīsakaroṭīti laddhanāmāya sīse paṭimukkakaroṭikā yodhā. **Cammadharā**ti kaṇḍavāraṇacammadharā. **Suvammino**ti vicitrāhi jālikāhi suṭṭhu vammikā. **Purato paṭipajjiṃsū**ti mattahatthīsupi āgacchantesu anivattino sūrayodhā rañño vessantarassa purato paṭipajjiṃsu.

Rājā saṭṭhiyojanamaggaṃ dvīhi māsehi atikkamma jetuttaranagaraṃ patto alaṅkatappaṭiyattanagaraṃ pavisitvā pāsādaṃ abhiruhi. Tamatthaṃ pakāsento satthā āha –

::hangnum
2436\.
::

::gatha1
‘‘Te {pb:V:7.0380} pāvisuṃ puraṃ rammaṃ, mahāpākāratoraṇaṃ;
::

::gathalast
Upetaṃ annapānehi, naccagītehi cūbhayaṃ.
::

::hangnum
2437\.
::

::gatha1
‘‘Vittā {pb:M:7.0386} jānapadā āsuṃ, negamā ca samāgatā;
::

::gathalast
Anuppatte kumāramhi, sivīnaṃ raṭṭhavaḍḍhane.
::

::hangnum
2438\.
::

::gatha1
‘‘Celukkhepo avattittha, āgate dhanadāyake;
::

::gathalast
Nandiṃ pavesi nagare, bandhanā mokkho aghosathā’’ti.
::

Tattha {pb:P:6.0593} **mahāpākāratoraṇa**nti mahantehi pākārehi ca toraṇehi ca samannāgataṃ. **Naccagītehi cūbhaya**nti naccehi ca gītehi ca ubhayehi samannāgataṃ. **Vittā**ti tuṭṭhā somanassappattā. **Āgate dhanadāyake**ti mahājanassa dhanadāyake mahāsatte āgate. **Nandiṃ pavesī**ti ‘‘vessantarassa mahārājassa āṇā’’ti nagare nandibherī cari. **Bandhanā mokkho aghosathā**ti sabbasattānaṃ bandhanā mokkho ghosito. Antamaso biḷāraṃ upādāya vessantaramahārājā sabbasatte bandhanā vissajjāpesi.

So nagaraṃ paviṭṭhadivaseyeva paccūsakāle cintesi ‘‘ye vibhātāya rattiyā mama āgatabhāvaṃ sutvā yācakā āgamissanti, tesāhaṃ kiṃ dassāmī’’ti? Tasmiṃ khaṇe sakkassa bhavanaṃ uṇhākāraṃ dassesi. So āvajjento taṃ kāraṇaṃ ñatvā tāvadeva rājanivesanassa purimavatthuñca pacchimavatthuñca kaṭippamāṇaṃ pūrento ghanamegho viya sattaratanavassaṃ vassāpesi, sakalanagare jāṇuppamāṇaṃ vassāpesi. Punadivase mahāsatto ‘‘tesaṃ tesaṃ kulānaṃ purimapacchimavatthūsu vuṭṭhadhanaṃ tesaṃ tesaññeva hotū’’ti dāpetvā avasesaṃ āharāpetvā attano gehavatthusmiṃ saddhiṃ dhanena koṭṭhāgāresu okirāpetvā dānamukhe ṭhapesi. Tamatthaṃ pakāsento satthā āha –

::hangnum
2439\.
::

::gatha1
‘‘Jātarūpamayaṃ vassaṃ, devo pāvassi tāvade;
::

::gathalast
Vessantare paviṭṭhamhi, sivīnaṃ raṭṭhavaḍḍhane.
::

::hangnum
2440\.
::

::gatha1
‘‘Tato vessantaro rājā, dānaṃ datvāna khattiyo;
::

::gathalast
Kāyassa bhedā sappañño, saggaṃ so upapajjathā’’ti.
::

Tattha {pb:V:7.0381}{pb:M:7.0387} **saggaṃ so upapajjathā**ti tato cuto dutiyacittena tusitapure uppajjīti.

::centre
Nagarakaṇḍavaṇṇanā niṭṭhitā.
::

Satthā imaṃ gāthāsahassappaṭimaṇḍitaṃ mahāvessantaradhammadesanaṃ āharitvā jātakaṃ samodhānesi – ‘‘tadā jūjako devadatto ahosi, amittatāpanā ciñcamāṇavikā, cetaputto channo, accutatāpaso sāriputto, sakko anuruddho, sañcayanarindo suddhodanamahārājā, phussatī devī sirimahāmāyā, maddī devī rāhulamātā, jālikumāro rāhulo, kaṇhājinā uppalavaṇṇā, sesaparisā buddhaparisā, mahāvessantaro rājā pana ahameva sammāsambuddho ahosi’’nti.

::centre
Vessantarajātakavaṇṇanā dasamā.
::

::centre
Mahānipātavaṇṇanā niṭṭhitā.
::

::centre
Jātaka-aṭṭhakathā samattā.
::
