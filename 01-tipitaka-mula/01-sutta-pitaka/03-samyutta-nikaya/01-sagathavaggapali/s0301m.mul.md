::centre
Namo tassa bhagavato arahato sammāsambuddhassa
::

# Saṃyuttanikāyo

## Sagāthāvaggo

### 1. Devatāsaṃyuttaṃ

#### 1. Naḷavaggo

#### 1. Oghataraṇasuttaṃ

{para:1} 1\. Evaṃ {pb:T:1.0001}{pb:V:1.0001}{pb:P:1.0001}{pb:M:1.0001} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca – ‘‘‘kathaṃ nu tvaṃ, mārisa, oghamatarī’ti? ‘Appatiṭṭhaṃ khvāhaṃ, āvuso, anāyūhaṃ {pb:V:1.0002} oghamatari’nti. ‘Yathā kathaṃ pana tvaṃ, mārisa, appatiṭṭhaṃ anāyūhaṃ oghamatarī’ti? ‘Yadākhvāhaṃ, āvuso, santiṭṭhāmi tadāssu saṃsīdāmi{pb:T:1.0002}; yadākhvāhaṃ, āvuso, āyūhāmi tadāssu nibbuyhāmi {note:nivuyhāmi (syā. kaṃ. ka.)}. Evaṃ khvāhaṃ, āvuso, appatiṭṭhaṃ anāyūhaṃ oghamatari’’’nti.

::gatha1
‘‘Cirassaṃ vata passāmi, brāhmaṇaṃ parinibbutaṃ;
::

::gathalast
Appatiṭṭhaṃ anāyūhaṃ, tiṇṇaṃ loke visattika’’nti. –
::

::unindented
Idamavoca {pb:M:1.0002} sā devatā. Samanuñño satthā ahosi. Atha kho sā devatā – ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.
::

#### 2. Nimokkhasuttaṃ

{para:2} 2\. Sāvatthinidānaṃ{pb:P:1.0002}. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ etadavoca –

‘‘Jānāsi no tvaṃ, mārisa, sattānaṃ nimokkhaṃ pamokkhaṃ viveka’’nti?

‘‘Jānāmi khvāhaṃ, āvuso, sattānaṃ nimokkhaṃ pamokkhaṃ viveka’’nti.

‘‘Yathā kathaṃ pana tvaṃ, mārisa, jānāsi sattānaṃ nimokkhaṃ pamokkhaṃ viveka’’nti?

‘‘Nandībhavaparikkhayā {pb:T:1.0003} {note:nandibhavaparikkhayā (syā. kaṃ.)}, saññāviññāṇasaṅkhayā, vedanānaṃ nirodhā upasamā – evaṃ khvāhaṃ, āvuso, jānāmi sattānaṃ nimokkhaṃ pamokkhaṃ viveka’’nti.

#### 3. Upanīyasuttaṃ

{para:3} 3\. Sāvatthinidānaṃ{pb:V:1.0003}. Ekamantaṃ ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Upanīyati jīvitamappamāyu,
::

::gatha2
Jarūpanītassa na santi tāṇā;
::

::gatha3
Etaṃ bhayaṃ maraṇe pekkhamāno,
::

::gathalast
Puññāni kayirātha sukhāvahānī’’ti.
::

::gatha1
‘‘Upanīyati jīvitamappamāyu,
::

::gatha2
Jarūpanītassa na santi tāṇā;
::

::gatha3
Etaṃ bhayaṃ maraṇe pekkhamāno,
::

::gathalast
Lokāmisaṃ pajahe santipekkho’’ti.
::

#### 4. Accentisuttaṃ

{para:4} 4\. Sāvatthinidānaṃ{pb:M:1.0003}. Ekamantaṃ {pb:T:1.0004}{pb:P:1.0003} ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Accenti kālā tarayanti rattiyo,
::

::gatha2
Vayoguṇā anupubbaṃ jahanti;
::

::gatha3
Etaṃ bhayaṃ maraṇe pekkhamāno,
::

::gathalast
Puññāni kayirātha sukhāvahānī’’ti.
::

::gatha1
‘‘Accenti kālā tarayanti rattiyo,
::

::gatha2
Vayoguṇā anupubbaṃ jahanti;
::

::gatha3
Etaṃ bhayaṃ maraṇe pekkhamāno,
::

::gathalast
Lokāmisaṃ pajahe santipekkho’’ti.
::

#### 5. Katichindasuttaṃ

{para:5} 5\. Sāvatthinidānaṃ{pb:V:1.0004}. Ekamantaṃ ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Kati chinde kati jahe, kati cuttari bhāvaye;
::

::gathalast
Kati saṅgātigo bhikkhu, oghatiṇṇoti vuccatī’’ti.
::

::gatha1
‘‘Pañca chinde pañca jahe, pañca cuttari bhāvaye;
::

::gathalast
Pañca saṅgātigo bhikkhu, oghatiṇṇoti vuccatī’’ti.
::

#### 6. Jāgarasuttaṃ

{para:6} 6\. Sāvatthinidānaṃ. Ekamantaṃ {pb:T:1.0005} ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Kati jāgarataṃ suttā, kati suttesu jāgarā;
::

::gathalast
Katibhi {note:katīhi (sī.)} rajamādeti, katibhi {note:katīhi (sī.)} parisujjhatī’’ti.
::

::gatha1
‘‘Pañca jāgarataṃ suttā, pañca suttesu jāgarā;
::

::gathalast
Pañcabhi {note:pañcahi (sī.)} rajamādeti, pañcabhi {note:pañcahi (sī.)} parisujjhatī’’ti.
::

#### 7. Appaṭividitasuttaṃ

{para:7} 7\. Sāvatthinidānaṃ{pb:M:1.0004}. Ekamantaṃ {pb:P:1.0004} ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Yesaṃ dhammā appaṭividitā, paravādesu nīyare {note:niyyare (ka.)};
::

::gathalast
Suttā te nappabujjhanti, kālo tesaṃ pabujjhitu’’nti.
::

::gatha1
‘‘Yesaṃ dhammā suppaṭividitā, paravādesu na nīyare;
::

::gathalast
Te sambuddhā sammadaññā, caranti visame sama’’nti.
::

#### 8. Susammuṭṭhasuttaṃ

{para:8} 8\. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Yesaṃ {pb:T:1.0006} dhammā susammuṭṭhā, paravādesu nīyare;
::

::gathalast
Suttā te nappabujjhanti, kālo tesaṃ pabujjhitu’’nti.
::

::gatha1
‘‘Yesaṃ {pb:V:1.0005} dhammā asammuṭṭhā, paravādesu na nīyare;
::

::gathalast
Te sambuddhā sammadaññā, caranti visame sama’’nti.
::

#### 9. Mānakāmasuttaṃ

{para:9} 9\. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Na mānakāmassa damo idhatthi,
::

::gatha2
Na monamatthi asamāhitassa;
::

::gatha3
Eko araññe viharaṃ pamatto,
::

::gathalast
Na maccudheyyassa tareyya pāra’’nti.
::

::gatha1
‘‘Mānaṃ pahāya susamāhitatto,
::

::gatha2
Sucetaso sabbadhi vippamutto;
::

::gatha3
Eko araññe viharaṃ appamatto,
::

::gathalast
Sa maccudheyyassa tareyya pāra’’nti.
::

#### 10. Araññasuttaṃ

{para:10} 10\. Sāvatthinidānaṃ{pb:V:1.0006}{pb:M:1.0005}. Ekamantaṃ {pb:P:1.0005} ṭhitā kho sā devatā bhagavantaṃ gāthāya ajjhabhāsi –

::gatha1
‘‘Araññe {pb:T:1.0007} viharantānaṃ, santānaṃ brahmacārinaṃ;
::

::gathalast
Ekabhattaṃ bhuñjamānānaṃ, kena vaṇṇo pasīdatī’’ti.
::

::gatha1
‘‘Atītaṃ nānusocanti, nappajappanti nāgataṃ;
::

::gathalast
Paccuppannena yāpenti, tena vaṇṇo pasīdati’’.
::

::gatha1
‘‘Anāgatappajappāya, atītassānusocanā;
::

::gathalast
Etena bālā sussanti, naḷova harito luto’’ti.
::

::centre
Naḷavaggo paṭhamo.
::

Tassuddānaṃ –

::gatha1
Oghaṃ nimokkhaṃ upaneyyaṃ, accenti katichindi ca;
::

::gatha2
Jāgaraṃ appaṭividitā, susammuṭṭhā mānakāminā;
::

::gathalast
Araññe dasamo vutto, vaggo tena pavuccati.
::

#### 2. Nandanavaggo

#### 1. Nandanasuttaṃ

{para:11} 11\. Evaṃ {pb:T:1.0008} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa {pb:V:1.0007} ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, aññatarā tāvatiṃsakāyikā devatā nandane vane accharāsaṅghaparivutā dibbehi pañcahi kāmaguṇehi samappitā samaṅgībhūtā paricāriyamānā {note:paricāriyamānā (syā. kaṃ. ka.)} tāyaṃ velāyaṃ imaṃ gāthaṃ abhāsi –

::gatha1
‘‘Na {pb:M:1.0006} te sukhaṃ pajānanti, ye na passanti nandanaṃ;
::

::gathalast
Āvāsaṃ naradevānaṃ, tidasānaṃ yasassina’’nti.
::

‘‘Evaṃ {pb:P:1.0006} vutte, bhikkhave, aññatarā devatā taṃ devataṃ gāthāya paccabhāsi –

::gatha1
‘‘Na tvaṃ bāle pajānāsi, yathā arahataṃ vaco;
::

::gatha2
Aniccā sabbasaṅkhārā {note:sabbe saṅkhārā (sī. syā. kaṃ.)}, uppādavayadhammino;
::

::gathalast
Uppajjitvā nirujjhanti, tesaṃ vūpasamo sukho’’ti.
::

#### 2. Nandatisuttaṃ

{para:12} 12\. Sāvatthinidānaṃ. Ekamantaṃ {pb:T:1.0009} ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Nandati puttehi puttimā,
::

::gatha2
Gomā {note:gomiko (sī. syā. kaṃ. pī.)} gohi tatheva nandati;
::

::gatha3
Upadhīhi {pb:V:1.0008} narassa nandanā,
::

::gathalast
Na hi so nandati yo nirūpadhī’’ti.
::

::gatha1
‘‘Socati puttehi puttimā,
::

::gatha2
Gomā gohi tatheva socati;
::

::gatha3
Upadhīhi narassa socanā,
::

::gathalast
Na hi so socati yo nirūpadhī’’ti.
::

#### 3. Natthiputtasamasuttaṃ

{para:13} 13\. Sāvatthinidānaṃ. Ekamantaṃ ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Natthi puttasamaṃ pemaṃ, natthi gosamitaṃ dhanaṃ;
::

::gathalast
Natthi sūriyasamā {note:suriyasamā (sī. syā. kaṃ. pī.)} ābhā, samuddaparamā sarā’’ti.
::

::gatha1
‘‘Natthi attasamaṃ pemaṃ, natthi dhaññasamaṃ dhanaṃ;
::

::gathalast
Natthi paññāsamā ābhā, vuṭṭhi ve paramā sarā’’ti.
::

#### 4. Khattiyasuttaṃ

{para:14} 14\. ‘‘Khattiyo {pb:T:1.0010}{pb:M:1.0007} dvipadaṃ seṭṭho, balībaddo {note:balivaddo (sī. pī.), balibaddo (syā. kaṃ. ka.)} catuppadaṃ.

::gathalast
Komārī seṭṭhā bhariyānaṃ, yo ca puttāna pubbajo’’ti.
::

::gatha1
‘‘Sambuddho dvipadaṃ seṭṭho, ājānīyo catuppadaṃ;
::

::gathalast
Sussūsā seṭṭhā bhariyānaṃ, yo ca puttānamassavo’’ti.
::

#### 5. Saṇamānasuttaṃ

{para:15} 15\. ‘‘Ṭhite {pb:P:1.0007} majjhanhike {note:majjhantike (sabbattha)} kāle, sannisīvesu pakkhisu.

::gathalast
Saṇateva brahāraññaṃ {note:mahāraññaṃ (ka. sī. syā. kaṃ. ka.)}, taṃ bhayaṃ paṭibhāti ma’’nti.
::

::gatha1
‘‘Ṭhite majjhanhike kāle, sannisīvesu pakkhisu;
::

::gathalast
Saṇateva brahāraññaṃ, sā rati paṭibhāti ma’’nti.
::

#### 6. Niddātandīsuttaṃ

{para:16} 16\. ‘‘Niddā {pb:V:1.0009} tandī vijambhitā {note:tandi vijambhikā (sī. pī.)}, aratī bhattasammado.

::gathalast
Etena nappakāsati, ariyamaggo idha pāṇina’’nti.
::

::gatha1
‘‘Niddaṃ tandiṃ vijambhitaṃ, aratiṃ bhattasammadaṃ;
::

::gathalast
Vīriyena {note:viriyena (sī. syā. kaṃ. pī.)} naṃ paṇāmetvā, ariyamaggo visujjhatī’’ti.
::

#### 7. Dukkarasuttaṃ

{para:17} 17\. ‘‘Dukkaraṃ {pb:T:1.0011} duttitikkhañca, abyattena ca sāmaññaṃ.

::gathalast
Bahūhi tattha sambādhā, yattha bālo visīdatī’’ti.
::

::gatha1
‘‘Katihaṃ careyya sāmaññaṃ, cittaṃ ce na nivāraye;
::

::gathalast
Pade pade visīdeyya, saṅkappānaṃ vasānugo’’ti.
::

::gatha1
‘‘Kummova aṅgāni sake kapāle,
::

::gatha2
Samodahaṃ bhikkhu manovitakke;
::

::gatha3
Anissito aññamaheṭhayāno,
::

::gathalast
Parinibbuto nūpavadeyya kañcī’’ti.
::

#### 8. Hirīsuttaṃ

{para:18} 18\. ‘‘Hirīnisedho {pb:M:1.0008} puriso, koci lokasmiṃ vijjati.

::gathalast
Yo nindaṃ apabodhati {note:apabodheti (syā. kaṃ. ka.)}, asso bhadro kasāmivā’’ti.
::

::gatha1
‘‘Hirīnisedhā tanuyā, ye caranti sadā satā;
::

::gathalast
Antaṃ dukkhassa pappuyya, caranti visame sama’’nti.
::

#### 9. Kuṭikāsuttaṃ

::hangnum
19\.
::

::gatha1
‘‘Kacci {pb:V:1.0010}{pb:P:1.0008} te kuṭikā natthi, kacci natthi kulāvakā;
::

::gathalast
Kacci santānakā natthi, kacci muttosi bandhanā’’ti.
::

::gatha2
‘‘Taggha me kuṭikā natthi, taggha natthi kulāvakā;
::

::gathalast
Taggha santānakā natthi, taggha muttomhi bandhanā’’ti.
::

::gatha1
‘‘Kintāhaṃ {pb:T:1.0012} kuṭikaṃ brūmi, kiṃ te brūmi kulāvakaṃ;
::

::gathalast
Kiṃ te santānakaṃ brūmi, kintāhaṃ brūmi bandhana’’nti.
::

::gatha1
‘‘Mātaraṃ kuṭikaṃ brūsi, bhariyaṃ brūsi kulāvakaṃ;
::

::gathalast
Putte santānake brūsi, taṇhaṃ me brūsi bandhana’’nti.
::

::gatha1
‘‘Sāhu te kuṭikā natthi, sāhu natthi kulāvakā;
::

::gathalast
Sāhu santānakā natthi, sāhu muttosi bandhanā’’ti.
::

#### 10. Samiddhisuttaṃ

{para:20} 20\. Evaṃ me sutaṃ – ekaṃ samayaṃ bhagavā rājagahe viharati tapodārāme. Atha kho āyasmā samiddhi rattiyā paccūsasamayaṃ paccuṭṭhāya yena tapodā tenupasaṅkami gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsi gattāni pubbāpayamāno. Atha kho aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yena āyasmā samiddhi tenupasaṅkami; upasaṅkamitvā vehāsaṃ ṭhitā āyasmantaṃ samiddhiṃ gāthāya ajjhabhāsi –

::gatha1
‘‘Abhutvā {pb:M:1.0009} bhikkhasi bhikkhu, na hi bhutvāna bhikkhasi;
::

::gathalast
Bhutvāna bhikkhu bhikkhassu, mā taṃ kālo upaccagā’’ti.
::

::gatha1
‘‘Kālaṃ {pb:T:1.0013}{pb:V:1.0011}{pb:P:1.0009} vohaṃ na jānāmi, channo kālo na dissati;
::

::gathalast
Tasmā abhutvā bhikkhāmi, mā maṃ kālo upaccagā’’ti.
::

Atha kho sā devatā pathaviyaṃ {note:paṭhaviyaṃ (sī. syā. kaṃ. pī.)} patiṭṭhahitvā āyasmantaṃ samiddhiṃ etadavoca – ‘‘daharo tvaṃ bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’ti.

‘‘Na khvāhaṃ, āvuso, sandiṭṭhikaṃ hitvā kālikaṃ anudhāvāmi. Kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti.

‘‘Kathañca, bhikkhu, kālikā kāmā vuttā bhagavatā bahudukkhā bahupāyāsā, ādīnavo ettha bhiyyo? Kathaṃ sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti?

‘‘Ahaṃ kho, āvuso, navo acirapabbajito adhunāgato imaṃ dhammavinayaṃ. Na tāhaṃ {note:na khvāhaṃ (sī. pī.)} sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’ti.

‘‘Na kho, bhikkhu, sukaro so bhagavā amhehi upasaṅkamituṃ{pb:T:1.0014}, aññāhi mahesakkhāhi devatāhi parivuto. Sace kho tvaṃ, bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma dhammassavanāyā’’ti. ‘‘Evamāvuso’’ti kho āyasmā samiddhi tassā devatāya paṭissutvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ {pb:P:1.0010} nisinno kho āyasmā samiddhi bhagavantaṃ etadavoca –

‘‘Idhāhaṃ{pb:V:1.0012}{pb:M:1.0010}, bhante, rattiyā paccūsasamayaṃ paccuṭṭhāya yena tapodā tenupasaṅkamiṃ gattāni parisiñcituṃ. Tapode gattāni parisiñcitvā paccuttaritvā ekacīvaro aṭṭhāsiṃ gattāni pubbāpayamāno. Atha kho, bhante, aññatarā devatā abhikkantāya rattiyā abhikkantavaṇṇā kevalakappaṃ tapodaṃ obhāsetvā yenāhaṃ tenupasaṅkami; upasaṅkamitvā vehāsaṃ ṭhitā imāya gāthāya ajjhabhāsi –

::gatha1
‘‘Abhutvā bhikkhasi bhikkhu, na hi bhutvāna bhikkhasi;
::

::gathalast
Bhutvāna bhikkhu bhikkhassu, mā taṃ kālo upaccagā’’ti.
::

‘‘Evaṃ vutte ahaṃ, bhante, taṃ devataṃ gāthāya paccabhāsiṃ –

::gatha1
‘‘Kālaṃ vohaṃ na jānāmi, channo kālo na dissati;
::

::gathalast
Tasmā abhutvā bhikkhāmi, mā maṃ kālo upaccagā’’ti.
::

‘‘Atha kho, bhante, sā devatā pathaviyaṃ patiṭṭhahitvā maṃ etadavoca – ‘daharo {pb:T:1.0015} tvaṃ, bhikkhu, pabbajito susu kāḷakeso, bhadrena yobbanena samannāgato, paṭhamena vayasā, anikkīḷitāvī kāmesu. Bhuñja, bhikkhu, mānusake kāme; mā sandiṭṭhikaṃ hitvā kālikaṃ anudhāvī’’’ti.

‘‘Evaṃ vuttāhaṃ, bhante, taṃ devataṃ etadavocaṃ – ‘na khvāhaṃ, āvuso, sandiṭṭhikaṃ hitvā kālikaṃ anudhāvāmi; kālikañca khvāhaṃ, āvuso, hitvā sandiṭṭhikaṃ anudhāvāmi. Kālikā hi, āvuso, kāmā vuttā bhagavatā bahudukkhā bahupāyāsā; ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’’ti.

‘‘Evaṃ vutte, bhante, sā devatā maṃ etadavoca – ‘kathañca, bhikkhu, kālikā kāmā vuttā bhagavatā bahudukkhā bahupāyāsā; ādīnavo ettha bhiyyo? Kathaṃ sandiṭṭhiko {pb:P:1.0011} ayaṃ dhammo akāliko ehipassiko opaneyyiko paccattaṃ veditabbo viññūhī’ti? Evaṃ vuttāhaṃ, bhante{pb:V:1.0013}, taṃ devataṃ etadavocaṃ – ‘ahaṃ kho, āvuso, navo acirapabbajito adhunāgato imaṃ dhammavinayaṃ, na tāhaṃ sakkomi vitthārena ācikkhituṃ. Ayaṃ so bhagavā arahaṃ sammāsambuddho rājagahe viharati tapodārāme. Taṃ bhagavantaṃ upasaṅkamitvā etamatthaṃ puccha. Yathā te bhagavā byākaroti tathā naṃ dhāreyyāsī’’’ti.

‘‘Evaṃ {pb:M:1.0011} vutte, bhante, sā devatā maṃ etadavoca – ‘na kho, bhikkhu, sukaro so bhagavā amhehi upasaṅkamituṃ, aññāhi mahesakkhāhi devatāhi parivuto. Sace kho, tvaṃ bhikkhu, taṃ bhagavantaṃ upasaṅkamitvā etamatthaṃ puccheyyāsi, mayampi āgaccheyyāma {pb:T:1.0016} dhammassavanāyā’ti. Sace, bhante, tassā devatāya saccaṃ vacanaṃ, idheva sā devatā avidūre’’ti.

Evaṃ vutte, sā devatā āyasmantaṃ samiddhiṃ etadavoca – ‘‘puccha, bhikkhu, puccha, bhikkhu, yamahaṃ anuppattā’’ti.

Atha kho bhagavā taṃ devataṃ gāthāhi ajjhabhāsi –

::gatha1
‘‘Akkheyyasaññino sattā, akkheyyasmiṃ patiṭṭhitā;
::

::gathalast
Akkheyyaṃ apariññāya, yogamāyanti maccuno.
::

::gatha1
‘‘Akkheyyañca pariññāya, akkhātāraṃ na maññati;
::

::gatha2
Tañhi tassa na hotīti, yena naṃ vajjā na tassa atthi;
::

::gathalast
Sace vijānāsi vadehi yakkhā’’ti {note:yakkhīti (pī. ka.)}.
::

‘‘Na khvāhaṃ, bhante, imassa bhagavatā saṅkhittena bhāsitassa vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti.

::gatha1
‘‘Samo {pb:P:1.0012} visesī uda vā {note:athavā (sī. pī.)} nihīno,
::

::gatha2
Yo maññatī so vivadetha {note:sopi vadetha (ka.)} tena;
::

::gatha3
Tīsu {pb:V:1.0014} vidhāsu avikampamāno,
::

::gatha2
Samo visesīti na tassa hoti;
::

::gathalast
Sace vijānāsi vadehi yakkhā’’ti.
::

‘‘Imassāpi {pb:T:1.0017} khvāhaṃ, bhante, bhagavatā saṅkhittena bhāsitassa na vitthārena atthaṃ ājānāmi. Sādhu me, bhante, bhagavā tathā bhāsatu yathāhaṃ imassa bhagavatā saṅkhittena bhāsitassa vitthārena atthaṃ jāneyya’’nti.

::gatha1
‘‘Pahāsi saṅkhaṃ na vimānamajjhagā, acchecchi {note:acchejji (syā. kaṃ. ka.)} taṇhaṃ idha nāmarūpe;
::

::gatha2
Taṃ chinnaganthaṃ anighaṃ nirāsaṃ, pariyesamānā nājjhagamuṃ;
::

::gatha3
Devā manussā idha vā huraṃ vā, saggesu vā sabbanivesanesu;
::

::gathalast
Sace vijānāsi vadehi yakkhā’’ti.
::

‘‘Imassa {pb:M:1.0012} khvāhaṃ, bhante, bhagavatā saṅkhittena bhāsitassa evaṃ vitthārena atthaṃ ājānāmi –

::gatha1
‘‘Pāpaṃ na kayirā vacasā manasā,
::

::gatha2
Kāyena vā kiñcana sabbaloke;
::

::gatha3
Kāme pahāya satimā sampajāno,
::

::gathalast
Dukkhaṃ na sevetha anatthasaṃhita’’nti.
::

::centre
Nandanavaggo dutiyo.
::

Tassuddānaṃ –

::gatha1
Nandanā {pb:T:1.0018} nandati ceva, natthiputtasamena ca;
::

::gatha2
Khattiyo saṇamāno ca, niddātandī ca dukkaraṃ;
::

::gathalast
Hirī kuṭikā navamo, dasamo vutto samiddhināti.
::

#### 3. Sattivaggo

#### 1. Sattisuttaṃ

{para:21} 21\. Sāvatthinidānaṃ{pb:V:1.0015}{pb:P:1.0013}. Ekamantaṃ {pb:T:1.0019} ṭhitā kho sā devatā bhagavato santike imaṃ gāthaṃ abhāsi –

::gatha1
‘‘Sattiyā viya omaṭṭho, ḍayhamānova {note:ḍayhamāneva (sabbattha)} matthake;
::

::gathalast
Kāmarāgappahānāya, sato bhikkhu paribbaje’’ti.
::

::gatha1
‘‘Sattiyā viya omaṭṭho, ḍayhamānova matthake;
::

::gathalast
Sakkāyadiṭṭhippahānāya, sato bhikkhu paribbaje’’ti.
::

#### 2. Phusatisuttaṃ

::hangnum
22\.
::

::gatha1
‘‘Nāphusantaṃ phusati ca, phusantañca tato phuse;
::

::gathalast
Tasmā phusantaṃ phusati, appaduṭṭhapadosina’’nti.
::

::gatha1
‘‘Yo {pb:M:1.0013} appaduṭṭhassa narassa dussati,
::

::gatha2
Suddhassa posassa anaṅgaṇassa;
::

::gatha3
Tameva bālaṃ pacceti pāpaṃ,
::

::gathalast
Sukhumo rajo paṭivātaṃva khitto’’ti.
::

#### 3. Jaṭāsuttaṃ

::hangnum
23\.
::

::gatha1
‘‘Anto {pb:T:1.0020} jaṭā bahi jaṭā, jaṭāya jaṭitā pajā;
::

::gathalast
Taṃ taṃ gotama pucchāmi, ko imaṃ vijaṭaye jaṭa’’nti.
::

::gatha1
‘‘Sīle {pb:V:1.0016} patiṭṭhāya naro sapañño, cittaṃ paññañca bhāvayaṃ;
::

::gathalast
Ātāpī nipako bhikkhu, so imaṃ vijaṭaye jaṭaṃ.
::

::gatha1
‘‘Yesaṃ rāgo ca doso ca, avijjā ca virājitā;
::

::gathalast
Khīṇāsavā arahanto, tesaṃ vijaṭitā jaṭā.
::

::gatha1
‘‘Yattha nāmañca rūpañca, asesaṃ uparujjhati;
::

::gathalast
Paṭighaṃ rūpasaññā ca, etthesā chijjate {note:vijaṭe (ka.)} jaṭā’’ti.
::

#### 4. Manonivāraṇasuttaṃ

{para:24} 24\. ‘‘Yato {pb:P:1.0014} yato mano nivāraye,

::gatha2
Na dukkhameti naṃ tato tato;
::

::gatha3
Sa sabbato mano nivāraye,
::

::gathalast
Sa sabbato dukkhā pamuccati’’.
::

::gatha1
‘‘Na sabbato mano nivāraye,
::

::gatha2
Na mano saṃyatattamāgataṃ;
::

::gatha3
Yato yato ca pāpakaṃ,
::

::gathalast
Tato tato mano nivāraye’’ti.
::

#### 5. Arahantasuttaṃ

::hangnum
25\.
::

::gatha1
‘‘Yo hoti bhikkhu arahaṃ katāvī,
::

::gatha2
Khīṇāsavo antimadehadhārī;
::

::gatha3
Ahaṃ {pb:T:1.0021} vadāmītipi so vadeyya,
::

::gathalast
Mamaṃ vadantītipi so vadeyyā’’ti.
::

::gatha1
‘‘Yo {pb:V:1.0017}{pb:M:1.0014} hoti bhikkhu arahaṃ katāvī,
::

::gatha2
Khīṇāsavo antimadehadhārī;
::

::gatha3
Ahaṃ vadāmītipi so vadeyya,
::

::gatha2
Mamaṃ vadantītipi so vadeyya;
::

::gatha3
Loke samaññaṃ kusalo viditvā,
::

::gathalast
Vohāramattena so {note:sa (?)} vohareyyā’’ti.
::

::gatha1
‘‘Yo hoti bhikkhu arahaṃ katāvī,
::

::gatha2
Khīṇāsavo antimadehadhārī;
::

::gatha3
Mānaṃ nu kho so upagamma bhikkhu,
::

::gatha2
Ahaṃ vadāmītipi so vadeyya;
::

::gathalast
Mamaṃ vadantītipi so vadeyyā’’ti.
::

::gatha1
‘‘Pahīnamānassa na santi ganthā,
::

::gatha2
Vidhūpitā mānaganthassa sabbe;
::

::gatha3
Sa vītivatto maññataṃ {note:mānanaṃ (sī.), maññītaṃ (?)} sumedho,
::

::gathalast
Ahaṃ {pb:P:1.0015} vadāmītipi so vadeyya.
::

::gatha1
‘‘Mamaṃ vadantītipi so vadeyya;
::

::gatha2
Loke samaññaṃ kusalo viditvā;
::

::gathalast
Vohāramattena so vohareyyā’’ti.
::

#### 6. Pajjotasuttaṃ

::hangnum
26\.
::

::gatha1
‘‘Kati {pb:T:1.0022} lokasmiṃ pajjotā, yehi loko pakāsati {note:pabhāsati (ka. sī.)};
::

::gathalast
Bhagavantaṃ {note:bhavantaṃ (ka.)} puṭṭhumāgamma, kathaṃ jānemu taṃ maya’’nti.
::

::gatha1
‘‘Cattāro {pb:V:1.0018} loke pajjotā, pañcamettha na vijjati;
::

::gathalast
Divā tapati ādicco, rattimābhāti candimā.
::

::gatha1
‘‘Atha aggi divārattiṃ, tattha tattha pakāsati;
::

::gathalast
Sambuddho tapataṃ seṭṭho, esā ābhā anuttarā’’ti.
::

#### 7. Sarasuttaṃ

::hangnum
27\.
::

::gatha1
‘‘Kuto {pb:M:1.0015} sarā nivattanti, kattha vaṭṭaṃ na vattati;
::

::gathalast
Kattha nāmañca rūpañca, asesaṃ uparujjhatī’’ti.
::

::gatha1
‘‘Yattha āpo ca pathavī, tejo vāyo na gādhati;
::

::gatha2
Ato sarā nivattanti, ettha vaṭṭaṃ na vattati;
::

::gathalast
Ettha nāmañca rūpañca, asesaṃ uparujjhatī’’ti.
::

#### 8. Mahaddhanasuttaṃ

::hangnum
28\.
::

::gatha1
‘‘Mahaddhanā mahābhogā, raṭṭhavantopi khattiyā;
::

::gathalast
Aññamaññābhigijjhanti, kāmesu analaṅkatā.
::

::gatha1
‘‘Tesu ussukkajātesu, bhavasotānusārisu;
::

::gathalast
Kedha taṇhaṃ {note:rodhataṇhaṃ (syā. kaṃ.), gedhataṇhaṃ (ka.)} pajahiṃsu {note:pavāhiṃsu (syā. kaṃ. ka.)}, ke lokasmiṃ anussukā’’ti.
::

::gatha1
‘‘Hitvā {pb:T:1.0023} agāraṃ pabbajitā, hitvā puttaṃ pasuṃ viyaṃ;
::

::gatha2
Hitvā rāgañca dosañca, avijjañca virājiya;
::

::gathalast
Khīṇāsavā arahanto, te lokasmiṃ anussukā’’ti.
::

#### 9. Catucakkasuttaṃ

::hangnum
29\.
::

::gatha1
‘‘Catucakkaṃ {pb:V:1.0019}{pb:P:1.0016} navadvāraṃ, puṇṇaṃ lobhena saṃyutaṃ;
::

::gathalast
Paṅkajātaṃ mahāvīra, kathaṃ yātrā bhavissatī’’ti.
::

::gatha1
‘‘Chetvā naddhiṃ varattañca, icchā lobhañca pāpakaṃ;
::

::gathalast
Samūlaṃ taṇhamabbuyha, evaṃ yātrā bhavissatī’’ti.
::

#### 10. Eṇijaṅghasuttaṃ

::hangnum
30\.
::

::gatha1
‘‘Eṇijaṅghaṃ kisaṃ vīraṃ, appāhāraṃ alolupaṃ;
::

::gatha2
Sīhaṃ vekacaraṃ nāgaṃ, kāmesu anapekkhinaṃ;
::

::gathalast
Upasaṅkamma pucchāma, kathaṃ dukkhā pamuccatī’’ti.
::

::gatha1
‘‘Pañca {pb:M:1.0016} kāmaguṇā loke, manochaṭṭhā paveditā;
::

::gathalast
Ettha chandaṃ virājetvā, evaṃ dukkhā pamuccatī’’ti.
::

::centre
Sattivaggo tatiyo.
::

Tassuddānaṃ –

::gatha1
Sattiyā phusati ceva, jaṭā manonivāraṇā;
::

::gatha2
Arahantena pajjoto, sarā mahaddhanena ca;
::

::gatha1
Catucakkena navamaṃ, eṇijaṅghena te dasāti.
::

#### 4. Satullapakāyikavaggo

#### 1. Sabbhisuttaṃ

{para:31} 31\. Evaṃ {pb:T:1.0024}{pb:V:1.0020} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ {pb:P:1.0017} ṭhitā kho ekā devatā bhagavato santike imaṃ gāthaṃ abhāsi –

::gatha1
‘‘Sabbhireva samāsetha, sabbhi kubbetha {note:krubbetha (ka.)} santhavaṃ;
::

::gathalast
Sataṃ saddhammamaññāya, seyyo hoti na pāpiyo’’ti.
::

Atha kho aparā devatā bhagavato santike imaṃ gāthaṃ abhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, paññā labbhati {note:paññaṃ labhati (syā. kaṃ.)} nāññato’’ti.
::

Atha kho aparā devatā bhagavato santike imaṃ gāthaṃ abhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sokamajjhe na socatī’’ti.
::

Atha {pb:M:1.0017} kho aparā devatā bhagavato santike imaṃ gāthaṃ abhāsi –

::gatha1
‘‘Sabbhireva {pb:T:1.0025} samāsetha, sabbhi kubbetha santhavaṃ;
::

::gathalast
Sataṃ saddhammamaññāya, ñātimajjhe virocatī’’ti.
::

Atha {pb:V:1.0021} kho aparā devatā bhagavato santike imaṃ gāthaṃ abhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sattā gacchanti suggati’’nti.
::

Atha kho aparā devatā bhagavato santike imaṃ gāthaṃ abhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sattā tiṭṭhanti sātata’’nti.
::

Atha kho aparā devatā bhagavantaṃ etadavoca – ‘‘kassa nu kho, bhagavā, subhāsita’’nti? Sabbāsaṃ vo subhāsitaṃ pariyāyena, api ca mamapi suṇātha –

::gatha1
‘‘Sabbhireva {pb:P:1.0018} samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sabbadukkhā pamuccatī’’ti.
::

Idamavoca bhagavā. Attamanā tā devatāyo bhagavantaṃ abhivādetvā padakkhiṇaṃ katvā tatthevantaradhāyiṃsūti.

#### 2. Maccharisuttaṃ

{para:32} 32\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ {pb:T:1.0026} gāthaṃ abhāsi –

::gatha1
‘‘Maccherā {pb:V:1.0022} ca pamādā ca, evaṃ dānaṃ na dīyati {note:diyyati (ka.)};
::

::gathalast
Puññaṃ ākaṅkhamānena, deyyaṃ hoti vijānatā’’ti.
::

Atha {pb:M:1.0018} kho aparā devatā bhagavato santike imā gāthāyo abhāsi –

::gatha1
‘‘Yasseva bhīto na dadāti maccharī, tadevādadato bhayaṃ;
::

::gatha2
Jighacchā ca pipāsā ca, yassa bhāyati maccharī;
::

::gathalast
Tameva bālaṃ phusati, asmiṃ loke paramhi ca.
::

::gatha1
‘‘Tasmā vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇina’’nti.
::

Atha kho aparā devatā bhagavato santike imā gāthāyo abhāsi –

::gatha1
‘‘Te matesu na mīyanti, panthānaṃva sahabbajaṃ;
::

::gathalast
Appasmiṃ ye pavecchanti, esa dhammo sanantano.
::

::gatha1
‘‘Appasmeke pavecchanti, bahuneke na dicchare;
::

::gathalast
Appasmā dakkhiṇā dinnā, sahassena samaṃ mitā’’ti.
::

Atha {pb:P:1.0019} kho aparā devatā bhagavato santike imā gāthāyo abhāsi –

::gatha1
‘‘Duddadaṃ dadamānānaṃ, dukkaraṃ kamma kubbataṃ;
::

::gathalast
Asanto nānukubbanti, sataṃ dhammo duranvayo {note:durannayo (sī.)}.
::

::gatha1
‘‘Tasmā {pb:T:1.0027} satañca asataṃ {note:asatañca (sī. syā. kaṃ.)}, nānā hoti ito gati;
::

::gathalast
Asanto nirayaṃ yanti, santo saggaparāyanā’’ti.
::

Atha {pb:V:1.0023} kho aparā devatā bhagavato santike etadavoca – ‘‘kassa nu kho, bhagavā, subhāsita’’nti?

‘‘Sabbāsaṃ vo subhāsitaṃ pariyāyena; api ca mamapi suṇātha –

::gatha1
‘‘Dhammaṃ care yopi samuñjakaṃ care,
::

::gatha2
Dārañca posaṃ dadamappakasmiṃ;
::

::gatha3
Sataṃ sahassānaṃ sahassayāginaṃ,
::

::gathalast
Kalampi nāgghanti tathāvidhassa te’’ti.
::

Atha {pb:M:1.0019} kho aparā devatā bhagavantaṃ gāthāya ajjhabhāsi –

::gatha1
‘‘Kenesa yañño vipulo mahaggato,
::

::gatha2
Samena dinnassa na agghameti;
::

::gatha3
Kathaṃ {note:idaṃ padaṃ katthaci sīhaḷapotthake natthi} sataṃ sahassānaṃ sahassayāginaṃ,
::

::gathalast
Kalampi nāgghanti tathāvidhassa te’’ti.
::

::gatha1
‘‘Dadanti heke visame niviṭṭhā,
::

::gatha2
Chetvā vadhitvā atha socayitvā;
::

::gatha3
Sā {pb:T:1.0028} dakkhiṇā assumukhā sadaṇḍā,
::

::gathalast
Samena dinnassa na agghameti.
::

::gatha1
‘‘Evaṃ sataṃ sahassānaṃ sahassayāginaṃ;
::

::gathalast
Kalampi nāgghanti tathāvidhassa te’’ti.
::

#### 3. Sādhusuttaṃ

{para:33} 33\. Sāvatthinidānaṃ{pb:P:1.0020}. Atha kho sambahulā satullapakāyikā devatāyo abhikkantāya rattiyā {pb:V:1.0024} abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi –

::gatha1
‘‘Sādhu kho, mārisa, dānaṃ;
::

::gatha2
Maccherā ca pamādā ca, evaṃ dānaṃ na dīyati;
::

::gathalast
Puññaṃ ākaṅkhamānena, deyyaṃ hoti vijānatā’’ti.
::

Atha kho aparā devatā bhagavato santike imaṃ udānaṃ udānesi –

::gatha1
‘‘Sādhu kho, mārisa, dānaṃ;
::

::gathalast
Api ca appakasmimpi sāhu dānaṃ’’.
::

::gatha1
‘‘Appasmeke pavecchanti, bahuneke na dicchare;
::

::gathalast
Appasmā dakkhiṇā dinnā, sahassena samaṃ mitā’’ti.
::

Atha {pb:M:1.0020} kho aparā devatā bhagavato santike imaṃ udānaṃ udānesi –

::gatha1
‘‘Sādhu kho, mārisa, dānaṃ; appakasmimpi sāhu dānaṃ;
::

::gathalast
Api ca saddhāyapi sāhu dānaṃ’’.
::

::gatha1
‘‘Dānañca yuddhañca samānamāhu,
::

::gatha2
Appāpi santā bahuke jinanti;
::

::gatha3
Appampi ce saddahāno dadāti,
::

::gathalast
Teneva so hoti sukhī paratthā’’ti.
::

Atha {pb:T:1.0029} kho aparā devatā bhagavato santike imaṃ udānaṃ udānesi –

::gatha1
‘‘Sādhu {pb:V:1.0025} kho, mārisa, dānaṃ; appakasmimpi sāhu dānaṃ;
::

::gathalast
Saddhāyapi {pb:P:1.0021} sāhu dānaṃ; api ca dhammaladdhassāpi sāhu dānaṃ’’.
::

::gatha1
‘‘Yo dhammaladdhassa dadāti dānaṃ,
::

::gatha2
Uṭṭhānavīriyādhigatassa jantu;
::

::gatha3
Atikkamma so vetaraṇiṃ yamassa,
::

::gathalast
Dibbāni ṭhānāni upeti macco’’ti.
::

Atha kho aparā devatā bhagavato santike imaṃ udānaṃ udānesi –

::gatha1
‘‘Sādhu kho, mārisa, dānaṃ; appakasmimpi sāhu dānaṃ;
::

::gatha2
Saddhāyapi sāhu dānaṃ; dhammaladdhassāpi sāhu dānaṃ;
::

::gathalast
Api {pb:T:1.0030} ca viceyya dānampi sāhu dānaṃ’’.
::

::gatha1
‘‘Viceyya dānaṃ sugatappasatthaṃ,
::

::gatha2
Ye dakkhiṇeyyā idha jīvaloke;
::

::gatha3
Etesu dinnāni mahapphalāni,
::

::gathalast
Bījāni vuttāni yathā sukhette’’ti.
::

Atha kho aparā devatā bhagavato santike imaṃ udānaṃ udānesi –

::gatha1
‘‘Sādhu kho, mārisa, dānaṃ; appakasmimpi sāhu dānaṃ;
::

::gatha2
Saddhāyapi sāhu dānaṃ; dhammaladdhassāpi sāhu dānaṃ;
::

::gathalast
Viceyya dānampi sāhu dānaṃ; api ca pāṇesupi sādhu saṃyamo’’.
::

::gatha1
‘‘Yo {pb:M:1.0021} pāṇabhūtāni {note:pāṇabhūtesu (sī. pī.)} aheṭhayaṃ caraṃ,
::

::gatha2
Parūpavādā na karonti pāpaṃ;
::

::gatha3
Bhīruṃ {pb:V:1.0026} pasaṃsanti na hi tattha sūraṃ,
::

::gathalast
Bhayā hi santo na karonti pāpa’’nti.
::

Atha kho aparā devatā bhagavantaṃ etadavoca – ‘‘kassa {pb:P:1.0022} nu kho, bhagavā, subhāsita’’nti?

‘‘Sabbāsaṃ vo subhāsitaṃ pariyāyena, api ca mamapi suṇātha –

::gatha1
‘‘Saddhā hi dānaṃ bahudhā pasatthaṃ,
::

::gatha2
Dānā ca kho dhammapadaṃva seyyo;
::

::gatha3
Pubbe {pb:T:1.0031} ca hi pubbatare ca santo,
::

::gathalast
Nibbānamevajjhagamuṃ sapaññā’’ti.
::

#### 4. Nasantisuttaṃ

{para:34} 34\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –

::gatha1
‘‘Na santi kāmā manujesu niccā,
::

::gatha2
Santīdha kamanīyāni yesu {note:kāmesu (ka.)} baddho;
::

::gatha3
Yesu pamatto apunāgamanaṃ,
::

::gathalast
Anāgantā puriso maccudheyyā’’ti.
::

::gatha1
‘‘Chandajaṃ aghaṃ chandajaṃ dukkhaṃ;
::

::gatha2
Chandavinayā aghavinayo;
::

::gathalast
Aghavinayā dukkhavinayo’’ti.
::

::gatha1
‘‘Na {pb:V:1.0027} te kāmā yāni citrāni loke,
::

::gatha2
Saṅkapparāgo {pb:T:1.0032} purisassa kāmo;
::

::gatha3
Tiṭṭhanti citrāni tatheva loke,
::

::gathalast
Athettha dhīrā vinayanti chandaṃ.
::

::gatha1
‘‘Kodhaṃ {pb:M:1.0022}{pb:P:1.0023} jahe vippajaheyya mānaṃ,
::

::gatha2
Saṃyojanaṃ sabbamatikkameyya;
::

::gatha3
Taṃ nāmarūpasmimasajjamānaṃ,
::

::gathalast
Akiñcanaṃ nānupatanti dukkhā.
::

::gatha1
‘‘Pahāsi saṅkhaṃ na vimānamajjhagā {note:na ca mānamajjhagā (ka. sī.), na vimānamāgā (syā. kaṃ.)},
::

::gatha2
Acchecchi taṇhaṃ idha nāmarūpe;
::

::gatha3
Taṃ chinnaganthaṃ anighaṃ nirāsaṃ,
::

::gatha2
Pariyesamānā nājjhagamuṃ;
::

::gatha3
Devā manussā idha vā huraṃ vā,
::

::gathalast
Saggesu vā sabbanivesanesū’’ti.
::

::gatha1
‘‘Taṃ ce hi nāddakkhuṃ tathāvimuttaṃ (iccāyasmā mogharājā),
::

::gatha2
Devā manussā idha vā huraṃ vā;
::

::gatha3
Naruttamaṃ atthacaraṃ narānaṃ,
::

::gathalast
Ye taṃ namassanti pasaṃsiyā te’’ti.
::

::gatha1
‘‘Pasaṃsiyā tepi bhavanti bhikkhū (mogharājāti bhagavā),
::

::gatha2
Ye taṃ namassanti tathāvimuttaṃ;
::

::gatha3
Aññāya {pb:T:1.0033} dhammaṃ vicikicchaṃ pahāya,
::

::gathalast
Saṅgātigā tepi bhavanti bhikkhū’’ti.
::

#### 5. Ujjhānasaññisuttaṃ

{para:35} 35\. Ekaṃ {pb:V:1.0028} samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā ujjhānasaññikā devatāyo abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkamiṃsu; upasaṅkamitvā vehāsaṃ aṭṭhaṃsu. Vehāsaṃ {pb:P:1.0024} ṭhitā kho ekā devatā bhagavato santike imaṃ gāthaṃ abhāsi –

::gatha1
‘‘Aññathā santamattānaṃ, aññathā yo pavedaye;
::

::gathalast
Nikacca kitavasseva, bhuttaṃ theyyena tassa taṃ.
::

::gatha1
‘‘Yañhi kayirā tañhi vade, yaṃ na kayirā na taṃ vade;
::

::gathalast
Akarontaṃ bhāsamānānaṃ, parijānanti paṇḍitā’’ti.
::

::gatha1
‘‘Na yidaṃ bhāsitamattena, ekantasavanena vā;
::

::gatha2
Anukkamitave sakkā, yāyaṃ paṭipadā daḷhā;
::

::gathalast
Yāya dhīrā pamuccanti, jhāyino mārabandhanā.
::

::gatha1
‘‘Na {pb:M:1.0023} ve dhīrā pakubbanti, viditvā lokapariyāyaṃ;
::

::gathalast
Aññāya nibbutā dhīrā, tiṇṇā loke visattika’’nti.
::

Atha {pb:T:1.0034} kho tā devatāyo pathaviyaṃ patiṭṭhahitvā bhagavato pādesu sirasā nipatitvā bhagavantaṃ etadavocuṃ – ‘‘accayo no, bhante, accagamā yathābālaṃ yathāmūḷhaṃ yathāakusalaṃ {note:yathābālā yathāmūḷhā yathāakusalā (sabbattha)}, yā mayaṃ bhagavantaṃ āsādetabbaṃ amaññimhā. Tāsaṃ no, bhante, bhagavā accayaṃ accayato paṭiggaṇhātu āyatiṃ saṃvarāyā’’ti. Atha kho bhagavā sitaṃ pātvākāsi. Atha kho tā devatāyo bhiyyosomattāya ujjhāyantiyo vehāsaṃ abbhuggañchuṃ. Ekā devatā bhagavato santike imaṃ gāthaṃ abhāsi –

::gatha1
‘‘Accayaṃ {pb:V:1.0029} desayantīnaṃ, yo ce na paṭigaṇhati;
::

::gathalast
Kopantaro dosagaru, sa veraṃ paṭimuñcatī’’ti.
::

::gatha1
‘‘Accayo ce na vijjetha, nocidhāpagataṃ {note:nocīdha apahataṃ (syā. kaṃ.), nocidhāpakataṃ (?)} siyā;
::

::gathalast
Verāni na ca sammeyyuṃ, kenīdha {note:verāni ca sammeyyuṃ, tenidha (sī.)} kusalo siyā’’ti.
::

::gatha1
‘‘Kassaccayā na vijjanti, kassa natthi apāgataṃ;
::

::gathalast
Ko na sammohamāpādi, ko ca dhīro {note:kodha dhīro (syā. kaṃ.)} sadā sato’’ti.
::

::gatha1
‘‘Tathāgatassa {pb:P:1.0025} buddhassa, sabbabhūtānukampino;
::

::gatha2
Tassaccayā na vijjanti, tassa natthi apāgataṃ;
::

::gathalast
So na sammohamāpādi, sova {note:sodha (syā. kaṃ.)} dhīro sadā sato’’ti.
::

::gatha1
‘‘Accayaṃ desayantīnaṃ, yo ce na paṭigaṇhati;
::

::gatha2
Kopantaro {pb:T:1.0035} dosagaru, sa veraṃ paṭimuñcati;
::

::gathalast
Taṃ veraṃ nābhinandāmi, paṭiggaṇhāmi voccaya’’nti.
::

#### 6. Saddhāsuttaṃ

{para:36} 36\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā satullapakāyikā devatāyo abhikkantāya rattiyā abhikkantavaṇṇā kevalakappaṃ jetavanaṃ {pb:M:1.0024} obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ gāthaṃ abhāsi –

::gatha1
‘‘Saddhā dutiyā purisassa hoti,
::

::gatha2
No ce assaddhiyaṃ avatiṭṭhati;
::

::gatha3
Yaso {pb:V:1.0030} ca kittī ca tatvassa hoti,
::

::gathalast
Saggañca so gacchati sarīraṃ vihāyā’’ti.
::

Atha kho aparā devatā bhagavato santike imā gāthāyo abhāsi –

::gatha1
‘‘Kodhaṃ jahe vippajaheyya mānaṃ,
::

::gatha2
Saṃyojanaṃ sabbamatikkameyya;
::

::gatha3
Taṃ nāmarūpasmimasajjamānaṃ,
::

::gathalast
Akiñcanaṃ nānupatanti saṅgā’’ti.
::

::gatha1
‘‘Pamādamanuyuñjanti{pb:T:1.0036}, bālā dummedhino janā;
::

::gathalast
Appamādañca medhāvī, dhanaṃ seṭṭhaṃva rakkhati.
::

::gatha1
‘‘Mā pamādamanuyuñjetha, mā kāmarati santhavaṃ;
::

::gathalast
Appamatto hi jhāyanto, pappoti paramaṃ sukha’’nti.
::

#### 7. Samayasuttaṃ

{para:37} 37\. Evaṃ {pb:P:1.0026} me sutaṃ – ekaṃ samayaṃ bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Atha kho catunnaṃ suddhāvāsakāyikānaṃ devatānaṃ etadahosi – ‘‘ayaṃ kho bhagavā sakkesu viharati kapilavatthusmiṃ mahāvane mahatā bhikkhusaṅghena saddhiṃ pañcamattehi bhikkhusatehi sabbeheva arahantehi; dasahi ca lokadhātūhi devatā yebhuyyena sannipatitā honti bhagavantaṃ dassanāya bhikkhusaṅghañca. Yaṃnūna mayampi yena bhagavā tenupasaṅkameyyāma; upasaṅkamitvā bhagavato santike paccekaṃ gāthaṃ {note:paccekagāthaṃ (sī. syā. kaṃ. pī.)} bhāseyyāmā’’ti.

Atha {pb:M:1.0025} kho tā devatā – seyyathāpi nāma balavā puriso samiñjitaṃ vā bāhaṃ pasāreyya pasāritaṃ {pb:V:1.0031} vā bāhaṃ samiñjeyya. Evameva – suddhāvāsesu devesu antarahitā bhagavato purato pāturahesuṃ. Atha kho tā devatā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ {pb:T:1.0037} gāthaṃ abhāsi –

::gatha1
‘‘Mahāsamayo pavanasmiṃ, devakāyā samāgatā;
::

::gathalast
Āgatamha imaṃ dhammasamayaṃ, dakkhitāye aparājitasaṅgha’’nti.
::

Atha kho aparā devatā bhagavato santike imaṃ gāthaṃ abhāsi –

::gatha1
‘‘Tatra bhikkhavo samādahaṃsu, cittamattano ujukaṃ akaṃsu {note:ujukamakaṃsu (sī. syā. kaṃ. pī.)};
::

::gathalast
Sārathīva nettāni gahetvā, indriyāni rakkhanti paṇḍitā’’ti.
::

Atha {pb:P:1.0027} kho aparā devatā bhagavato santike imaṃ gāthaṃ abhāsi –

::gatha1
‘‘Chetvā khīlaṃ chetvā palighaṃ, indakhīlaṃ ūhacca manejā;
::

::gathalast
Te caranti suddhā vimalā, cakkhumatā sudantā susunāgā’’ti.
::

Atha kho aparā devatā bhagavato santike imaṃ gāthaṃ abhāsi –

::gatha1
‘‘Ye keci buddhaṃ saraṇaṃ gatāse, na te gamissanti apāyabhūmiṃ;
::

::gathalast
Pahāya mānusaṃ dehaṃ, devakāyaṃ paripūressantī’’ti.
::

#### 8. Sakalikasuttaṃ

{para:38} 38\. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ {pb:T:1.0038} migadāye. Tena kho pana samayena bhagavato pādo sakalikāya {note:sakkhalikāya (ka.)} khato hoti. Bhusā sudaṃ bhagavato vedanā vattanti sārīrikā vedanā dukkhā tibbā {note:tippā (sī. syā. kaṃ. pī.)} kharā kaṭukā asātā amanāpā; tā sudaṃ bhagavā sato sampajāno {pb:V:1.0032} adhivāseti avihaññamāno. Atha kho bhagavā catugguṇaṃ saṅghāṭiṃ paññāpetvā dakkhiṇena passena sīhaseyyaṃ kappeti pāde pādaṃ accādhāya sato sampajāno.

Atha {pb:M:1.0026} kho sattasatā satullapakāyikā devatāyo abhikkantāya rattiyā abhikkantavaṇṇā kevalakappaṃ maddakucchiṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho ekā devatā bhagavato santike imaṃ udānaṃ udānesi – ‘‘nāgo {pb:P:1.0028} vata, bho, samaṇo gotamo; nāgavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha kho aparā devatā bhagavato santike imaṃ udānaṃ udānesi – ‘‘sīho vata, bho, samaṇo gotamo; sīhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha {pb:T:1.0039} kho aparā devatā bhagavato santike imaṃ udānaṃ udānesi – ‘‘ājānīyo vata, bho, samaṇo gotamo; ājānīyavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha kho aparā devatā bhagavato santike imaṃ udānaṃ udānesi – ‘‘nisabho vata, bho, samaṇo gotamo; nisabhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha kho aparā devatā bhagavato santike imaṃ udānaṃ udānesi – ‘‘dhorayho vata, bho, samaṇo gotamo; dhorayhavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha kho aparā devatā bhagavato santike imaṃ udānaṃ udānesi – ‘‘danto vata, bho, samaṇo {pb:V:1.0033} gotamo; dantavatā ca samuppannā sārīrikā vedanā dukkhā tibbā kharā kaṭukā asātā amanāpā sato sampajāno adhivāseti avihaññamāno’’ti.

Atha kho aparā devatā bhagavato santike imaṃ udānaṃ udānesi – ‘‘passa samādhiṃ subhāvitaṃ cittañca suvimuttaṃ, na cābhinataṃ na {pb:T:1.0040} cāpanataṃ na {pb:M:1.0027} ca sasaṅkhāraniggayhavāritagataṃ {note:sasaṅkhāraniggayhavāritavataṃ (sī. syā. kaṃ. pī.), sasaṅkhāraniggayhavārivāvataṃ (ka.)}. Yo evarūpaṃ purisanāgaṃ purisasīhaṃ purisaājānīyaṃ {pb:P:1.0029} purisanisabhaṃ purisadhorayhaṃ purisadantaṃ atikkamitabbaṃ maññeyya kimaññatra adassanā’’ti.

::gatha1
‘‘Pañcavedā sataṃ samaṃ, tapassī brāhmaṇā caraṃ;
::

::gathalast
Cittañca nesaṃ na sammā vimuttaṃ, hīnattharūpā na pāraṅgamā te.
::

::gatha1
‘‘Taṇhādhipannā vatasīlabaddhā, lūkhaṃ tapaṃ vassasataṃ carantā;
::

::gathalast
Cittañca nesaṃ na sammā vimuttaṃ, hīnattharūpā na pāraṅgamā te.
::

::gatha1
‘‘Na mānakāmassa damo idhatthi, na monamatthi asamāhitassa;
::

::gathalast
Eko araññe viharaṃ pamatto, na maccudheyyassa tareyya pāra’’nti.
::

::gatha1
‘‘Mānaṃ pahāya susamāhitatto, sucetaso sabbadhi vippamutto;
::

::gathalast
Eko araññe viharamappamatto, sa maccudheyyassa tareyya pāra’’nti.
::

#### 9. Paṭhamapajjunnadhītusuttaṃ

{para:39} 39\. Evaṃ {pb:T:1.0041} me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho kokanadā pajjunnassa dhītā abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā kokanadā pajjunnassa dhītā bhagavato santike imā gāthāyo abhāsi –

::gatha1
‘‘Vesāliyaṃ {pb:V:1.0034} vane viharantaṃ, aggaṃ sattassa sambuddhaṃ;
::

::gathalast
Kokanadāhamasmi {pb:P:1.0030} abhivande, kokanadā pajjunnassa dhītā.
::

::gatha1
‘‘Sutameva pure āsi, dhammo cakkhumatānubuddho;
::

::gathalast
Sāhaṃ dāni sakkhi jānāmi, munino desayato sugatassa.
::

::gatha1
‘‘Ye keci ariyaṃ dhammaṃ, vigarahantā caranti dummedhā;
::

::gathalast
Upenti roruvaṃ ghoraṃ, cirarattaṃ dukkhaṃ anubhavanti.
::

::gatha1
‘‘Ye ca kho ariye dhamme, khantiyā upasamena upetā;
::

::gathalast
Pahāya mānusaṃ dehaṃ, devakāya paripūressantī’’ti.
::

#### 10. Dutiyapajjunnadhītusuttaṃ

{para:40} 40\. Evaṃ {pb:M:1.0028} me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho cūḷakokanadā {note:cullakokanadā (sī. syā. kaṃ.)} pajjunnassa dhītā {pb:T:1.0042} abhikkantāya rattiyā abhikkantavaṇṇā kevalakappaṃ mahāvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā cūḷakokanadā pajjunnassa dhītā bhagavato santike imā gāthāyo abhāsi –

::gatha1
‘‘Idhāgamā vijjupabhāsavaṇṇā, kokanadā pajjunnassa dhītā;
::

::gathalast
Buddhañca dhammañca namassamānā, gāthācimā atthavatī abhāsi.
::

::gatha1
‘‘Bahunāpi {pb:P:1.0031} kho taṃ vibhajeyyaṃ, pariyāyena tādiso dhammo;
::

::gathalast
Saṃkhittamatthaṃ {note:saṃkhittamattaṃ (ka.)} lapayissāmi, yāvatā me manasā pariyattaṃ.
::

::gatha1
‘‘Pāpaṃ na kayirā vacasā manasā,
::

::gatha2
Kāyena vā kiñcana sabbaloke;
::

::gatha3
Kāme {pb:V:1.0035} pahāya satimā sampajāno,
::

::gathalast
Dukkhaṃ na sevetha anatthasaṃhita’’nti.
::

::centre
Satullapakāyikavaggo catuttho.
::

Tassuddānaṃ –

::gatha1
Sabbhimaccharinā sādhu, na santujjhānasaññino;
::

::gathalast
Saddhā samayo sakalikaṃ, ubho pajjunnadhītaroti.
::

#### 5. Ādittavaggo

#### 1. Ādittasuttaṃ

{para:41} 41\. Evaṃ {pb:T:1.0043} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya {pb:M:1.0029} rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavato santike imā gāthāyo abhāsi –

::gatha1
‘‘Ādittasmiṃ agārasmiṃ, yaṃ nīharati bhājanaṃ;
::

::gathalast
Taṃ tassa hoti atthāya, no ca yaṃ tattha ḍayhati.
::

::gatha1
‘‘Evaṃ ādittako loko, jarāya maraṇena ca;
::

::gathalast
Nīharetheva dānena, dinnaṃ hoti sunīhataṃ.
::

::gatha1
‘‘Dinnaṃ {pb:V:1.0036}{pb:P:1.0032} sukhaphalaṃ hoti, nādinnaṃ hoti taṃ tathā;
::

::gathalast
Corā haranti rājāno, aggi ḍahati nassati.
::

::gatha1
‘‘Atha {pb:T:1.0044} antena jahati, sarīraṃ sapariggahaṃ;
::

::gatha2
Etadaññāya medhāvī, bhuñjetha ca dadetha ca;
::

::gatha3
Datvā ca bhutvā ca yathānubhāvaṃ;
::

::gathalast
Anindito saggamupeti ṭhāna’’nti.
::

#### 2. Kiṃdadasuttaṃ

::hangnum
42\.
::

::gatha1
‘‘Kiṃdado balado hoti, kiṃdado hoti vaṇṇado;
::

::gatha2
Kiṃdado sukhado hoti, kiṃdado hoti cakkhudo;
::

::gathalast
Ko ca sabbadado hoti, taṃ me akkhāhi pucchito’’ti.
::

::gatha1
‘‘Annado balado hoti, vatthado hoti vaṇṇado;
::

::gathalast
Yānado sukhado hoti, dīpado hoti cakkhudo.
::

::gatha1
‘‘So ca sabbadado hoti, yo dadāti upassayaṃ;
::

::gathalast
Amataṃ dado ca so hoti, yo dhammamanusāsatī’’ti.
::

#### 3. Annasuttaṃ

::hangnum
43\.
::

::gatha1
‘‘Annamevābhinandanti, ubhaye devamānusā;
::

::gathalast
Atha ko nāma so yakkho, yaṃ annaṃ nābhinandatī’’ti.
::

::gatha1
‘‘Ye {pb:M:1.0030} naṃ dadanti saddhāya, vippasannena cetasā;
::

::gathalast
Tameva annaṃ bhajati, asmiṃ loke paramhi ca.
::

::gatha1
‘‘Tasmā {pb:T:1.0045}{pb:V:1.0037} vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇina’’nti.
::

#### 4. Ekamūlasuttaṃ

::hangnum
44\.
::

::gatha1
‘‘Ekamūlaṃ dvirāvaṭṭaṃ, timalaṃ pañcapattharaṃ;
::

::gathalast
Samuddaṃ dvādasāvaṭṭaṃ, pātālaṃ atarī isī’’ti.
::

#### 5. Anomasuttaṃ

::hangnum
45\.
::

::gatha1
‘‘Anomanāmaṃ {pb:P:1.0033} nipuṇatthadassiṃ, paññādadaṃ kāmālaye asattaṃ;
::

::gathalast
Taṃ passatha sabbaviduṃ sumedhaṃ, ariye pathe kamamānaṃ mahesi’’nti.
::

#### 6. Accharāsuttaṃ

::hangnum
46\.
::

::gatha1
‘‘Accharāgaṇasaṅghuṭṭhaṃ, pisācagaṇasevitaṃ;
::

::gathalast
Vanantaṃ mohanaṃ nāma, kathaṃ yātrā bhavissatī’’ti.
::

::gatha1
‘‘Ujuko nāma so maggo, abhayā nāma sā disā;
::

::gathalast
Ratho akūjano nāma, dhammacakkehi saṃyuto.
::

::gatha1
‘‘Hirī tassa apālambo, satyassa parivāraṇaṃ;
::

::gathalast
Dhammāhaṃ sārathiṃ brūmi, sammādiṭṭhipurejavaṃ.
::

::gatha1
‘‘Yassa etādisaṃ yānaṃ, itthiyā purisassa vā;
::

::gathalast
Sa ve etena yānena, nibbānasseva santike’’ti.
::

#### 7. Vanaropasuttaṃ

::hangnum
47\.
::

::gatha1
‘‘Kesaṃ {pb:T:1.0046}{pb:V:1.0038} divā ca ratto ca, sadā puññaṃ pavaḍḍhati;
::

::gathalast
Dhammaṭṭhā sīlasampannā, ke janā saggagāmino’’ti.
::

::gatha1
‘‘Ārāmaropā vanaropā, ye janā setukārakā;
::

::gathalast
Papañca udapānañca, ye dadanti upassayaṃ.
::

::gatha1
‘‘Tesaṃ {pb:M:1.0031} divā ca ratto ca, sadā puññaṃ pavaḍḍhati;
::

::gathalast
Dhammaṭṭhā sīlasampannā, te janā saggagāmino’’ti.
::

#### 8. Jetavanasuttaṃ

::hangnum
48\.
::

::gatha1
‘‘Idañhi taṃ jetavanaṃ, isisaṅghanisevitaṃ;
::

::gathalast
Āvutthaṃ {note:āvuṭṭhaṃ (ka.)} dhammarājena, pītisañjananaṃ mama.
::

::gatha1
‘‘Kammaṃ {pb:P:1.0034} vijjā ca dhammo ca, sīlaṃ jīvitamuttamaṃ;
::

::gathalast
Etena maccā sujjhanti, na gottena dhanena vā.
::

::gatha1
‘‘Tasmā hi paṇḍito poso, sampassaṃ atthamattano;
::

::gathalast
Yoniso vicine dhammaṃ, evaṃ tattha visujjhati.
::

::gatha1
‘‘Sāriputtova paññāya, sīlena upasamena ca;
::

::gathalast
Yopi pāraṅgato bhikkhu, etāvaparamo siyā’’ti.
::

#### 9. Maccharisuttaṃ

::hangnum
49\.
::

::gatha1
‘‘Yedha {pb:V:1.0039} maccharino loke, kadariyā paribhāsakā;
::

::gathalast
Aññesaṃ dadamānānaṃ, antarāyakarā narā.
::

::gatha1
‘‘Kīdiso {pb:T:1.0047} tesaṃ vipāko, samparāyo ca kīdiso;
::

::gathalast
Bhagavantaṃ puṭṭhumāgamma, kathaṃ jānemu taṃ maya’’nti.
::

::gatha1
‘‘Yedha maccharino loke, kadariyā paribhāsakā;
::

::gathalast
Aññesaṃ dadamānānaṃ, antarāyakarā narā.
::

::gatha1
‘‘Nirayaṃ tiracchānayoniṃ, yamalokaṃ upapajjare;
::

::gathalast
Sace enti manussattaṃ, dalidde jāyare kule.
::

::gatha1
‘‘Coḷaṃ piṇḍo ratī khiḍḍā, yattha kicchena labbhati;
::

::gatha2
Parato āsīsare {note:āsiṃsare (sī. syā. kaṃ. pī.)} bālā, tampi tesaṃ na labbhati;
::

::gathalast
Diṭṭhe dhammesa vipāko, samparāye {note:samparāyo (syā. kaṃ. pī.)} ca duggatī’’ti.
::

::gatha1
‘‘Itihetaṃ vijānāma, aññaṃ pucchāma gotama;
::

::gathalast
Yedha laddhā manussattaṃ, vadaññū vītamaccharā.
::

::gatha1
‘‘Buddhe {pb:M:1.0032} pasannā dhamme ca, saṅghe ca tibbagāravā;
::

::gatha2
Kīdiso tesaṃ vipāko, samparāyo ca kīdiso;
::

::gathalast
Bhagavantaṃ puṭṭhumāgamma, kathaṃ jānemu taṃ maya’’nti.
::

::gatha1
‘‘Yedha laddhā manussattaṃ, vadaññū vītamaccharā;
::

::gatha2
Buddhe pasannā dhamme ca, saṅghe ca tibbagāravā;
::

::gathalast
Ete saggā {note:sagge (sī. syā. kaṃ.)} pakāsanti, yattha te upapajjare.
::

::gatha1
‘‘Sace {pb:V:1.0040}{pb:P:1.0035} enti manussattaṃ, aḍḍhe ājāyare kule;
::

::gathalast
Coḷaṃ piṇḍo ratī khiḍḍā, yatthākicchena labbhati.
::

::gatha1
‘‘Parasambhatesu {pb:T:1.0048} bhogesu, vasavattīva modare;
::

::gathalast
Diṭṭhe dhammesa vipāko, samparāye ca suggatī’’ti.
::

#### 10. Ghaṭīkārasuttaṃ

::hangnum
50\.
::

::gatha1
‘‘Avihaṃ upapannāse, vimuttā satta bhikkhavo;
::

::gathalast
Rāgadosaparikkhīṇā, tiṇṇā loke visattika’’nti.
::

::gatha1
‘‘Ke ca te ataruṃ paṅkaṃ {note:saṅgaṃ (sī. syā.)}, maccudheyyaṃ suduttaraṃ;
::

::gathalast
Ke hitvā mānusaṃ dehaṃ, dibbayogaṃ upaccagu’’nti.
::

::gatha1
‘‘Upako palagaṇḍo ca, pukkusāti ca te tayo;
::

::gatha2
Bhaddiyo khaṇḍadevo ca, bāhuraggi ca siṅgiyo {note:bahudantī ca piṅgayo (sī.)};
::

::gathalast
Te hitvā mānusaṃ dehaṃ, dibbayogaṃ upaccagu’’nti.
::

::gatha1
‘‘Kusalī bhāsasī tesaṃ, mārapāsappahāyinaṃ;
::

::gathalast
Kassa te dhammamaññāya, acchiduṃ bhavabandhana’’nti.
::

::gatha1
‘‘Na aññatra bhagavatā, nāññatra tava sāsanā;
::

::gathalast
Yassa te dhammamaññāya, acchiduṃ bhavabandhanaṃ.
::

::gatha1
‘‘Yattha nāmañca rūpañca, asesaṃ uparujjhati;
::

::gathalast
Taṃ te dhammaṃ idhaññāya, acchiduṃ bhavabandhana’’nti.
::

::gatha1
‘‘Gambhīraṃ {pb:V:1.0041} bhāsasī vācaṃ, dubbijānaṃ sudubbudhaṃ;
::

::gathalast
Kassa tvaṃ {pb:T:1.0049} dhammamaññāya, vācaṃ bhāsasi īdisa’’nti.
::

::gatha1
‘‘Kumbhakāro {pb:M:1.0033} pure āsiṃ, vekaḷiṅge {note:vehaḷiṅge (sī.), vebhaḷiṅge (syā. kaṃ.)} ghaṭīkaro;
::

::gathalast
Mātāpettibharo āsiṃ, kassapassa upāsako.
::

::gatha1
‘‘Virato {pb:P:1.0036} methunā dhammā, brahmacārī nirāmiso;
::

::gathalast
Ahuvā te sagāmeyyo, ahuvā te pure sakhā.
::

::gatha1
‘‘Sohamete pajānāmi, vimutte satta bhikkhavo;
::

::gathalast
Rāgadosaparikkhīṇe, tiṇṇe loke visattika’’nti.
::

::gatha1
‘‘Evametaṃ tadā āsi, yathā bhāsasi bhaggava;
::

::gatha2
Kumbhakāro pure āsi, vekaḷiṅge ghaṭīkaro;
::

::gathalast
Mātāpettibharo āsi, kassapassa upāsako.
::

::gatha1
‘‘Virato methunā dhammā, brahmacārī nirāmiso;
::

::gathalast
Ahuvā me sagāmeyyo, ahuvā me pure sakhā’’ti.
::

::gatha1
‘‘Evametaṃ purāṇānaṃ, sahāyānaṃ ahu saṅgamo;
::

::gathalast
Ubhinnaṃ bhāvitattānaṃ, sarīrantimadhārina’’nti.
::

::centre
Ādittavaggo pañcamo.
::

Tassuddānaṃ –

::gatha1
Ādittaṃ kiṃdadaṃ annaṃ, ekamūlaanomiyaṃ;
::

::gathalast
Accharāvanaropajetaṃ, maccharena ghaṭīkaroti.
::

#### 6. Jarāvaggo

#### 1. Jarāsuttaṃ

::hangnum
51\.
::

::gatha1
‘‘Kiṃsu {pb:T:1.0050}{pb:V:1.0042} yāva jarā sādhu, kiṃsu sādhu patiṭṭhitaṃ;
::

::gathalast
Kiṃsu narānaṃ ratanaṃ, kiṃsu corehi dūhara’’nti.
::

::gatha1
‘‘Sīlaṃ yāva jarā sādhu, saddhā sādhu patiṭṭhitā;
::

::gathalast
Paññā narānaṃ ratanaṃ, puññaṃ corehi dūhara’’nti.
::

#### 2. Ajarasāsuttaṃ

::hangnum
52\.
::

::gatha1
‘‘Kiṃsu {pb:M:1.0034} ajarasā sādhu, kiṃsu sādhu adhiṭṭhitaṃ;
::

::gathalast
Kiṃsu narānaṃ ratanaṃ, kiṃsu corehyahāriya’’nti.
::

::gatha1
‘‘Sīlaṃ {pb:P:1.0037} ajarasā sādhu, saddhā sādhu adhiṭṭhitā;
::

::gathalast
Paññā narānaṃ ratanaṃ, puññaṃ corehyahāriya’’nti.
::

#### 3. Mittasuttaṃ

::hangnum
53\.
::

::gatha1
‘‘Kiṃsu pavasato {note:pathavato (pī. ka.)} mittaṃ, kiṃsu mittaṃ sake ghare;
::

::gathalast
Kiṃ mittaṃ atthajātassa, kiṃ mittaṃ samparāyika’’nti.
::

::gatha1
‘‘Sattho pavasato mittaṃ, mātā mittaṃ sake ghare;
::

::gatha2
Sahāyo {pb:T:1.0051} atthajātassa, hoti mittaṃ punappunaṃ;
::

::gathalast
Sayaṃkatāni puññāni, taṃ mittaṃ samparāyika’’nti.
::

#### 4. Vatthusuttaṃ

::hangnum
54\.
::

::gatha1
‘‘Kiṃsu {pb:V:1.0043} vatthu manussānaṃ, kiṃsūdha paramo sakhā;
::

::gathalast
Kiṃsu bhūtā upajīvanti, ye pāṇā pathavissitā’’ti {note:pathaviṃ sitāti (sī. syā. kaṃ. pī.)}.
::

::gatha1
‘‘Puttā vatthu manussānaṃ, bhariyā ca {note:bhariyāva (sī.), bhariyā (syā. kaṃ.)} paramo sakhā;
::

::gathalast
Vuṭṭhiṃ bhūtā upajīvanti, ye pāṇā pathavissitā’’ti.
::

#### 5. Paṭhamajanasuttaṃ

::hangnum
55\.
::

::gatha1
‘‘Kiṃsu janeti purisaṃ, kiṃsu tassa vidhāvati;
::

::gathalast
Kiṃsu saṃsāramāpādi, kiṃsu tassa mahabbhaya’’nti.
::

::gatha1
‘‘Taṇhā janeti purisaṃ, cittamassa vidhāvati;
::

::gathalast
Satto saṃsāramāpādi, dukkhamassa mahabbhaya’’nti.
::

#### 6. Dutiyajanasuttaṃ

::hangnum
56\.
::

::gatha1
‘‘Kiṃsu {pb:M:1.0035} janeti purisaṃ, kiṃsu tassa vidhāvati;
::

::gathalast
Kiṃsu saṃsāramāpādi, kismā na parimuccatī’’ti.
::

::gatha1
‘‘Taṇhā janeti purisaṃ, cittamassa vidhāvati;
::

::gathalast
Satto saṃsāramāpādi, dukkhā na parimuccatī’’ti.
::

#### 7. Tatiyajanasuttaṃ

::hangnum
57\.
::

::gatha1
‘‘Kiṃsu {pb:P:1.0038} janeti purisaṃ, kiṃsu tassa vidhāvati;
::

::gathalast
Kiṃsu saṃsāramāpādi, kiṃsu tassa parāyana’’nti.
::

::gatha1
‘‘Taṇhā {pb:T:1.0052}{pb:V:1.0044} janeti purisaṃ, cittamassa vidhāvati;
::

::gathalast
Satto saṃsāramāpādi, kammaṃ tassa parāyana’’nti.
::

#### 8. Uppathasuttaṃ

::hangnum
58\.
::

::gatha1
‘‘Kiṃsu uppatho akkhāto, kiṃsu rattindivakkhayo;
::

::gathalast
Kiṃ malaṃ brahmacariyassa, kiṃ sinānamanodaka’’nti.
::

::gatha1
‘‘Rāgo uppatho akkhāto, vayo rattindivakkhayo;
::

::gatha2
Itthī malaṃ brahmacariyassa, etthāyaṃ sajjate pajā;
::

::gathalast
Tapo ca brahmacariyañca, taṃ sinānamanodaka’’nti.
::

#### 9. Dutiyasuttaṃ

::hangnum
59\.
::

::gatha1
‘‘Kiṃsu dutiyā {note:dutiyaṃ (syā. kaṃ. pī.)} purisassa hoti, kiṃsu cenaṃ pasāsati;
::

::gathalast
Kissa cābhirato macco, sabbadukkhā pamuccatī’’ti.
::

::gatha1
‘‘Saddhā dutiyā purisassa hoti, paññā cenaṃ pasāsati;
::

::gathalast
Nibbānābhirato macco, sabbadukkhā pamuccatī’’ti.
::

#### 10. Kavisuttaṃ

::hangnum
60\.
::

::gatha1
‘‘Kiṃsu nidānaṃ gāthānaṃ, kiṃsu tāsaṃ viyañjanaṃ;
::

::gathalast
Kiṃsu sannissitā gāthā, kiṃsu gāthānamāsayo’’ti.
::

::gatha1
‘‘Chando {pb:M:1.0036} nidānaṃ gāthānaṃ, akkharā tāsaṃ viyañjanaṃ;
::

::gathalast
Nāmasannissitā gāthā, kavi gāthānamāsayo’’ti.
::

::centre
Jarāvaggo chaṭṭho.
::

Tassuddānaṃ –

::gatha1
Jarā {pb:T:1.0053}{pb:V:1.0045} ajarasā mittaṃ, vatthu tīṇi janāni ca;
::

::gathalast
Uppatho ca dutiyo ca, kavinā pūrito vaggoti.
::

#### 7. Addhavaggo

#### 1. Nāmasuttaṃ

::hangnum
61\.
::

::gatha1
‘‘Kiṃsu {pb:T:1.0054}{pb:P:1.0039} sabbaṃ addhabhavi {note:anvabhavi (sī.)}, kismā bhiyyo na vijjati;
::

::gathalast
Kissassu ekadhammassa, sabbeva vasamanvagū’’ti {note:vasamaddhagū (ka.)}.
::

::gatha1
‘‘Nāmaṃ sabbaṃ addhabhavi, nāmā bhiyyo na vijjati;
::

::gathalast
Nāmassa ekadhammassa, sabbeva vasamanvagū’’ti.
::

#### 2. Cittasuttaṃ

::hangnum
62\.
::

::gatha1
‘‘Kenassu nīyati loko, kenassu parikassati;
::

::gathalast
Kissassu ekadhammassa, sabbeva vasamanvagū’’ti.
::

::gatha1
‘‘Cittena nīyati loko, cittena parikassati;
::

::gathalast
Cittassa ekadhammassa, sabbeva vasamanvagū’’ti.
::

#### 3. Taṇhāsuttaṃ

::hangnum
63\.
::

::gatha1
‘‘Kenassu nīyati loko, kenassu parikassati;
::

::gathalast
Kissassu ekadhammassa, sabbeva vasamanvagū’’ti.
::

::gatha1
‘‘Taṇhāya {pb:V:1.0046} nīyati loko, taṇhāya parikassati;
::

::gathalast
Taṇhāya ekadhammassa, sabbeva vasamanvagū’’ti.
::

#### 4. Saṃyojanasuttaṃ

::hangnum
64\.
::

::gatha1
‘‘Kiṃsu {pb:T:1.0055}{pb:M:1.0037} saṃyojano loko, kiṃsu tassa vicāraṇaṃ;
::

::gathalast
Kissassu vippahānena, nibbānaṃ iti vuccatī’’ti.
::

::gatha1
‘‘Nandīsaṃyojano {note:nandisaṃyojano (sī. syā. kaṃ.)} loko, vitakkassa vicāraṇaṃ;
::

::gathalast
Taṇhāya vippahānena, nibbānaṃ iti vuccatī’’ti.
::

#### 5. Bandhanasuttaṃ

::hangnum
65\.
::

::gatha1
‘‘Kiṃsu sambandhano loko, kiṃsu tassa vicāraṇaṃ;
::

::gathalast
Kissassu vippahānena, sabbaṃ chindati bandhana’’nti.
::

::gatha1
‘‘Nandīsambandhano {pb:P:1.0040} loko, vitakkassa vicāraṇaṃ;
::

::gathalast
Taṇhāya vippahānena, sabbaṃ chindati bandhana’’nti.
::

#### 6. Attahatasuttaṃ

::hangnum
66\.
::

::gatha1
‘‘Kenassubbhāhato loko, kenassu parivārito;
::

::gathalast
Kena sallena otiṇṇo, kissa dhūpāyito sadā’’ti.
::

::gatha1
‘‘Maccunābbhāhato loko, jarāya parivārito;
::

::gathalast
Taṇhāsallena otiṇṇo, icchādhūpāyito sadā’’ti.
::

#### 7. Uḍḍitasuttaṃ

::hangnum
67\.
::

::gatha1
‘‘Kenassu {pb:V:1.0047} uḍḍito loko, kenassu parivārito;
::

::gathalast
Kenassu pihito loko, kismiṃ loko patiṭṭhito’’ti.
::

::gatha1
‘‘Taṇhāya uḍḍito loko, jarāya parivārito;
::

::gathalast
Maccunā pihito loko, dukkhe loko patiṭṭhito’’ti.
::

#### 8. Pihitasuttaṃ

::hangnum
68\.
::

::gatha1
‘‘Kenassu {pb:T:1.0056} pihito loko, kismiṃ loko patiṭṭhito;
::

::gathalast
Kenassu uḍḍito loko, kenassu parivārito’’ti.
::

::gatha1
‘‘Maccunā {pb:M:1.0038} pihito loko, dukkhe loko patiṭṭhito;
::

::gathalast
Taṇhāya uḍḍito loko, jarāya parivārito’’ti.
::

#### 9. Icchāsuttaṃ

::hangnum
69\.
::

::gatha1
‘‘Kenassu bajjhatī loko, kissa vinayāya muccati;
::

::gathalast
Kissassu vippahānena, sabbaṃ chindati bandhana’’nti.
::

::gatha1
‘‘Icchāya bajjhatī loko, icchāvinayāya muccati;
::

::gathalast
Icchāya vippahānena, sabbaṃ chindati bandhana’’nti.
::

#### 10. Lokasuttaṃ

::hangnum
70\.
::

::gatha1
‘‘Kismiṃ {pb:P:1.0041} loko samuppanno, kismiṃ kubbati santhavaṃ;
::

::gathalast
Kissa loko upādāya, kismiṃ loko vihaññatī’’ti.
::

::gatha1
‘‘Chasu {pb:V:1.0048} loko samuppanno, chasu kubbati santhavaṃ;
::

::gathalast
Channameva upādāya, chasu loko vihaññatī’’ti.
::

::centre
Addhavaggo {note:anvavaggo (sī.)} sattamo.
::

Tassuddānaṃ –

::gatha1
Nāmaṃ cittañca taṇhā ca, saṃyojanañca bandhanā;
::

::gathalast
Abbhāhatuḍḍito pihito, icchā lokena te dasāti.
::

#### 8. Chetvāvaggo

#### 1. Chetvāsuttaṃ

{para:71} 71\. Sāvatthinidānaṃ. Ekamantaṃ {pb:T:1.0057} ṭhitā kho sā devatā bhagavantaṃ gāthāya ajjhabhāsi –

::gatha1
‘‘Kiṃsu chetvā {note:jhatvā (sī.), ghatvā (syā. kaṃ.) evamuparipi} sukhaṃ seti, kiṃsu chetvā na socati;
::

::gathalast
Kissassu ekadhammassa, vadhaṃ rocesi gotamā’’ti.
::

::gatha1
‘‘Kodhaṃ {pb:M:1.0039} chetvā sukhaṃ seti, kodhaṃ chetvā na socati;
::

::gatha2
Kodhassa visamūlassa, madhuraggassa devate;
::

::gathalast
Vadhaṃ ariyā pasaṃsanti, tañhi chetvā na socatī’’ti.
::

#### 2. Rathasuttaṃ

::hangnum
72\.
::

::gatha1
‘‘Kiṃsu rathassa paññāṇaṃ, kiṃsu paññāṇamaggino;
::

::gathalast
Kiṃsu raṭṭhassa paññāṇaṃ, kiṃsu paññāṇamitthiyā’’ti.
::

::gatha1
‘‘Dhajo {pb:V:1.0049}{pb:P:1.0042} rathassa paññāṇaṃ, dhūmo paññāṇamaggino;
::

::gathalast
Rājā raṭṭhassa paññāṇaṃ, bhattā paññāṇamitthiyā’’ti.
::

#### 3. Vittasuttaṃ

::hangnum
73\.
::

::gatha1
‘‘Kiṃsūdha vittaṃ purisassa seṭṭhaṃ, kiṃsu suciṇṇo sukhamāvahati;
::

::gathalast
Kiṃsu {pb:T:1.0058} have sādutaraṃ {note:sādhutaraṃ (ka.)} rasānaṃ, kathaṃjīviṃ {note:kiṃsujīviṃ (ka.)} jīvitamāhu seṭṭha’’nti.
::

::gatha1
‘‘Saddhīdha vittaṃ purisassa seṭṭhaṃ, dhammo suciṇṇo sukhamāvahati;
::

::gathalast
Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti.
::

#### 4. Vuṭṭhisuttaṃ

::hangnum
74\.
::

::gatha1
‘‘Kiṃsu uppatataṃ seṭṭhaṃ, kiṃsu nipatataṃ varaṃ;
::

::gathalast
Kiṃsu pavajamānānaṃ, kiṃsu pavadataṃ vara’’nti.
::

::gatha1
‘‘Bījaṃ uppatataṃ seṭṭhaṃ, vuṭṭhi nipatataṃ varā;
::

::gathalast
Gāvo pavajamānānaṃ, putto pavadataṃ varoti.
::

::gatha1
‘‘Vijjā uppatataṃ seṭṭhā, avijjā nipatataṃ varā;
::

::gathalast
Saṅgho pavajamānānaṃ, buddho pavadataṃ varo’’ti.
::

#### 5. Bhītāsuttaṃ

::hangnum
75\.
::

::gatha1
‘‘Kiṃsūdha bhītā janatā anekā,
::

::gatha2
Maggo canekāyatanappavutto;
::

::gatha3
Pucchāmi taṃ gotama bhūripañña,
::

::gathalast
Kismiṃ ṭhito paralokaṃ na bhāye’’ti.
::

::gatha1
‘‘Vācaṃ {pb:V:1.0050}{pb:M:1.0040} manañca paṇidhāya sammā,
::

::gatha2
Kāyena {pb:T:1.0059} pāpāni akubbamāno;
::

::gatha3
Bavhannapānaṃ gharamāvasanto,
::

::gatha2
Saddho {pb:P:1.0043} mudū saṃvibhāgī vadaññū;
::

::gatha3
Etesu dhammesu ṭhito catūsu,
::

::gathalast
Dhamme ṭhito paralokaṃ na bhāye’’ti.
::

#### 6. Najīratisuttaṃ

::hangnum
76\.
::

::gatha1
‘‘Kiṃ jīrati kiṃ na jīrati, kiṃsu uppathoti vuccati;
::

::gatha2
Kiṃsu dhammānaṃ paripantho, kiṃsu rattindivakkhayo;
::

::gathalast
Kiṃ malaṃ brahmacariyassa, kiṃ sinānamanodakaṃ.
::

::gatha1
‘‘Kati lokasmiṃ chiddāni, yattha vittaṃ {note:cittaṃ (sī. syā. kaṃ. pī.)} na tiṭṭhati;
::

::gathalast
Bhagavantaṃ puṭṭhumāgamma, kathaṃ jānemu taṃ maya’’nti.
::

::gatha1
‘‘Rūpaṃ jīrati maccānaṃ, nāmagottaṃ na jīrati;
::

::gathalast
Rāgo uppathoti vuccati.
::

::gatha1
‘‘Lobho dhammānaṃ paripantho, vayo rattindivakkhayo;
::

::gatha2
Itthī malaṃ brahmacariyassa, etthāyaṃ sajjate pajā;
::

::gathalast
Tapo ca brahmacariyañca, taṃ sinānamanodakaṃ.
::

::gatha1
‘‘Cha lokasmiṃ chiddāni, yattha vittaṃ na tiṭṭhati;
::

::gatha2
Ālasyañca {note:ālassañca (sī. pī.)} pamādo ca, anuṭṭhānaṃ asaṃyamo;
::

::gathalast
Niddā tandī {note:tandi (sī.)} ca te chidde, sabbaso taṃ vivajjaye’’ti.
::

#### 7. Issariyasuttaṃ

::hangnum
77\.
::

::gatha1
‘‘Kiṃsu {pb:T:1.0060}{pb:V:1.0051} issariyaṃ loke, kiṃsu bhaṇḍānamuttamaṃ;
::

::gathalast
Kiṃsu satthamalaṃ loke, kiṃsu lokasmimabbudaṃ.
::

::gatha1
‘‘Kiṃsu harantaṃ vārenti, haranto pana ko piyo;
::

::gathalast
Kiṃsu punappunāyantaṃ, abhinandanti paṇḍitā’’ti.
::

::gatha1
‘‘Vaso {pb:M:1.0041} issariyaṃ loke, itthī bhaṇḍānamuttamaṃ;
::

::gathalast
Kodho satthamalaṃ loke, corā lokasmimabbudā.
::

::gatha1
‘‘Coraṃ harantaṃ vārenti, haranto samaṇo piyo;
::

::gathalast
Samaṇaṃ punappunāyantaṃ, abhinandanti paṇḍitā’’ti.
::

#### 8. Kāmasuttaṃ

::hangnum
78\.
::

::gatha1
‘‘Kimatthakāmo {pb:P:1.0044} na dade, kiṃ macco na pariccaje;
::

::gathalast
Kiṃsu muñceyya kalyāṇaṃ, pāpikaṃ na ca mocaye’’ti.
::

::gatha1
‘‘Attānaṃ na dade poso, attānaṃ na pariccaje;
::

::gathalast
Vācaṃ muñceyya kalyāṇaṃ, pāpikañca na mocaye’’ti.
::

#### 9. Pātheyyasuttaṃ

::hangnum
79\.
::

::gatha1
‘‘Kiṃsu bandhati pātheyyaṃ, kiṃsu bhogānamāsayo;
::

::gatha2
Kiṃsu naraṃ parikassati, kiṃsu lokasmi dujjahaṃ;
::

::gathalast
Kismiṃ baddhā puthū sattā, pāsena sakuṇī yathā’’ti.
::

::gatha1
‘‘Saddhā {pb:T:1.0061}{pb:V:1.0052} bandhati pātheyyaṃ, sirī bhogānamāsayo;
::

::gatha2
Icchā naraṃ parikassati, icchā lokasmi dujjahā;
::

::gathalast
Icchābaddhā puthū sattā, pāsena sakuṇī yathā’’ti.
::

#### 10. Pajjotasuttaṃ

::hangnum
80\.
::

::gatha1
‘‘Kiṃsu lokasmi pajjoto, kiṃsu lokasmi jāgaro;
::

::gathalast
Kiṃsu kamme sajīvānaṃ, kimassa iriyāpatho.
::

::gatha1
‘‘Kiṃsu alasaṃ analasañca {note:kiṃ ālasyānālasyañca (ka.)}, mātā puttaṃva posati;
::

::gathalast
Kiṃ bhūtā upajīvanti, ye pāṇā pathavissitā’’ti.
::

::gatha1
‘‘Paññā lokasmi pajjoto, sati lokasmi jāgaro;
::

::gathalast
Gāvo kamme sajīvānaṃ, sītassa iriyāpatho.
::

::gatha1
‘‘Vuṭṭhi alasaṃ analasañca, mātā puttaṃva posati;
::

::gathalast
Vuṭṭhiṃ bhūtā upajīvanti, ye pāṇā pathavissitā’’ti.
::

#### 11. Araṇasuttaṃ

::hangnum
81\.
::

::gatha1
‘‘Kesūdha {pb:M:1.0042} araṇā loke, kesaṃ vusitaṃ na nassati;
::

::gathalast
Kedha icchaṃ parijānanti, kesaṃ bhojissiyaṃ sadā.
::

::gatha1
‘‘Kiṃsu {pb:P:1.0045} mātā pitā bhātā, vandanti naṃ patiṭṭhitaṃ;
::

::gathalast
Kiṃsu idha jātihīnaṃ, abhivādenti khattiyā’’ti.
::

::gatha1
‘‘Samaṇīdha araṇā loke, samaṇānaṃ vusitaṃ na nassati;
::

::gathalast
Samaṇā icchaṃ parijānanti, samaṇānaṃ bhojissiyaṃ sadā.
::

::gatha1
‘‘Samaṇaṃ {pb:T:1.0062}{pb:V:1.0053} mātā pitā bhātā, vandanti naṃ patiṭṭhitaṃ;
::

::gathalast
Samaṇīdha jātihīnaṃ, abhivādenti khattiyā’’ti.
::

::centre
Chetvāvaggo aṭṭhamo.
::

Tassuddānaṃ –

::gatha1
Chetvā rathañca cittañca, vuṭṭhi bhītā najīrati;
::

::gathalast
Issaraṃ kāmaṃ pātheyyaṃ, pajjoto araṇena cāti.
::

::centre
Devatāsaṃyuttaṃ samattaṃ.
::

### 2. Devaputtasaṃyuttaṃ

#### 1. Paṭhamavaggo

#### 1. Paṭhamakassapasuttaṃ

{para:82} 82\. Evaṃ {pb:T:1.0063}{pb:V:1.0054}{pb:P:1.0046}{pb:M:1.0043} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho kassapo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kassapo devaputto bhagavantaṃ etadavoca – ‘‘bhikkhuṃ bhagavā pakāsesi, no ca bhikkhuno anusāsa’’nti. ‘‘Tena hi kassapa, taññevettha paṭibhātū’’ti.

::gatha1
‘‘Subhāsitassa sikkhetha, samaṇūpāsanassa ca;
::

::gathalast
Ekāsanassa ca raho, cittavūpasamassa cā’’ti.
::

Idamavoca kassapo devaputto; samanuñño satthā ahosi. Atha kho kassapo devaputto ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.

#### 2. Dutiyakassapasuttaṃ

{para:83} 83\. Sāvatthinidānaṃ. Ekamantaṃ ṭhito kho kassapo devaputto bhagavato santike imaṃ gāthaṃ abhāsi –

::gatha1
‘‘Bhikkhu {pb:T:1.0064}{pb:V:1.0055} siyā jhāyī vimuttacitto,
::

::gatha2
Ākaṅkhe ce hadayassānupattiṃ;
::

::gatha3
Lokassa ñatvā udayabbayañca,
::

::gathalast
Sucetaso anissito tadānisaṃso’’ti.
::

#### 3. Māghasuttaṃ

{para:84} 84\. Sāvatthinidānaṃ{pb:P:1.0047}. Atha kho māgho devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi{pb:M:1.0044}. Ekamantaṃ ṭhito kho māgho devaputto bhagavantaṃ gāthāya ajjhabhāsi –

::gatha1
‘‘Kiṃsu chetvā sukhaṃ seti, kiṃsu chetvā na socati;
::

::gathalast
Kissassu ekadhammassa, vadhaṃ rocesi gotamā’’ti.
::

::gatha1
‘‘Kodhaṃ chetvā sukhaṃ seti, kodhaṃ chetvā na socati;
::

::gatha2
Kodhassa visamūlassa, madhuraggassa vatrabhū;
::

::gathalast
Vadhaṃ ariyā pasaṃsanti, tañhi chetvā na socatī’’ti.
::

#### 4. Māgadhasuttaṃ

{para:85} 85\. Sāvatthinidānaṃ. Ekamantaṃ ṭhito kho māgadho devaputto bhagavantaṃ gāthāya ajjhabhāsi –

::gatha1
‘‘Kati {pb:T:1.0065} lokasmiṃ pajjotā, yehi loko pakāsati;
::

::gathalast
Bhavantaṃ puṭṭhumāgamma, kathaṃ jānemu taṃ maya’’nti.
::

::gatha1
‘‘Cattāro {pb:V:1.0056} loke pajjotā, pañcamettha na vijjati;
::

::gathalast
Divā tapati ādicco, rattimābhāti candimā.
::

::gatha1
‘‘Atha aggi divārattiṃ, tattha tattha pakāsati;
::

::gathalast
Sambuddho tapataṃ seṭṭho, esā ābhā anuttarā’’ti.
::

#### 5. Dāmalisuttaṃ

{para:86} 86\. Sāvatthinidānaṃ. Atha kho dāmali devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dāmali devaputto bhagavato santike imaṃ gāthaṃ abhāsi –

::gatha1
‘‘Karaṇīyametaṃ brāhmaṇena, padhānaṃ akilāsunā;
::

::gathalast
Kāmānaṃ vippahānena, na tenāsīsate bhava’’nti.
::

::gatha1
‘‘Natthi kiccaṃ brāhmaṇassa (dāmalīti bhagavā),
::

::gathalast
Katakicco hi brāhmaṇo.
::

::gatha1
‘‘Yāva {pb:M:1.0045} na gādhaṃ labhati nadīsu,
::

::gatha2
Āyūhati {pb:P:1.0048} sabbagattebhi jantu;
::

::gatha3
Gādhañca laddhāna thale ṭhito yo,
::

::gathalast
Nāyūhatī {pb:T:1.0066} pāragato hi sova {note:soti (sī. pī. ka.), hoti (syā. kaṃ.), so (?)}.
::

::gatha1
‘‘Esūpamā dāmali brāhmaṇassa,
::

::gatha2
Khīṇāsavassa nipakassa jhāyino;
::

::gatha3
Pappuyya jātimaraṇassa antaṃ,
::

::gathalast
Nāyūhatī pāragato hi so’’ti {note:hotīti (syā. kaṃ.)}.
::

#### 6. Kāmadasuttaṃ

{para:87} 87\. Sāvatthinidānaṃ{pb:V:1.0057}. Ekamantaṃ ṭhito kho kāmado devaputto bhagavantaṃ etadavoca – ‘‘dukkaraṃ bhagavā, sudukkaraṃ bhagavā’’ti.

::gatha1
‘‘Dukkaraṃ vāpi karonti (kāmadāti bhagavā),
::

::gatha2
Sekhā sīlasamāhitā;
::

::gatha3
Ṭhitattā anagāriyupetassa,
::

::gathalast
Tuṭṭhi hoti sukhāvahā’’ti.
::

‘‘Dullabhā bhagavā yadidaṃ tuṭṭhī’’ti.

::gatha1
‘‘Dullabhaṃ vāpi labhanti (kāmadāti bhagavā),
::

::gatha2
Cittavūpasame ratā;
::

::gatha3
Yesaṃ divā ca ratto ca,
::

::gathalast
Bhāvanāya rato mano’’ti.
::

‘‘Dussamādahaṃ bhagavā yadidaṃ citta’’nti.

::gatha1
‘‘Dussamādahaṃ vāpi samādahanti (kāmadāti bhagavā),
::

::gatha2
Indriyūpasame ratā;
::

::gatha3
Te chetvā maccuno jālaṃ,
::

::gathalast
Ariyā gacchanti kāmadā’’ti.
::

‘‘Duggamo {pb:M:1.0046} bhagavā visamo maggo’’ti.

::gatha1
‘‘Duggame visame vāpi, ariyā gacchanti kāmada;
::

::gatha2
Anariyā visame magge, papatanti avaṃsirā;
::

::gathalast
Ariyānaṃ samo maggo, ariyā hi visame samā’’ti.
::

#### 7. Pañcālacaṇḍasuttaṃ

{para:88} 88\. Sāvatthinidānaṃ{pb:V:1.0058}. Ekamantaṃ {pb:T:1.0067} ṭhito kho pañcālacaṇḍo devaputto bhagavato santike imaṃ gāthaṃ abhāsi –

::gatha1
‘‘Sambādhe vata okāsaṃ, avindi bhūrimedhaso;
::

::gathalast
Yo jhānamabujjhi {note:jhānamabudhā (ka. sī.), jhānamabuddhi (syā. kaṃ. pī. ka.)} buddho, paṭilīnanisabho munī’’ti.
::

::gatha1
‘‘Sambādhe vāpi vindanti (pañcālacaṇḍāti bhagavā),
::

::gatha2
Dhammaṃ nibbānapattiyā;
::

::gatha3
Ye satiṃ paccalatthaṃsu,
::

::gathalast
Sammā te susamāhitā’’ti.
::

#### 8. Tāyanasuttaṃ

{para:89} 89\. Sāvatthinidānaṃ. Atha {pb:P:1.0049} kho tāyano devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho tāyano devaputto bhagavato santike imā gāthāyo abhāsi –

::gatha1
‘‘Chinda sotaṃ parakkamma, kāme panuda brāhmaṇa;
::

::gathalast
Nappahāya munī kāme, nekattamupapajjati.
::

::gatha1
‘‘Kayirā ce kayirāthenaṃ, daḷhamenaṃ parakkame;
::

::gathalast
Sithilo hi paribbājo, bhiyyo ākirate rajaṃ.
::

::gatha1
‘‘Akataṃ {pb:T:1.0068} dukkaṭaṃ {note:dukkataṃ (sī. pī.)} seyyo, pacchā tapati dukkaṭaṃ;
::

::gathalast
Katañca sukataṃ seyyo, yaṃ katvā nānutappati.
::

::gatha1
‘‘Kuso {pb:V:1.0059}{pb:M:1.0047} yathā duggahito, hatthamevānukantati;
::

::gathalast
Sāmaññaṃ dupparāmaṭṭhaṃ, nirayāyūpakaḍḍhati.
::

::gatha1
‘‘Yaṃ kiñci sithilaṃ kammaṃ, saṃkiliṭṭhañca yaṃ vataṃ;
::

::gathalast
Saṅkassaraṃ brahmacariyaṃ, na taṃ hoti mahapphala’’nti.
::

Idamavoca tāyano devaputto; idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.

Atha kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ tāyano nāma devaputto purāṇatitthakaro abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, tāyano devaputto mama santike imā gāthāyo abhāsi –

::gatha1
‘‘Chinda sotaṃ parakkamma, kāme panuda brāhmaṇa;
::

::gathalast
Nappahāya munī kāme, nekattamupapajjati.
::

::gatha1
‘‘Kayirā ce kayirāthenaṃ, daḷhamenaṃ parakkame;
::

::gathalast
Sithilo {pb:P:1.0050} hi paribbājo, bhiyyo ākirate rajaṃ.
::

::gatha1
‘‘Akataṃ dukkaṭaṃ seyyo, pacchā tapati dukkaṭaṃ;
::

::gathalast
Katañca sukataṃ seyyo, yaṃ katvā nānutappati.
::

::gatha1
‘‘Kuso {pb:T:1.0069} yathā duggahito, hatthamevānukantati;
::

::gathalast
Sāmaññaṃ dupparāmaṭṭhaṃ, nirayāyūpakaḍḍhati.
::

::gatha1
‘‘Yaṃ {pb:V:1.0060} kiñci sithilaṃ kammaṃ, saṃkiliṭṭhañca yaṃ vataṃ;
::

::gathalast
Saṅkassaraṃ brahmacariyaṃ, na taṃ hoti mahapphala’’nti.
::

‘‘Idamavoca, bhikkhave, tāyano devaputto, idaṃ vatvā maṃ abhivādetvā padakkhiṇaṃ katvā tatthevantaradhāyi. Uggaṇhātha, bhikkhave, tāyanagāthā; pariyāpuṇātha, bhikkhave, tāyanagāthā; dhāretha, bhikkhave, tāyanagāthā. Atthasaṃhitā, bhikkhave, tāyanagāthā ādibrahmacariyikā’’ti.

#### 9. Candimasuttaṃ

{para:90} 90\. Sāvatthinidānaṃ{pb:M:1.0048}. Tena kho pana samayena candimā devaputto rāhunā asurindena gahito hoti. Atha kho candimā devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –

::gatha1
‘‘Namo te buddha vīratthu, vippamuttosi sabbadhi;
::

::gathalast
Sambādhapaṭipannosmi, tassa me saraṇaṃ bhavā’’ti.
::

Atha kho bhagavā candimaṃ devaputtaṃ ārabbha rāhuṃ asurindaṃ gāthāya ajjhabhāsi –

::gatha1
‘‘Tathāgataṃ arahantaṃ, candimā saraṇaṃ gato;
::

::gathalast
Rāhu candaṃ pamuñcassu, buddhā lokānukampakā’’ti.
::

Atha kho rāhu asurindo candimaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo {pb:T:1.0070} lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –

::gatha1
‘‘Kiṃ nu santaramānova, rāhu candaṃ pamuñcasi;
::

::gathalast
Saṃviggarūpo āgamma, kiṃ nu bhītova tiṭṭhasī’’ti.
::

::gatha1
‘‘Sattadhā {pb:V:1.0061} me phale muddhā, jīvanto na sukhaṃ labhe;
::

::gathalast
Buddhagāthābhigītomhi, no ce muñceyya candima’’nti.
::

#### 10. Sūriyasuttaṃ

{para:91} 91\. Sāvatthinidānaṃ. Tena {pb:P:1.0051} kho pana samayena sūriyo devaputto rāhunā asurindena gahito hoti. Atha kho sūriyo devaputto bhagavantaṃ anussaramāno tāyaṃ velāyaṃ imaṃ gāthaṃ abhāsi –

::gatha1
‘‘Namo te buddha vīratthu, vippamuttosi sabbadhi;
::

::gathalast
Sambādhapaṭipannosmi, tassa me saraṇaṃ bhavā’’ti.
::

Atha kho bhagavā sūriyaṃ devaputtaṃ ārabbha rāhuṃ asurindaṃ gāthāhi ajjhabhāsi –

::gatha1
‘‘Tathāgataṃ {pb:M:1.0049} arahantaṃ, sūriyo saraṇaṃ gato;
::

::gathalast
Rāhu sūriyaṃ {note:suriyaṃ (sī. syā. kaṃ. pī.)} pamuñcassu, buddhā lokānukampakā.
::

::gatha1
‘‘Yo andhakāre tamasi pabhaṅkaro,
::

::gatha2
Verocano maṇḍalī uggatejo;
::

::gatha3
Mā {pb:T:1.0071} rāhu gilī caramantalikkhe,
::

::gathalast
Pajaṃ mamaṃ rāhu pamuñca sūriya’’nti.
::

Atha kho rāhu asurindo sūriyaṃ devaputtaṃ muñcitvā taramānarūpo yena vepacitti asurindo tenupasaṅkami; upasaṅkamitvā saṃviggo lomahaṭṭhajāto ekamantaṃ aṭṭhāsi. Ekamantaṃ ṭhitaṃ kho rāhuṃ asurindaṃ vepacitti asurindo gāthāya ajjhabhāsi –

::gatha1
‘‘Kiṃ nu santaramānova, rāhu sūriyaṃ pamuñcasi;
::

::gathalast
Saṃviggarūpo āgamma, kiṃ nu bhītova tiṭṭhasī’’ti.
::

::gatha1
‘‘Sattadhā {pb:V:1.0062} me phale muddhā, jīvanto na sukhaṃ labhe;
::

::gathalast
Buddhagāthābhigītomhi, no ce muñceyya sūriya’’nti.
::

::centre
Paṭhamo vaggo.
::

Tassuddānaṃ –

::gatha1
Dve kassapā ca māgho ca, māgadho dāmali kāmado;
::

::gathalast
Pañcālacaṇḍo tāyano, candimasūriyena te dasāti.
::

#### 2. Anāthapiṇḍikavaggo

#### 1. Candimasasuttaṃ

{para:92} 92\. Sāvatthinidānaṃ{pb:T:1.0072}. Atha kho candimaso {note:candimāso (ka.)} devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā {pb:P:1.0052} tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi{pb:M:1.0050}. Ekamantaṃ ṭhito kho candimaso devaputto bhagavato santike imaṃ gāthaṃ abhāsi –

::gatha1
‘‘Te hi sotthiṃ gamissanti, kacche vāmakase magā;
::

::gathalast
Jhānāni upasampajja, ekodi nipakā satā’’ti.
::

::gatha1
‘‘Te hi pāraṃ gamissanti, chetvā jālaṃva ambujo;
::

::gathalast
Jhānāni upasampajja, appamattā raṇañjahā’’ti.
::

#### 2. Veṇḍusuttaṃ

{para:93} 93\. Ekamantaṃ {pb:V:1.0063} ṭhito kho veṇḍu {note:veṇhu (sī.)} devaputto bhagavato santike imaṃ gāthaṃ abhāsi –

::gatha1
‘‘Sukhitāva te {note:sukhitā vata te (sī. syā. kaṃ.)} manujā, sugataṃ payirupāsiya;
::

::gathalast
Yuñjaṃ {note:yujja (sī.), yuñja (syā. kaṃ. pī.)} gotamasāsane, appamattā nu sikkhare’’ti.
::

::gatha1
‘‘Ye {pb:T:1.0073} me pavutte siṭṭhipade {note:satthipade (sī. syā. kaṃ. pī.)} (veṇḍūti bhagavā),
::

::gatha2
Anusikkhanti jhāyino;
::

::gatha3
Kāle te appamajjantā,
::

::gathalast
Na maccuvasagā siyu’’nti.
::

#### 3. Dīghalaṭṭhisuttaṃ

{para:94} 94\. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho dīghalaṭṭhi devaputto abhikkantāya rattiyā abhikkantavaṇṇo kevalakappaṃ veḷuvanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho dīghalaṭṭhi devaputto bhagavato santike imaṃ gāthaṃ abhāsi –

::gatha1
‘‘Bhikkhu siyā jhāyī vimuttacitto,
::

::gatha2
Ākaṅkhe ce hadayassānupattiṃ;
::

::gatha3
Lokassa ñatvā udayabbayañca,
::

::gathalast
Sucetaso anissito tadānisaṃso’’ti.
::

#### 4. Nandanasuttaṃ

{para:95} 95\. Ekamantaṃ {pb:M:1.0051} ṭhito kho nandano devaputto bhagavantaṃ gāthāya ajjhabhāsi –

::gatha1
‘‘Pucchāmi taṃ gotama bhūripañña,
::

::gatha2
Anāvaṭaṃ bhagavato ñāṇadassanaṃ;
::

::gatha3
Kathaṃvidhaṃ {pb:T:1.0074}{pb:V:1.0064}{pb:P:1.0053} sīlavantaṃ vadanti,
::

::gatha2
Kathaṃvidhaṃ paññavantaṃ vadanti;
::

::gatha3
Kathaṃvidho dukkhamaticca iriyati,
::

::gathalast
Kathaṃvidhaṃ devatā pūjayantī’’ti.
::

::gatha1
‘‘Yo sīlavā paññavā bhāvitatto,
::

::gatha2
Samāhito jhānarato satīmā;
::

::gatha3
Sabbassa sokā vigatā pahīnā,
::

::gathalast
Khīṇāsavo antimadehadhārī.
::

::gatha1
‘‘Tathāvidhaṃ sīlavantaṃ vadanti,
::

::gatha2
Tathāvidhaṃ paññavantaṃ vadanti;
::

::gatha3
Tathāvidho dukkhamaticca iriyati,
::

::gathalast
Tathāvidhaṃ devatā pūjayantī’’ti.
::

#### 5. Candanasuttaṃ

{para:96} 96\. Ekamantaṃ ṭhito kho candano devaputto bhagavantaṃ gāthāya ajjhabhāsi –

::gatha1
‘‘Kathaṃsu {note:kosudha (sī.)} tarati oghaṃ, rattindivamatandito;
::

::gathalast
Appatiṭṭhe anālambe, ko gambhīre na sīdatī’’ti.
::

::gatha1
‘‘Sabbadā sīlasampanno, paññavā susamāhito;
::

::gathalast
Āraddhavīriyo pahitatto, oghaṃ tarati duttaraṃ.
::

::gatha1
‘‘Virato {pb:T:1.0075} kāmasaññāya, rūpasaṃyojanātigo;
::

::gathalast
Nandīrāgaparikkhīṇo, so gambhīre na sīdatī’’ti.
::

#### 6. Vāsudattasuttaṃ

{para:97} 97\. Ekamantaṃ {pb:V:1.0065}{pb:M:1.0052} ṭhito kho vāsudatto devaputto bhagavato santike imaṃ gāthaṃ abhāsi –

::gatha1
‘‘Sattiyā viya omaṭṭho, ḍayhamānova {note:ḍayhamāneva (sabbattha)} matthake;
::

::gathalast
Kāmarāgappahānāya, sato bhikkhu paribbaje’’ti.
::

::gatha1
‘‘Sattiyā viya omaṭṭho, ḍayhamānova matthake;
::

::gathalast
Sakkāyadiṭṭhippahānāya, sato bhikkhu paribbaje’’ti.
::

#### 7. Subrahmasuttaṃ

{para:98} 98\. Ekamantaṃ ṭhito kho subrahmā devaputto bhagavantaṃ gāthāya ajjhabhāsi –

::gatha1
‘‘Niccaṃ utrastamidaṃ cittaṃ, niccaṃ ubbiggamidaṃ {note:ubbiggidaṃ (mahāsatipaṭṭhānasuttavaṇṇanāyaṃ)} mano;
::

::gatha2
Anuppannesu {pb:P:1.0054} kicchesu {note:kiccesu (bahūsu)}, atho uppatitesu ca;
::

::gathalast
Sace atthi anutrastaṃ, taṃ me akkhāhi pucchito’’ti.
::

::gatha1
‘‘Nāññatra bojjhā tapasā {note:bojjhaṅgatapasā (sī. syā. kaṃ. pī.)}, nāññatrindriyasaṃvarā;
::

::gathalast
Nāññatra sabbanissaggā, sotthiṃ passāmi pāṇina’’nti.
::

‘‘Idamavoca…pe… tatthevantaradhāyī’’ti.

#### 8. Kakudhasuttaṃ

{para:99} 99\. Evaṃ {pb:T:1.0076} me sutaṃ – ekaṃ samayaṃ bhagavā sākete viharati añjanavane migadāye. Atha kho kakudho devaputto abhikkantāya rattiyā abhikkantavaṇṇo kevalakappaṃ añjanavanaṃ obhāsetvā {pb:V:1.0066} yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho kakudho devaputto bhagavantaṃ etadavoca – ‘‘nandasi, samaṇā’’ti? ‘‘Kiṃ laddhā, āvuso’’ti? ‘‘Tena hi, samaṇa, socasī’’ti? ‘‘Kiṃ jīyittha, āvuso’’ti? ‘‘Tena hi, samaṇa, neva nandasi na ca {note:neva (sī. syā. kaṃ.)} socasī’’ti? ‘‘Evamāvuso’’ti.

::gatha1
‘‘Kacci {pb:M:1.0053} tvaṃ anagho {note:anigho (sabbattha)} bhikkhu, kacci nandī {note:nandi (sī. syā. kaṃ.)} na vijjati;
::

::gathalast
Kacci taṃ ekamāsīnaṃ, aratī nābhikīratī’’ti.
::

::gatha1
‘‘Anagho ve ahaṃ yakkha, atho nandī na vijjati;
::

::gathalast
Atho maṃ ekamāsīnaṃ, aratī nābhikīratī’’ti.
::

::gatha1
‘‘Kathaṃ tvaṃ anagho bhikkhu, kathaṃ nandī na vijjati;
::

::gathalast
Kathaṃ taṃ ekamāsīnaṃ, aratī nābhikīratī’’ti.
::

::gatha1
‘‘Aghajātassa ve nandī, nandījātassa ve aghaṃ;
::

::gathalast
Anandī anagho bhikkhu, evaṃ jānāhi āvuso’’ti.
::

::gatha1
‘‘Cirassaṃ vata passāmi, brāhmaṇaṃ parinibbutaṃ;
::

::gathalast
Anandiṃ anaghaṃ bhikkhuṃ, tiṇṇaṃ loke visattika’’nti.
::

#### 9. Uttarasuttaṃ

{para:100} 100\. Rājagahanidānaṃ{pb:T:1.0077}. Ekamantaṃ ṭhito kho uttaro devaputto bhagavato santike imaṃ gāthaṃ abhāsi –

::gatha1
‘‘Upanīyati {pb:P:1.0055} jīvitamappamāyu,
::

::gatha2
Jarūpanītassa na santi tāṇā;
::

::gatha3
Etaṃ {pb:V:1.0067} bhayaṃ maraṇe pekkhamāno,
::

::gathalast
Puññāni kayirātha sukhāvahānī’’ti.
::

::gatha1
‘‘Upanīyati jīvitamappamāyu,
::

::gatha2
Jarūpanītassa na santi tāṇā;
::

::gatha3
Etaṃ bhayaṃ maraṇe pekkhamāno,
::

::gathalast
Lokāmisaṃ pajahe santipekkho’’ti.
::

#### 10. Anāthapiṇḍikasuttaṃ

{para:101} 101\. Ekamantaṃ ṭhito kho anāthapiṇḍiko devaputto bhagavato santike imā gāthāyo abhāsi –

::gatha1
‘‘Idañhi taṃ jetavanaṃ, isisaṅghanisevitaṃ;
::

::gathalast
Āvutthaṃ dhammarājena, pītisañjananaṃ mama.
::

::gatha1
‘‘Kammaṃ {pb:M:1.0054} vijjā ca dhammo ca, sīlaṃ jīvitamuttamaṃ;
::

::gathalast
Etena maccā sujjhanti, na gottena dhanena vā.
::

::gatha1
‘‘Tasmā hi paṇḍito poso, sampassaṃ atthamattano;
::

::gathalast
Yoniso {pb:T:1.0078}{pb:P:1.0056} vicine dhammaṃ, evaṃ tattha visujjhati.
::

::gatha1
‘‘Sāriputtova paññāya, sīlena upasamena ca;
::

::gathalast
Yopi pāraṅgato bhikkhu, etāvaparamo siyā’’ti.
::

Idamavoca anāthapiṇḍiko devaputto. Idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.

Atha {pb:V:1.0068} kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ aññataro devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, so devaputto mama santike imā gāthāyo abhāsi –

::gatha1
‘‘Idañhi taṃ jetavanaṃ, isisaṅghanisevitaṃ;
::

::gathalast
Āvutthaṃ dhammarājena, pītisañjananaṃ mama.
::

::gatha1
‘‘Kammaṃ vijjā ca dhammo ca, sīlaṃ jīvitamuttamaṃ;
::

::gathalast
Etena maccā sujjhanti, na gottena dhanena vā.
::

::gatha1
‘‘Tasmā hi paṇḍito poso, sampassaṃ atthamattano;
::

::gathalast
Yoniso vicine dhammaṃ, evaṃ tattha visujjhati.
::

::gatha1
‘‘Sāriputtova paññāya, sīlena upasamena ca;
::

::gathalast
Yopi pāraṅgato bhikkhu, etāvaparamo siyā’’ti.
::

‘‘Idamavoca, bhikkhave, so devaputto. Idaṃ vatvā maṃ abhivādetvā padakkhiṇaṃ katvā tatthevantaradhāyī’’ti.

Evaṃ {pb:T:1.0079} vutte, āyasmā ānando bhagavantaṃ etadavoca – ‘‘so hi nūna, bhante, anāthapiṇḍiko devaputto bhavissati. Anāthapiṇḍiko gahapati āyasmante sāriputte abhippasanno ahosī’’ti. ‘‘Sādhu {pb:M:1.0055} sādhu, ānanda, yāvatakaṃ kho, ānanda, takkāya pattabbaṃ anuppattaṃ taṃ tayā. Anāthapiṇḍiko hi so, ānanda, devaputto’’ti.

::centre
Anāthapiṇḍikavaggo dutiyo.
::

Tassuddānaṃ –

::gatha1
Candimaso {pb:V:1.0069} {note:candimāso (pī. ka.)} ca veṇḍu {note:veṇhu (sī. ka.)} ca, dīghalaṭṭhi ca nandano;
::

::gatha2
Candano vāsudatto ca, subrahmā kakudhena ca;
::

::gathalast
Uttaro navamo vutto, dasamo anāthapiṇḍikoti.
::

#### 3. Nānātitthiyavaggo

#### 1. Sivasuttaṃ

{para:102} 102\. Evaṃ {pb:T:1.0080} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sivo devaputto abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sivo devaputto bhagavato santike imā gāthāyo abhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, seyyo hoti na pāpiyo.
::

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, paññā labbhati nāññato.
::

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sokamajjhe na socati.
::

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ {pb:P:1.0057} saddhammamaññāya, ñātimajjhe virocati.
::

::gatha1
‘‘Sabbhireva {pb:V:1.0070}{pb:M:1.0056} samāsetha, sabbhi kubbetha santhavaṃ;
::

::gathalast
Sataṃ {pb:T:1.0081} saddhammamaññāya, sattā gacchanti suggatiṃ.
::

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sattā tiṭṭhanti sātata’’nti.
::

Atha kho bhagavā sivaṃ devaputtaṃ gāthāya paccabhāsi –

::gatha1
‘‘Sabbhireva samāsetha, sabbhi kubbetha santhavaṃ;
::

::gathalast
Sataṃ saddhammamaññāya, sabbadukkhā pamuccatī’’ti.
::

#### 2. Khemasuttaṃ

{para:103} 103\. Ekamantaṃ ṭhito kho khemo devaputto bhagavato santike imā gāthāyo abhāsi –

::gatha1
‘‘Caranti bālā dummedhā, amitteneva attanā;
::

::gathalast
Karontā pāpakaṃ kammaṃ, yaṃ hoti kaṭukapphalaṃ.
::

::gatha1
‘‘Na taṃ kammaṃ kataṃ sādhu, yaṃ katvā anutappati;
::

::gathalast
Yassa assumukho rodaṃ, vipākaṃ paṭisevati.
::

::gatha1
‘‘Tañca kammaṃ kataṃ sādhu, yaṃ katvā nānutappati;
::

::gathalast
Yassa patīto sumano, vipākaṃ paṭisevati.
::

::gatha1
‘‘Paṭikacceva {note:paṭigacceva (sī.)} taṃ kayirā, yaṃ jaññā hitamattano;
::

::gathalast
Na sākaṭikacintāya, mantā dhīro parakkame.
::

::gatha1
‘‘Yathā sākaṭiko maṭṭhaṃ {note:panthaṃ (sī.), pasatthaṃ (syā. kaṃ.)}, samaṃ hitvā mahāpathaṃ;
::

::gathalast
Visamaṃ maggamāruyha, akkhacchinnova jhāyati.
::

::gatha1
‘‘Evaṃ {pb:T:1.0082}{pb:V:1.0071} dhammā apakkamma, adhammamanuvattiya;
::

::gathalast
Mando maccumukhaṃ patto, akkhacchinnova jhāyatī’’ti.
::

#### 3. Serīsuttaṃ

{para:104} 104\. Ekamantaṃ ṭhito kho serī devaputto bhagavantaṃ gāthāya ajjhabhāsi –

::gatha1
‘‘Annamevābhinandanti{pb:M:1.0057}, ubhaye devamānusā;
::

::gathalast
Atha ko nāma so yakkho, yaṃ annaṃ nābhinandatī’’ti.
::

::gatha1
‘‘Ye naṃ dadanti saddhāya, vippasannena cetasā;
::

::gathalast
Tameva annaṃ bhajati, asmiṃ loke paramhi ca.
::

::gatha1
‘‘Tasmā vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇina’’nti.
::

‘‘Acchariyaṃ{pb:P:1.0058}, bhante, abbhutaṃ, bhante! Yāvasubhāsitamidaṃ, bhante, bhagavatā –

::gatha1
‘‘Ye naṃ dadanti saddhāya, vippasannena cetasā;
::

::gathalast
Tameva annaṃ bhajati, asmiṃ loke paramhi ca.
::

::gatha1
‘‘Tasmā vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇina’’nti.
::

‘‘Bhūtapubbāhaṃ, bhante, sirī {note:serī (sī. syā. kaṃ. pī.)} nāma rājā ahosiṃ dāyako dānapati dānassa vaṇṇavādī. Tassa mayhaṃ, bhante, catūsu dvāresu dānaṃ dīyittha samaṇa-brāhmaṇa-kapaṇaddhika-vanibbakayācakānaṃ. Atha kho {pb:T:1.0083} maṃ, bhante, itthāgāraṃ upasaṅkamitvā etadavoca {note:itthāgārā upasaṅkamitvā etadavocuṃ (ka.)} – ‘devassa kho {note:devasseva kho (ka. sī.)} dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, paṭhamaṃ dvāraṃ itthāgārassa adāsiṃ. Tattha itthāgārassa dānaṃ dīyittha; mama dānaṃ paṭikkami.

‘‘Atha kho maṃ, bhante, khattiyā anuyantā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti{pb:V:1.0072}. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti{pb:M:1.0058}? So khvāhaṃ, bhante, dutiyaṃ dvāraṃ khattiyānaṃ anuyantānaṃ adāsiṃ. Tattha khattiyānaṃ anuyantānaṃ dānaṃ dīyittha, mama dānaṃ paṭikkami.

‘‘Atha kho maṃ, bhante, balakāyo upasaṅkamitvā etadavoca – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa {pb:P:1.0059} mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante {pb:T:1.0084} kinti vadeyya’nti? So khvāhaṃ bhante, tatiyaṃ dvāraṃ balakāyassa adāsiṃ. Tattha balakāyassa dānaṃ dīyittha, mama dānaṃ paṭikkami.

‘‘Atha kho maṃ, bhante, brāhmaṇagahapatikā upasaṅkamitvā etadavocuṃ – ‘devassa kho dānaṃ dīyati; itthāgārassa dānaṃ dīyati; khattiyānaṃ anuyantānaṃ dānaṃ dīyati; balakāyassa dānaṃ dīyati; amhākaṃ dānaṃ na dīyati. Sādhu mayampi devaṃ nissāya dānāni dadeyyāma, puññāni kareyyāmā’ti. Tassa mayhaṃ, bhante, etadahosi – ‘ahaṃ khosmi dāyako dānapati dānassa vaṇṇavādī. Dānaṃ dassāmāti vadante kinti vadeyya’nti? So khvāhaṃ, bhante, catutthaṃ dvāraṃ brāhmaṇagahapatikānaṃ adāsiṃ. Tattha brāhmaṇagahapatikānaṃ dānaṃ dīyittha, mama dānaṃ paṭikkami.

‘‘Atha kho maṃ, bhante, purisā upasaṅkamitvā etadavocuṃ – ‘na kho dāni devassa koci dānaṃ dīyatī’ti. Evaṃ vuttāhaṃ, bhante, te purise etadavocaṃ – ‘tena hi, bhaṇe, yo bāhiresu janapadesu āyo sañjāyati tato upaḍḍhaṃ antepure pavesetha, upaḍḍhaṃ tattheva dānaṃ detha samaṇa-brāhmaṇa-kapaṇaddhika-vanibbaka-yācakāna’nti{pb:V:1.0073}. So khvāhaṃ, bhante, evaṃ dīgharattaṃ katānaṃ puññānaṃ evaṃ dīgharattaṃ katānaṃ kusalānaṃ dhammānaṃ pariyantaṃ nādhigacchāmi – ettakaṃ puññanti vā ettako puññavipākoti vā ettakaṃ sagge ṭhātabbanti vāti. Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā –

::gatha1
‘‘Ye {pb:T:1.0085} naṃ dadanti saddhāya, vippasannena cetasā;
::

::gathalast
Tameva annaṃ bhajati, asmiṃ loke paramhi ca.
::

::gatha1
‘‘Tasmā vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇina’’nti.
::

#### 4. Ghaṭīkārasuttaṃ

{para:105} 105\. Ekamantaṃ {pb:M:1.0059}{pb:P:1.0060} ṭhito kho ghaṭīkāro devaputto bhagavato santike imaṃ gāthaṃ abhāsi –

::gatha1
‘‘Avihaṃ upapannāse, vimuttā satta bhikkhavo;
::

::gathalast
Rāgadosaparikkhīṇā, tiṇṇā loke visattika’’nti.
::

::gatha1
‘‘Ke ca te ataruṃ paṅkaṃ, maccudheyyaṃ suduttaraṃ;
::

::gathalast
Ke hitvā mānusaṃ dehaṃ, dibbayogaṃ upaccagu’’nti.
::

::gatha1
‘‘Upako palagaṇḍo {note:phalagaṇḍo (ka.)} ca, pukkusāti ca te tayo;
::

::gatha2
Bhaddiyo khaṇḍadevo ca, bāhuraggi ca saṅgiyo {note:bāhudantī ca piṅgiyo (sī. syā.)};
::

::gathalast
Te hitvā mānusaṃ dehaṃ, dibbayogaṃ upaccagu’’nti.
::

::gatha1
‘‘Kusalī bhāsasī tesaṃ, mārapāsappahāyinaṃ;
::

::gathalast
Kassa te dhammamaññāya, acchiduṃ bhavabandhana’’nti.
::

::gatha1
‘‘Na {pb:V:1.0074} aññatra bhagavatā, nāññatra tava sāsanā;
::

::gathalast
Yassa te dhammamaññāya, acchiduṃ bhavabandhanaṃ.
::

::gatha1
‘‘Yattha nāmañca rūpañca, asesaṃ uparujjhati;
::

::gathalast
Taṃ te dhammaṃ idhaññāya, acchiduṃ bhavabandhana’’nti.
::

::gatha1
‘‘Gambhīraṃ {pb:T:1.0086} bhāsasī vācaṃ, dubbijānaṃ sudubbudhaṃ;
::

::gathalast
Kassa tvaṃ dhammamaññāya, vācaṃ bhāsasi īdisa’’nti.
::

::gatha1
‘‘Kumbhakāro pure āsiṃ, vekaḷiṅge ghaṭīkaro;
::

::gathalast
Mātāpettibharo āsiṃ, kassapassa upāsako.
::

::gatha1
‘‘Virato methunā dhammā, brahmacārī nirāmiso;
::

::gathalast
Ahuvā te sagāmeyyo, ahuvā te pure sakhā.
::

::gatha1
‘‘Sohamete pajānāmi, vimutte satta bhikkhavo;
::

::gathalast
Rāgadosaparikkhīṇe, tiṇṇe loke visattika’’nti.
::

::gatha1
‘‘Evametaṃ tadā āsi, yathā bhāsasi bhaggava;
::

::gathalast
Kumbhakāro pure āsi, vekaḷiṅge ghaṭīkaro.
::

::gatha1
‘‘Mātāpettibharo {pb:M:1.0060} āsi, kassapassa upāsako;
::

::gatha2
Virato methunā dhammā, brahmacārī nirāmiso;
::

::gathalast
Ahuvā me sagāmeyyo, ahuvā me pure sakhā’’ti.
::

::gatha1
‘‘Evametaṃ purāṇānaṃ, sahāyānaṃ ahu saṅgamo;
::

::gathalast
Ubhinnaṃ bhāvitattānaṃ, sarīrantimadhārina’’nti.
::

#### 5. Jantusuttaṃ

{para:106} 106\. Evaṃ {pb:V:1.0075}{pb:P:1.0061} me sutaṃ – ekaṃ samayaṃ sambahulā bhikkhū, kosalesu viharanti himavantapasse araññakuṭikāya uddhatā unnaḷā capalā mukharā vikiṇṇavācā muṭṭhassatino asampajānā asamāhitā vibbhantacittā pākatindriyā.

Atha kho {pb:T:1.0087} jantu devaputto tadahuposathe pannarase yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –

::gatha1
‘‘Sukhajīvino pure āsuṃ, bhikkhū gotamasāvakā;
::

::gatha2
Anicchā piṇḍamesanā {note:piṇḍamesānā (?)}, anicchā sayanāsanaṃ;
::

::gathalast
Loke aniccataṃ ñatvā, dukkhassantaṃ akaṃsu te.
::

::gatha1
‘‘Dupposaṃ katvā attānaṃ, gāme gāmaṇikā viya;
::

::gathalast
Bhutvā bhutvā nipajjanti, parāgāresu mucchitā.
::

::gatha1
‘‘Saṅghassa añjaliṃ katvā, idhekacce vadāmahaṃ {note:vandāmahaṃ (ka.)};
::

::gathalast
Apaviddhā anāthā te, yathā petā tatheva te {note:tatheva ca (sī.)}.
::

::gatha1
‘‘Ye kho pamattā viharanti, te me sandhāya bhāsitaṃ;
::

::gathalast
Ye appamattā viharanti, namo tesaṃ karomaha’’nti.
::

#### 6. Rohitassasuttaṃ

{para:107} 107\. Sāvatthinidānaṃ. Ekamantaṃ ṭhito kho rohitasso devaputto bhagavantaṃ etadavoca – ‘‘yattha nu kho, bhante, na jāyati na jīyati na mīyati {note:na jiyyati na miyyati (syā. kaṃ. ka.)} na cavati na upapajjati, sakkā nu kho so, bhante, gamanena lokassa {pb:M:1.0061} anto ñātuṃ vā daṭṭhuṃ vā pāpuṇituṃ {pb:V:1.0076} vā’’ti? ‘‘Yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ {pb:T:1.0088} patteyyanti vadāmī’’ti.

‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’ti.

‘‘Bhūtapubbāhaṃ, bhante, rohitasso nāma isi ahosiṃ bhojaputto iddhimā vehāsaṅgamo. Tassa mayhaṃ, bhante, evarūpo {pb:P:1.0062} javo ahosi; seyyathāpi nāma daḷhadhammā {note:daḷhadhammo (sabbattha) ṭīkā ca moggallānabyākaraṇaṃ ca oloketabbaṃ} dhanuggaho susikkhito katahattho katayoggo katūpāsano lahukena asanena appakasireneva tiriyaṃ tālacchāyaṃ atipāteyya. Tassa mayhaṃ, bhante, evarūpo padavītihāro ahosi; seyyathāpi nāma puratthimā samuddā pacchimo samuddo. Tassa mayhaṃ, bhante, evarūpaṃ icchāgataṃ uppajji – ‘ahaṃ gamanena lokassa antaṃ pāpuṇissāmī’ti. So khvāhaṃ, bhante, evarūpena javena samannāgato evarūpena ca padavītihārena aññatreva asita-pīta-khāyita-sāyitā aññatra uccāra-passāvakammā aññatra niddākilamathapaṭivinodanā vassasatāyuko vassasatajīvī vassasataṃ gantvā appatvāva lokassa antaṃ antarāva kālaṅkato.

‘‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – ‘yattha kho, āvuso, na jāyati na jīyati na mīyati na cavati na upapajjati, nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmī’’’ti.

‘‘Na kho {pb:T:1.0089} panāhaṃ, āvuso, appatvā lokassa antaṃ dukkhassa antakiriyaṃ vadāmi. Api ca khvāhaṃ, āvuso, imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadanti.

::gatha1
‘‘Gamanena na pattabbo, lokassanto kudācanaṃ;
::

::gathalast
Na ca appatvā lokantaṃ, dukkhā atthi pamocanaṃ.
::

::gatha1
‘‘Tasmā {pb:V:1.0077}{pb:M:1.0062} have lokavidū sumedho,
::

::gatha2
Lokantagū vusitabrahmacariyo;
::

::gatha3
Lokassa antaṃ samitāvi ñatvā,
::

::gathalast
Nāsīsati lokamimaṃ parañcā’’ti.
::

#### 7. Nandasuttaṃ

{para:108} 108\. Ekamantaṃ ṭhito kho nando devaputto bhagavato santike imaṃ gāthaṃ abhāsi –

::gatha1
‘‘Accenti kālā tarayanti rattiyo,
::

::gatha2
Vayoguṇā anupubbaṃ jahanti;
::

::gatha3
Etaṃ {pb:T:1.0090}{pb:P:1.0063} bhayaṃ maraṇe pekkhamāno,
::

::gathalast
Puññāni kayirātha sukhāvahānī’’ti.
::

::gatha1
‘‘Accenti kālā tarayanti rattiyo,
::

::gatha2
Vayoguṇā anupubbaṃ jahanti;
::

::gatha3
Etaṃ bhayaṃ maraṇe pekkhamāno,
::

::gathalast
Lokāmisaṃ pajahe santipekkho’’ti.
::

#### 8. Nandivisālasuttaṃ

{para:109} 109\. Ekamantaṃ ṭhito kho nandivisālo devaputto bhagavantaṃ gāthāya ajjhabhāsi –

::gatha1
‘‘Catucakkaṃ navadvāraṃ, puṇṇaṃ lobhena saṃyutaṃ;
::

::gathalast
Paṅkajātaṃ mahāvīra, kathaṃ yātrā bhavissatī’’ti.
::

::gatha1
‘‘Chetvā naddhiṃ varattañca, icchālobhañca pāpakaṃ;
::

::gathalast
Samūlaṃ taṇhamabbuyha, evaṃ yātrā bhavissatī’’ti.
::

#### 9. Susimasuttaṃ

{para:110} 110\. Sāvatthinidānaṃ{pb:V:1.0078}. Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho āyasmantaṃ ānandaṃ bhagavā etadavoca – ‘‘tuyhampi no, ānanda, sāriputto ruccatī’’ti?

‘‘Kassa {pb:M:1.0063} hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto{pb:T:1.0091}. Mahāpañño, bhante, āyasmā sāriputto. Puthupañño, bhante, āyasmā sāriputto. Hāsapañño {note:hāsupañño (sī.)}, bhante, āyasmā sāriputto. Javanapañño, bhante, āyasmā sāriputto. Tikkhapañño, bhante, āyasmā sāriputto. Nibbedhikapañño, bhante, āyasmā sāriputto. Appiccho, bhante, āyasmā sāriputto. Santuṭṭho, bhante, āyasmā sāriputto. Pavivitto, bhante, āyasmā sāriputto. Asaṃsaṭṭho, bhante, āyasmā sāriputto. Āraddhavīriyo, bhante, āyasmā sāriputto. Vattā, bhante, āyasmā sāriputto. Vacanakkhamo, bhante, āyasmā sāriputto. Codako, bhante, āyasmā sāriputto. Pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?

‘‘Evametaṃ{pb:P:1.0064}, ānanda, evametaṃ, ānanda! Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyya? Paṇḍito, ānanda, sāriputto. Mahāpañño, ānanda, sāriputto. Puthupañño, ānanda, sāriputto. Hāsapañño, ānanda, sāriputto. Javanapañño, ānanda, sāriputto. Tikkhapañño, ānanda, sāriputto. Nibbedhikapañño, ānanda, sāriputto. Appiccho, ānanda, sāriputto. Santuṭṭho, ānanda, sāriputto. Pavivitto, ānanda, sāriputto. Asaṃsaṭṭho, ānanda, sāriputto. Āraddhavīriyo, ānanda, sāriputto. Vattā, ānanda, sāriputto. Vacanakkhamo, ānanda, sāriputto{pb:T:1.0092}. Codako, ānanda, sāriputto. Pāpagarahī, ānanda, sāriputto. Kassa hi nāma, ānanda, abālassa aduṭṭhassa amūḷhassa avipallatthacittassa sāriputto na rucceyyā’’ti?

Atha kho susimo {note:susīmo (sī.)} devaputto āyasmato sāriputtassa vaṇṇe bhaññamāne mahatiyā devaputtaparisāya {pb:V:1.0079} parivuto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho susimo devaputto bhagavantaṃ etadavoca –

‘‘Evametaṃ{pb:M:1.0064}, bhagavā, evametaṃ, sugata. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya? Paṇḍito, bhante, āyasmā sāriputto. Mahāpañño, bhante, puthupañño, bhante, hāsapañño, bhante, javanapañño, bhante, tikkhapañño, bhante, nibbedhikapañño, bhante, appiccho, bhante, santuṭṭho, bhante, pavivitto, bhante, asaṃsaṭṭho, bhante, āraddhavīriyo, bhante, vattā, bhante, vacanakkhamo, bhante, codako, bhante, pāpagarahī, bhante, āyasmā sāriputto. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyya?

‘‘Ahampi hi, bhante, yaññadeva devaputtaparisaṃ upasaṅkamiṃ, etadeva bahulaṃ saddaṃ suṇāmi – ‘paṇḍito āyasmā sāriputto; mahāpañño āyasmā, puthupañño āyasmā, hāsapañño āyasmā, javanapañño āyasmā, tikkhapañño āyasmā, nibbedhikapañño āyasmā, appiccho āyasmā, santuṭṭho āyasmā, pavivitto āyasmā, asaṃsaṭṭho āyasmā, āraddhavīriyo āyasmā, vattā āyasmā, vacanakkhamo āyasmā, codako āyasmā, pāpagarahī āyasmā sāriputto’ti{pb:T:1.0093}. Kassa hi nāma, bhante, abālassa aduṭṭhassa amūḷhassa avipallatthacittassa āyasmā sāriputto na rucceyyā’’ti?

Atha kho susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.

‘‘Seyyathāpi nāma maṇi veḷuriyo subho jātimā aṭṭhaṃso suparikammakato paṇḍukambale nikkhitto bhāsate ca tapate ca virocati ca; evamevaṃ susimassa devaputtassa devaputtaparisā {pb:P:1.0065} āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.

‘‘Seyyathāpi nāma nikkhaṃ jambonadaṃ dakkhakammāraputtaukkāmukhasukusalasampahaṭṭhaṃ paṇḍukambale {pb:V:1.0080} nikkhittaṃ bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.

‘‘Seyyathāpi {pb:M:1.0065} nāma saradasamaye viddhe vigatavalāhake deve rattiyā paccūsasamayaṃ osadhitārakā bhāsate ca tapate ca virocati ca; evamevaṃ susimassa devaputtassa {pb:T:1.0094} devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.

‘‘Seyyathāpi nāma saradasamaye viddhe vigatavalāhake deve ādicco nabhaṃ abbhussakkamāno {note:abbhussukkamāno (sī. syā. kaṃ. pī.), abbhuggamamāno (dī. ni. 2.258)} sabbaṃ ākāsagataṃ tamagataṃ abhivihacca bhāsate ca tapate ca virocati ca; evamevaṃ susimassa devaputtassa devaputtaparisā āyasmato sāriputtassa vaṇṇe bhaññamāne attamanā pamuditā pītisomanassajātā uccāvacā vaṇṇanibhā upadaṃseti.

Atha kho susimo devaputto āyasmantaṃ sāriputtaṃ ārabbha bhagavato santike imaṃ gāthaṃ abhāsi –

::gatha1
‘‘Paṇḍitoti samaññāto, sāriputto akodhano;
::

::gathalast
Appiccho sorato danto, satthuvaṇṇābhato isī’’ti.
::

Atha kho bhagavā āyasmantaṃ sāriputtaṃ ārabbha susimaṃ devaputtaṃ gāthāya paccabhāsi –

::gatha1
‘‘Paṇḍitoti samaññāto, sāriputto akodhano;
::

::gathalast
Appiccho sorato danto, kālaṃ kaṅkhati sudanto’’ {note:kālaṃ kaṅkhati bhatako sudanto (sī.), kālaṃ kaṅkhati bhāvito sudanto (syā. kaṃ.), kālaṃ kaṅkhati bhatiko sudanto (pī.)} ti.
::

#### 10. Nānātitthiyasāvakasuttaṃ

{para:111} 111\. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Atha kho sambahulā nānātitthiyasāvakā devaputtā {pb:T:1.0095} asamo ca sahali {note:sahalī (sī. syā. kaṃ. pī.)} ca nīko {note:niṅko (sī. pī.), niko (syā. kaṃ.)} ca ākoṭako ca vegabbhari ca {note:veṭambarī ca (sī. syā. kaṃ. pī.)} māṇavagāmiyo ca abhikkantāya rattiyā abhikkantavaṇṇā {pb:V:1.0081} kevalakappaṃ {pb:P:1.0066} veḷuvanaṃ obhāsetvā yena bhagavā tenupasaṅkamiṃsu; upasaṅkamitvā bhagavantaṃ abhivādetvā {pb:M:1.0066} ekamantaṃ aṭṭhaṃsu. Ekamantaṃ ṭhito kho asamo devaputto pūraṇaṃ kassapaṃ ārabbha bhagavato santike imaṃ gāthaṃ abhāsi –

::gatha1
‘‘Idha chinditamārite, hatajānīsu kassapo;
::

::gatha2
Na pāpaṃ samanupassati, puññaṃ vā pana attano;
::

::gathalast
Sa ve vissāsamācikkhi, satthā arahati mānana’’nti.
::

Atha kho sahali devaputto makkhaliṃ gosālaṃ ārabbha bhagavato santike imaṃ gāthaṃ abhāsi –

::gatha1
‘‘Tapojigucchāya susaṃvutatto,
::

::gatha2
Vācaṃ pahāya kalahaṃ janena;
::

::gatha3
Samosavajjā virato saccavādī,
::

::gathalast
Na hi nūna tādisaṃ karoti {note:na ha nuna tādī pakaroti (sī. syā. kaṃ.)} pāpa’’nti.
::

Atha kho nīko devaputto nigaṇṭhaṃ nāṭaputtaṃ {note:nāthaputtaṃ (sī.)} ārabbha bhagavato santike imaṃ gāthaṃ abhāsi –

::gatha1
‘‘Jegucchī {pb:T:1.0096} nipako bhikkhu, cātuyāmasusaṃvuto;
::

::gathalast
Diṭṭhaṃ sutañca ācikkhaṃ, na hi nūna kibbisī siyā’’ti.
::

Atha kho ākoṭako devaputto nānātitthiye ārabbha bhagavato santike imaṃ gāthaṃ abhāsi –

::gatha1
‘‘Pakudhako kātiyāno nigaṇṭho,
::

::gatha2
Ye cāpime makkhalipūraṇāse;
::

::gatha3
Gaṇassa {pb:V:1.0082} satthāro sāmaññappattā,
::

::gathalast
Na hi nūna te sappurisehi dūre’’ti.
::

Atha kho vegabbhari devaputto ākoṭakaṃ devaputtaṃ gāthāya paccabhāsi –

::gatha1
‘‘Sahācaritena {note:sahāravenāpi (ka. sī.), sagāravenāpi (pī.)} chavo sigālo {note:siṅgālo (ka.)},
::

::gatha2
Na kotthuko sīhasamo kadāci;
::

::gatha3
Naggo musāvādī gaṇassa satthā,
::

::gathalast
Saṅkassarācāro na sataṃ sarikkho’’ti.
::

Atha {pb:M:1.0067}{pb:P:1.0067} kho māro pāpimā begabbhariṃ devaputtaṃ anvāvisitvā bhagavato santike imaṃ gāthaṃ abhāsi –

::gatha1
‘‘Tapojigucchāya āyuttā, pālayaṃ pavivekiyaṃ;
::

::gatha2
Rūpe ca ye niviṭṭhāse, devalokābhinandino;
::

::gathalast
Te ve sammānusāsanti, paralokāya mātiyā’’ti.
::

Atha {pb:T:1.0097} kho bhagavā, ‘māro ayaṃ pāpimā’ iti viditvā, māraṃ pāpimantaṃ gāthāya paccabhāsi –

::gatha1
‘‘Ye keci rūpā idha vā huraṃ vā,
::

::gatha2
Ye cantalikkhasmiṃ pabhāsavaṇṇā;
::

::gatha3
Sabbeva te te namucippasatthā,
::

::gathalast
Āmisaṃva macchānaṃ vadhāya khittā’’ti.
::

Atha kho māṇavagāmiyo devaputto bhagavantaṃ ārabbha bhagavato santike imā gāthāyo abhāsi –

::gatha1
‘‘Vipulo {pb:V:1.0083} rājagahīyānaṃ, giriseṭṭho pavuccati;
::

::gathalast
Seto himavataṃ seṭṭho, ādicco aghagāminaṃ.
::

::gatha1
‘‘Samuddo udadhinaṃ seṭṭho, nakkhattānañca candimā {note:nakkhattānaṃva candimā (ka.)};
::

::gathalast
Sadevakassa lokassa, buddho aggo pavuccatī’’ti.
::

::centre
Nānātitthiyavaggo tatiyo.
::

Tassuddānaṃ –

::gatha1
Sivo khemo ca serī ca, ghaṭī jantu ca rohito;
::

::gathalast
Nando nandivisālo ca, susimo nānātitthiyena te dasāti.
::

::centre
Devaputtasaṃyuttaṃ samattaṃ.
::

### 3. Kosalasaṃyuttaṃ

#### 1. Paṭhamavaggo

#### 1. Daharasuttaṃ

{para:112} 112\. Evaṃ {pb:T:1.0098}{pb:V:1.0084}{pb:M:1.0068}{pb:P:1.0068} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho rājā pasenadi kosalo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘bhavampi no gotamo anuttaraṃ sammāsambodhiṃ abhisambuddhoti paṭijānātī’’ti? ‘‘Yañhi taṃ, mahārāja, sammā vadamāno vadeyya ‘anuttaraṃ sammāsambodhiṃ abhisambuddho’ti, mameva {note:mamaṃ (sabbattha)} taṃ sammā vadamāno vadeyya. Ahañhi, mahārāja, anuttaraṃ sammāsambodhiṃ abhisambuddho’’ti.

‘‘Yepi te, bho gotama, samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ – pūraṇo kassapo, makkhali gosālo, nigaṇṭho nāṭaputto, sañcayo belaṭṭhaputto, pakudho kaccāyano, ajito kesakambalo; tepi mayā {pb:T:1.0099} ‘anuttaraṃ sammāsambodhiṃ abhisambuddhoti paṭijānāthā’ti puṭṭhā samānā anuttaraṃ sammāsambodhiṃ abhisambuddhoti na paṭijānanti. Kiṃ pana bhavaṃ gotamo daharo ceva jātiyā navo ca pabbajjāyā’’ti?

‘‘Cattāro {pb:P:1.0069} kho me, mahārāja, daharāti na uññātabbā, daharāti na paribhotabbā. Katame cattāro? Khattiyo kho, mahārāja, daharoti na uññātabbo, daharoti na paribhotabbo. Urago kho, mahārāja, daharoti na uññātabbo, daharoti na paribhotabbo. Aggi {pb:V:1.0085} kho, mahārāja, daharoti na uññātabbo, daharoti na paribhotabbo. Bhikkhu, kho, mahārāja, daharoti na uññātabbo, daharoti na paribhotabbo. Ime kho, mahārāja, cattāro daharāti na uññātabbā, daharāti na paribhotabbā’’ti.

Idamavoca {pb:M:1.0069} bhagavā. Idaṃ vatvāna sugato athāparaṃ etadavoca satthā –

::gatha1
‘‘Khattiyaṃ jātisampannaṃ, abhijātaṃ yasassinaṃ;
::

::gathalast
Daharoti nāvajāneyya, na naṃ paribhave naro.
::

::gatha1
‘‘Ṭhānañhi so manujindo, rajjaṃ laddhāna khattiyo;
::

::gatha2
So kuddho rājadaṇḍena, tasmiṃ pakkamate bhusaṃ;
::

::gathalast
Tasmā taṃ parivajjeyya, rakkhaṃ jīvitamattano.
::

::gatha1
‘‘Gāme vā yadi vā raññe, yattha passe bhujaṅgamaṃ;
::

::gathalast
Daharoti nāvajāneyya, na naṃ paribhave naro.
::

::gatha1
‘‘Uccāvacehi {pb:T:1.0100} vaṇṇehi, urago carati tejasī {note:tejasā (sī. ka.), tejasi (pī. ka.)};
::

::gatha2
So āsajja ḍaṃse bālaṃ, naraṃ nāriñca ekadā;
::

::gathalast
Tasmā taṃ parivajjeyya, rakkhaṃ jīvitamattano.
::

::gatha1
‘‘Pahūtabhakkhaṃ jālinaṃ, pāvakaṃ kaṇhavattaniṃ;
::

::gathalast
Daharoti nāvajāneyya, na naṃ paribhave naro.
::

::gatha1
‘‘Laddhā hi so upādānaṃ, mahā hutvāna pāvako;
::

::gatha2
So āsajja ḍahe {note:dahe} bālaṃ, naraṃ nāriñca ekadā;
::

::gathalast
Tasmā taṃ parivajjeyya, rakkhaṃ jīvitamattano.
::

::gatha1
‘‘Vanaṃ yadaggi ḍahati {note:dahati (ka.)}, pāvako kaṇhavattanī;
::

::gathalast
Jāyanti tattha pārohā, ahorattānamaccaye.
::

::gatha1
‘‘Yañca {pb:V:1.0086} kho sīlasampanno, bhikkhu ḍahati tejasā;
::

::gatha2
Na tassa puttā pasavo, dāyādā vindare dhanaṃ;
::

::gathalast
Anapaccā adāyādā, tālāvatthū bhavanti te.
::

::gatha1
‘‘Tasmā {pb:P:1.0070} hi paṇḍito poso, sampassaṃ atthamattano;
::

::gatha2
Bhujaṅgamaṃ pāvakañca, khattiyañca yasassinaṃ;
::

::gathalast
Bhikkhuñca sīlasampannaṃ, sammadeva samācare’’ti.
::

Evaṃ vutte, rājā pasenadi kosalo bhagavantaṃ etadavoca – ‘‘abhikkantaṃ, bhante, abhikkantaṃ, bhante! Seyyathāpi bhante, nikkujjitaṃ {note:nikujjitaṃ (?)} vā ukkujjeyya{pb:M:1.0070}, paṭicchannaṃ vā vivareyya, mūḷhassa vā maggaṃ ācikkheyya{pb:T:1.0101}, andhakāre vā telapajjotaṃ dhāreyya – ‘cakkhumanto rūpāni dakkhantī’ti; evamevaṃ bhagavatā anekapariyāyena dhammo pakāsito. Esāhaṃ, bhante, bhagavantaṃ saraṇaṃ gacchāmi dhammañca bhikkhusaṅghañca. Upāsakaṃ maṃ, bhante, bhagavā dhāretu ajjatagge pāṇupetaṃ saraṇaṃ gata’’nti.

#### 2. Purisasuttaṃ

{para:113} 113\. Sāvatthinidānaṃ. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘kati nu kho, bhante, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti?

‘‘Tayo kho, mahārāja, purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Doso kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya. Moho kho, mahārāja, purisassa dhammo ajjhattaṃ uppajjamāno uppajjati ahitāya dukkhāya aphāsuvihārāya{pb:V:1.0087}. Ime kho, mahārāja, tayo purisassa dhammā ajjhattaṃ uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…

::gatha1
‘‘Lobho {pb:T:1.0102} doso ca moho ca, purisaṃ pāpacetasaṃ;
::

::gathalast
Hiṃsanti attasambhūtā, tacasāraṃva samphala’’nti {note:sapphalanti (syā. kaṃ.)}.
::

#### 3. Jarāmaraṇasuttaṃ

{para:114} 114\. Sāvatthinidānaṃ{pb:P:1.0071}. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, jātassa aññatra jarāmaraṇā’’ti? ‘‘Natthi kho, mahārāja, jātassa aññatra jarāmaraṇā. Yepi te, mahārāja, khattiyamahāsālā aḍḍhā mahaddhanā mahābhogā pahūtajātarūparajatā {pb:M:1.0071} pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, brāhmaṇamahāsālā…pe… gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā pahūtadhanadhaññā, tesampi jātānaṃ natthi aññatra jarāmaraṇā. Yepi te, mahārāja, bhikkhū arahanto khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṃyojanā sammadaññāvimuttā, tesaṃ pāyaṃ kāyo bhedanadhammo nikkhepanadhammo’’ti. Idamavoca…pe…

::gatha1
‘‘Jīranti ve rājarathā sucittā,
::

::gatha2
Atho sarīrampi jaraṃ upeti;
::

::gatha3
Satañca dhammo na jaraṃ upeti,
::

::gathalast
Santo have sabbhi pavedayantī’’ti.
::

#### 4. Piyasuttaṃ

{para:115} 115\. Sāvatthinidānaṃ{pb:T:1.0103}. Ekamantaṃ nisinno kho rājā pasenadi kosalo bhagavantaṃ etadavoca {pb:V:1.0088} – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘kesaṃ nu kho piyo attā, kesaṃ appiyo attā’ti? Tassa mayhaṃ, bhante, etadahosi – ‘ye ca kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā’. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi appiyo appiyassa {pb:P:1.0072} kareyya, taṃ te attanāva attano karonti; tasmā tesaṃ appiyo attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi piyo piyassa kareyya, taṃ te attanāva attano karonti; tasmā tesaṃ piyo attā’’ti.

‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ appiyo attā. Kiñcāpi te evaṃ vadeyyuṃ – ‘piyo no attā’ti, atha kho tesaṃ appiyo attā. Taṃ kissa hetu? Yañhi, mahārāja, appiyo appiyassa kareyya, taṃ te attanāva attano karonti; tasmā tesaṃ appiyo attā. Ye ca kho keci, mahārāja{pb:T:1.0104}, kāyena {pb:M:1.0072} sucaritaṃ caranti, vācāya sucaritaṃ caranti, manasā sucaritaṃ caranti; tesaṃ piyo attā. Kiñcāpi te evaṃ vadeyyuṃ – ‘appiyo no attā’ti; atha kho tesaṃ piyo attā. Taṃ kissa hetu? Yañhi mahārāja, piyo piyassa kareyya, taṃ te attanāva attano karonti; tasmā tesaṃ piyo attā’’ti. Idamavoca…pe…

::gatha1
‘‘Attānañce piyaṃ jaññā, na naṃ pāpena saṃyuje;
::

::gathalast
Na hi taṃ sulabhaṃ hoti, sukhaṃ dukkaṭakārinā.
::

::gatha1
‘‘Antakenādhipannassa, jahato mānusaṃ bhavaṃ;
::

::gatha2
Kiñhi tassa sakaṃ hoti, kiñca ādāya gacchati;
::

::gathalast
Kiñcassa anugaṃ hoti, chāyāva anapāyinī {note:anupāyinī (syā. kaṃ. ka.)}.
::

::gatha1
‘‘Ubho {pb:V:1.0089} puññañca pāpañca, yaṃ macco kurute idha;
::

::gatha2
Tañhi tassa sakaṃ hoti, tañca {note:taṃva (?)} ādāya gacchati;
::

::gathalast
Tañcassa {note:taṃvassa (?)} anugaṃ hoti, chāyāva anapāyinī.
::

::gatha1
‘‘Tasmā kareyya kalyāṇaṃ, nicayaṃ samparāyikaṃ;
::

::gathalast
Puññāni paralokasmiṃ, patiṭṭhā honti pāṇina’’nti.
::

#### 5. Attarakkhitasuttaṃ

{para:116} 116\. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko {pb:T:1.0105} udapādi – ‘kesaṃ nu kho rakkhito attā, kesaṃ arakkhito attā’ti? Tassa mayhaṃ, bhante, etadahosi – ‘ye kho keci kāyena duccaritaṃ caranti, vācāya duccaritaṃ caranti, manasā duccaritaṃ caranti; tesaṃ arakkhito attā. Kiñcāpi te hatthikāyo vā rakkheyya, assakāyo vā rakkheyya, rathakāyo vā rakkheyya, pattikāyo {pb:P:1.0073} vā rakkheyya; atha kho tesaṃ arakkhito attā. Taṃ kissa hetu? Bāhirā hesā rakkhā, nesā rakkhā ajjhattikā; tasmā tesaṃ arakkhito attā. Ye ca kho keci kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo rakkheyya, na rathakāyo rakkheyya{pb:M:1.0073}, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā hesā rakkhā, nesā rakkhā bāhirā; tasmā tesaṃ rakkhito attā’’’ti.

‘‘Evametaṃ, mahārāja, evametaṃ, mahārāja! Ye hi keci, mahārāja, kāyena duccaritaṃ caranti…pe… tesaṃ arakkhito attā. Taṃ kissa hetu? Bāhirā hesā, mahārāja, rakkhā, nesā rakkhā ajjhattikā; tasmā tesaṃ arakkhito attā. Ye ca kho keci, mahārāja, kāyena sucaritaṃ caranti, vācāya sucaritaṃ caranti, manasā sucaritaṃ caranti; tesaṃ rakkhito attā. Kiñcāpi te neva hatthikāyo rakkheyya, na assakāyo {pb:T:1.0106} rakkheyya, na rathakāyo rakkheyya, na pattikāyo rakkheyya; atha kho tesaṃ rakkhito attā. Taṃ kissa hetu? Ajjhattikā {pb:V:1.0090} hesā, mahārāja, rakkhā, nesā rakkhā bāhirā; tasmā tesaṃ rakkhito attā’’ti. Idamavoca…pe…

::gatha1
‘‘Kāyena saṃvaro sādhu, sādhu vācāya saṃvaro;
::

::gatha2
Manasā saṃvaro sādhu, sādhu sabbattha saṃvaro;
::

::gathalast
Sabbattha saṃvuto lajjī, rakkhitoti pavuccatī’’ti.
::

#### 6. Appakasuttaṃ

{para:117} 117\. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘appakā te sattā lokasmiṃ ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na ca sattesu vippaṭipajjanti. Atha kho eteva bahutarā sattā lokasmiṃ ye uḷāre uḷāre bhoge labhitvā majjanti ceva pamajjanti{pb:P:1.0074}, ca kāmesu ca gedhaṃ āpajjanti, sattesu ca vippaṭipajjantī’’’ti.

‘‘Evametaṃ, mahārāja, evametaṃ, mahārāja! Appakā te, mahārāja, sattā lokasmiṃ, ye uḷāre uḷāre bhoge labhitvā na ceva majjanti, na ca pamajjanti, na ca kāmesu gedhaṃ āpajjanti, na {pb:T:1.0107} ca sattesu vippaṭipajjanti. Atha kho eteva bahutarā sattā lokasmiṃ, ye uḷāre uḷāre bhoge labhitvā {pb:M:1.0074} majjanti ceva pamajjanti ca kāmesu ca gedhaṃ āpajjanti, sattesu ca vippaṭipajjantī’’ti. Idamavoca…pe…

::gatha1
‘‘Sārattā kāmabhogesu, giddhā kāmesu mucchitā;
::

::gatha2
Atisāraṃ na bujjhanti, migā kūṭaṃva oḍḍitaṃ;
::

::gathalast
Pacchāsaṃ kaṭukaṃ hoti, vipāko hissa pāpako’’ti.
::

#### 7. Aḍḍakaraṇasuttaṃ

{para:118} 118\. Sāvatthinidānaṃ{pb:V:1.0091}. Ekamantaṃ nisinno kho rājā pasenadi kosalo bhagavantaṃ etadavoca – ‘‘idhāhaṃ, bhante, aḍḍakaraṇe {note:atthakaraṇe (sī. syā. kaṃ. pī.)} nisinno passāmi khattiyamahāsālepi brāhmaṇamahāsālepi gahapatimahāsālepi aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe kāmahetu kāmanidānaṃ kāmādhikaraṇaṃ sampajānamusā bhāsante. Tassa mayhaṃ, bhante, etadahosi – ‘alaṃ dāni me aḍḍakaraṇena, bhadramukho dāni aḍḍakaraṇena paññāyissatī’’’ti.

‘‘(Evametaṃ, mahārāja, evametaṃ mahārāja!) {note:( ) sī. pī. potthakesu natthi} Yepi te, mahārāja, khattiyamahāsālā brāhmaṇamahāsālā gahapatimahāsālā aḍḍhā mahaddhanā mahābhogā pahūtajātarūparajatā pahūtavittūpakaraṇā {pb:T:1.0108} pahūtadhanadhaññā kāmahetu kāmanidānaṃ kāmādhikaraṇaṃ sampajānamusā bhāsanti; tesaṃ taṃ bhavissati dīgharattaṃ ahitāya dukkhāyā’’ti. Idamavoca…pe…

::gatha1
‘‘Sārattā kāmabhogesu, giddhā kāmesu mucchitā;
::

::gatha2
Atisāraṃ na bujjhanti, macchā khippaṃva oḍḍitaṃ;
::

::gathalast
Pacchāsaṃ kaṭukaṃ hoti, vipāko hissa pāpako’’ti.
::

#### 8. Mallikāsuttaṃ

{para:119} 119\. Sāvatthinidānaṃ{pb:P:1.0075}. Tena kho pana samayena rājā pasenadi kosalo mallikāya deviyā saddhiṃ uparipāsādavaragato hoti. Atha kho rājā pasenadi kosalo mallikaṃ deviṃ etadavoca – ‘‘atthi nu kho te, mallike, kocañño attanā piyataro’’ti? ‘‘Natthi kho me, mahārāja, kocañño attanā piyataro. Tuyhaṃ pana, mahārāja, atthañño {pb:M:1.0075} koci attanā piyataro’’ti? ‘‘Mayhampi kho, mallike, natthañño koci attanā piyataro’’ti.

Atha kho rājā pasenadi kosalo pāsādā orohitvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi {pb:V:1.0092} kosalo bhagavantaṃ etadavoca – ‘‘idhāhaṃ, bhante, mallikāya deviyā saddhiṃ uparipāsādavaragato mallikaṃ deviṃ etadavocaṃ – ‘atthi nu kho te, mallike, kocañño {pb:T:1.0109} attanā piyataro’ti? Evaṃ vutte, bhante, mallikā devī maṃ etadavoca – ‘natthi kho me, mahārāja, kocañño attanā piyataro. Tuyhaṃ pana, mahārāja, atthañño koci attanā piyataro’ti? Evaṃ vuttāhaṃ, bhante, mallikaṃ deviṃ etadavocaṃ – ‘mayhampi kho, mallike, natthañño koci attanā piyataro’’ti.

Atha kho bhagavā etamatthaṃ viditvā tāyaṃ velāyaṃ imaṃ gāthaṃ abhāsi –

::gatha1
‘‘Sabbā disā anuparigamma cetasā,
::

::gatha2
Nevajjhagā piyataramattanā kvaci;
::

::gatha3
Evaṃ piyo puthu attā paresaṃ,
::

::gathalast
Tasmā na hiṃse paramattakāmo’’ti.
::

#### 9. Yaññasuttaṃ

{para:120} 120\. Sāvatthinidānaṃ. Tena kho pana samayena rañño pasenadissa kosalassa mahāyañño paccupaṭṭhito hoti, pañca ca usabhasatāni pañca ca vacchatarasatāni pañca ca vacchatarisatāni pañca ca {pb:P:1.0076} ajasatāni pañca ca urabbhasatāni thūṇūpanītāni honti yaññatthāya. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karonti.

Atha kho sambahulā bhikkhū pubbaṇhasamayaṃ nivāsetvā pattacīvaramādāya {pb:T:1.0110} sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho te bhikkhū bhagavantaṃ etadavocuṃ – ‘‘idha, bhante, rañño pasenadissa kosalassa mahāyañño paccupaṭṭhito {pb:M:1.0076} hoti, pañca ca usabhasatāni pañca ca vacchatarasatāni pañca ca vacchatarisatāni pañca ca ajasatāni pañca ca urabbhasatāni thūṇūpanītāni honti yaññatthāya{pb:V:1.0093}. Yepissa te honti dāsāti vā pessāti vā kammakarāti vā, tepi daṇḍatajjitā bhayatajjitā assumukhā rudamānā parikammāni karontī’’ti.

Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –

::gatha1
‘‘Assamedhaṃ purisamedhaṃ, sammāpāsaṃ vājapeyyaṃ niraggaḷhaṃ;
::

::gathalast
Mahāyaññā mahārambhā {note:vājapeyyuṃ; niraggaḷaṃ mahārambhā (ka.)}, na te honti mahapphalā.
::

::gatha1
‘‘Ajeḷakā ca gāvo ca, vividhā yattha haññare;
::

::gathalast
Na taṃ sammaggatā yaññaṃ, upayanti mahesino.
::

::gatha1
‘‘Ye ca yaññā nirārambhā, yajanti anukulaṃ sadā;
::

::gatha2
Ajeḷakā ca gāvo ca, vividhā nettha haññare;
::

::gathalast
Etaṃ {pb:T:1.0111} sammaggatā yaññaṃ, upayanti mahesino.
::

::gatha1
‘‘Etaṃ yajetha medhāvī, eso yañño mahapphalo;
::

::gatha2
Etañhi yajamānassa, seyyo hoti na pāpiyo;
::

::gathalast
Yañño ca vipulo hoti, pasīdanti ca devatā’’ti.
::

#### 10. Bandhanasuttaṃ

{para:121} 121\. Tena kho pana samayena raññā pasenadinā kosalena mahājanakāyo bandhāpito hoti, appekacce rajjūhi appekacce andūhi appekacce saṅkhalikāhi.

Atha {pb:P:1.0077} kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, raññā pasenadinā kosalena mahājanakāyo {pb:V:1.0094} bandhāpito, appekacce rajjūhi appekacce andūhi appekacce saṅkhalikāhī’’ti.

Atha {pb:M:1.0077} kho bhagavā etamatthaṃ viditvā tāyaṃ velāyaṃ imā gāthāyo abhāsi –

::gatha1
‘‘Na {pb:T:1.0112} taṃ daḷhaṃ bandhanamāhu dhīrā,
::

::gatha2
Yadāyasaṃ dārujaṃ pabbajañca;
::

::gatha1
Sārattarattā maṇikuṇḍalesu,
::

::gathalast
Puttesu dāresu ca yā apekkhā.
::

::gatha1
‘‘Etaṃ daḷhaṃ bandhanamāhu dhīrā,
::

::gatha2
Ohārinaṃ sithilaṃ duppamuñcaṃ;
::

::gatha1
Etampi chetvāna paribbajanti,
::

::gathalast
Anapekkhino kāmasukhaṃ pahāyā’’ti.
::

::centre
Paṭhamo vaggo.
::

Tassuddānaṃ –

::gatha1
Daharo puriso jarā, piyaṃ attānarakkhito;
::

::gatha2
Appakā aḍḍakaraṇaṃ, mallikā yaññabandhananti.
::

#### 2. Dutiyavaggo

#### 1. Sattajaṭilasuttaṃ

{para:122} 122\. Ekaṃ {pb:T:1.0113} samayaṃ bhagavā sāvatthiyaṃ viharati pubbārāme migāramātupāsāde. Tena kho pana samayena bhagavā sāyanhasamayaṃ paṭisallānā vuṭṭhito bahidvārakoṭṭhake nisinno hoti. Atha {pb:V:1.0095} kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.

Tena {pb:P:1.0078} kho pana samayena satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā parūḷhakacchanakhalomā khārivividhamādāya {note:khārividhaṃ ādāya (pī.) dī. ni. 1.280 tadaṭṭhakathāpi oloketabbā} bhagavato avidūre atikkamanti. Atha kho rājā pasenadi kosalo uṭṭhāyāsanā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ {pb:M:1.0078} pathaviyaṃ nihantvā yena te satta ca jaṭilā satta ca nigaṇṭhā satta ca acelakā satta ca ekasāṭakā satta ca paribbājakā tenañjaliṃ paṇāmetvā tikkhattuṃ nāmaṃ sāvesi – ‘‘rājāhaṃ, bhante, pasenadi kosalo…pe… rājāhaṃ, bhante, pasenadi kosalo’’ti.

Atha kho rājā pasenadi kosalo acirapakkantesu tesu {pb:T:1.0114} sattasu ca jaṭilesu sattasu ca nigaṇṭhesu sattasu ca acelakesu sattasu ca ekasāṭakesu sattasu ca paribbājakesu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘ye te, bhante, loke arahanto vā arahattamaggaṃ vā samāpannā ete tesaṃ aññatarā’’ti.

‘‘Dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ‘ime vā arahanto, ime vā arahattamaggaṃ samāpannā’’’ti.

‘‘Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho, mahārāja, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya{pb:P:1.0079}, kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no {pb:T:1.0115} amanasikarotā; paññavatā, no duppaññenā’’ti.

‘‘Acchariyaṃ{pb:V:1.0096}, bhante, abbhutaṃ bhante! Yāva subhāsitamidaṃ, bhante, bhagavatā – ‘dujjānaṃ kho etaṃ, mahārāja, tayā gihinā kāmabhoginā puttasambādhasayanaṃ ajjhāvasantena kāsikacandanaṃ paccanubhontena mālāgandhavilepanaṃ dhārayantena jātarūparajataṃ sādiyantena – ime vā arahanto, ime vā arahattamaggaṃ samāpannā’ti. Saṃvāsena kho, mahārāja, sīlaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Saṃvohārena kho mahārāja{pb:M:1.0079}, soceyyaṃ veditabbaṃ. Tañca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Āpadāsu kho, mahārāja, thāmo veditabbo. So ca kho dīghena addhunā, na ittaraṃ; manasikarotā, no amanasikarotā; paññavatā, no duppaññena. Sākacchāya kho, mahārāja, paññā veditabbā. Sā ca kho dīghena addhunā, na ittaraṃ; manasikarotā, no amanasikarotā; paññavatā, no duppaññenā’’ti.

‘‘Ete, bhante, mama purisā carā ocarakā janapadaṃ ocaritvā āgacchanti. Tehi paṭhamaṃ ociṇṇaṃ ahaṃ pacchā osāpayissāmi {note:oyāyissāmi (sī.), ohayissāmi (syā. kaṃ.)}. Idāni te, bhante, taṃ rajojallaṃ pavāhetvā sunhātā suvilittā kappitakesamassū odātavatthā {note:odātavatthavasanā (sī.)} pañcahi kāmaguṇehi samappitā samaṅgībhūtā paricāressantī’’ti.

Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –

::gatha1
‘‘Na vaṇṇarūpena naro sujāno,
::

::gatha2
Na vissase ittaradassanena;
::

::gatha2
Susaññatānañhi viyañjanena,
::

::gathalast
Asaññatā lokamimaṃ caranti.
::

::gatha1
‘‘Patirūpako mattikākuṇḍalova,
::

::gatha2
Lohaḍḍhamāsova suvaṇṇachanno;
::

::gatha2
Caranti {pb:T:1.0116} loke {note:eke (sī. pī.)} parivārachannā,
::

::gathalast
Anto asuddhā bahi sobhamānā’’ti.
::

#### 2. Pañcarājasuttaṃ

{para:123} 123\. Sāvatthinidānaṃ{pb:V:1.0097}. Tena kho pana samayena pañcannaṃ rājūnaṃ pasenadipamukhānaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘‘kiṃ nu kho kāmānaṃ agga’’nti? Tatrekacce {note:tatreke (sī. pī.)} evamāhaṃsu – ‘‘rūpā kāmānaṃ agga’’nti. Ekacce evamāhaṃsu {pb:M:1.0080} – ‘‘saddā kāmānaṃ agga’’nti. Ekacce evamāhaṃsu – ‘‘gandhā kāmānaṃ agga’’nti. Ekacce evamāhaṃsu – ‘‘rasā kāmānaṃ agga’’nti. Ekacce evamāhaṃsu {pb:P:1.0080} – ‘‘phoṭṭhabbā kāmānaṃ agga’’nti. Yato kho te rājāno nāsakkhiṃsu aññamaññaṃ saññāpetuṃ.

Atha kho rājā pasenadi kosalo te rājāno etadavoca – ‘‘āyāma, mārisā, yena bhagavā tenupasaṅkamissāma; upasaṅkamitvā bhagavantaṃ etamatthaṃ paṭipucchissāma. Yathā no bhagavā byākarissati tathā naṃ dhāressāmā’’ti {note:dhāreyyāmāti (sī. syā. kaṃ. pī.)}. ‘‘Evaṃ, mārisā’’ti kho te rājāno rañño pasenadissa kosalassa paccassosuṃ.

Atha kho te pañca rājāno pasenadipamukhā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinno kho rājā pasenadi kosalo bhagavantaṃ etadavoca {pb:T:1.0117} – ‘‘idha, bhante, amhākaṃ pañcannaṃ rājūnaṃ pañcahi kāmaguṇehi samappitānaṃ samaṅgībhūtānaṃ paricārayamānānaṃ ayamantarākathā udapādi – ‘kiṃ nu kho kāmānaṃ agga’nti? Ekacce evamāhaṃsu – ‘rūpā kāmānaṃ agga’nti. Ekacce evamāhaṃsu – ‘saddā kāmānaṃ agga’nti. Ekacce evamāhaṃsu – ‘gandhā kāmānaṃ agga’nti. Ekacce evamāhaṃsu – ‘rasā kāmānaṃ agga’nti. Ekacce evamāhaṃsu – ‘phoṭṭhabbā kāmānaṃ agga’nti. Kiṃ nu kho, bhante, kāmānaṃ agga’’nti?

‘‘Manāpapariyantaṃ khvāhaṃ, mahārāja, pañcasu kāmaguṇesu agganti vadāmi. Teva {note:te ca (sī. pī. ka.), ye ca (syā. kaṃ.)}, mahārāja, rūpā ekaccassa manāpā honti, teva {note:te ca (sī. pī. ka.)} rūpā ekaccassa amanāpā honti. Yehi ca yo rūpehi attamano hoti paripuṇṇasaṅkappo, so tehi rūpehi aññaṃ rūpaṃ uttaritaraṃ vā paṇītataraṃ vā na pattheti. Te tassa rūpā paramā honti. Te tassa rūpā anuttarā honti.

‘‘Teva{pb:V:1.0098}, mahārāja, saddā ekaccassa manāpā honti, teva saddā ekaccassa amanāpā honti. Yehi ca yo saddehi attamano hoti paripuṇṇasaṅkappo, so tehi saddehi aññaṃ saddaṃ uttaritaraṃ vā {pb:M:1.0081} paṇītataraṃ vā na pattheti. Te tassa saddā paramā honti. Te tassa saddā anuttarā honti.

‘‘Teva, mahārāja, gandhā ekaccassa manāpā honti, teva gandhā ekaccassa amanāpā honti. Yehi ca yo gandhehi attamano hoti paripuṇṇasaṅkappo, so tehi gandhehi aññaṃ gandhaṃ uttaritaraṃ vā paṇītataraṃ vā na pattheti. Te tassa gandhā paramā honti. Te tassa gandhā anuttarā honti.

‘‘Teva, mahārāja, rasā ekaccassa manāpā honti, teva rasā ekaccassa amanāpā honti. Yehi ca yo rasehi attamano hoti paripuṇṇasaṅkappo, so tehi rasehi aññaṃ rasaṃ uttaritaraṃ vā paṇītataraṃ vā na pattheti. Te tassa rasā paramā honti. Te tassa rasā anuttarā honti.

‘‘Teva, mahārāja, phoṭṭhabbā ekaccassa manāpā honti, teva phoṭṭhabbā ekaccassa amanāpā honti. Yehi {pb:P:1.0081} ca yo phoṭṭhabbehi attamano hoti paripuṇṇasaṅkappo, so tehi phoṭṭhabbehi aññaṃ phoṭṭhabbaṃ uttaritaraṃ vā paṇītataraṃ vā na pattheti. Te tassa {pb:T:1.0118} phoṭṭhabbā paramā honti. Te tassa phoṭṭhabbā anuttarā hontī’’ti.

Tena kho pana samayena candanaṅgaliko upāsako tassaṃ parisāyaṃ nisinno hoti. Atha kho candanaṅgaliko upāsako uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ candanaṅgalikā’’ti bhagavā avoca.

Atha kho candanaṅgaliko upāsako bhagavato sammukhā tadanurūpāya gāthāya abhitthavi –

::gatha1
‘‘Padumaṃ {pb:V:1.0099} yathā kokanadaṃ sugandhaṃ,
::

::gatha2
Pāto siyā phullamavītagandhaṃ;
::

::gatha3
Aṅgīrasaṃ passa virocamānaṃ,
::

::gathalast
Tapantamādiccamivantalikkhe’’ti.
::

Atha {pb:M:1.0082} kho te pañca rājāno candanaṅgalikaṃ upāsakaṃ pañcahi uttarāsaṅgehi acchādesuṃ. Atha kho candanaṅgaliko upāsako tehi pañcahi uttarāsaṅgehi bhagavantaṃ acchādesīti.

#### 3. Doṇapākasuttaṃ

{para:124} 124\. Sāvatthinidānaṃ. Tena kho pana samayena rājā pasenadi kosalo doṇapākakuraṃ {note:doṇapākasudaṃ (sī.), doṇapākaṃ sudaṃ (pī.)} bhuñjati. Atha kho rājā pasenadi {pb:T:1.0119} kosalo bhuttāvī mahassāsī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.

Atha kho bhagavā rājānaṃ pasenadiṃ kosalaṃ bhuttāviṃ mahassāsiṃ viditvā tāyaṃ velāyaṃ imaṃ gāthaṃ abhāsi –

::gatha1
‘‘Manujassa sadā satīmato,
::

::gatha2
Mattaṃ jānato laddhabhojane;
::

::gatha3
Tanukassa {note:tanu tassa (sī. pī.)} bhavanti vedanā,
::

::gathalast
Saṇikaṃ jīrati āyupālaya’’nti.
::

Tena {pb:P:1.0082} kho pana samayena sudassano māṇavo rañño pasenadissa kosalassa piṭṭhito ṭhito hoti. Atha kho rājā pasenadi kosalo sudassanaṃ māṇavaṃ āmantesi – ‘‘ehi tvaṃ, tāta sudassana, bhagavato santike imaṃ gāthaṃ pariyāpuṇitvā mama bhattābhihāre (bhattābhihāre) {note:( ) sī. syā. kaṃ. pī. potthakesu natthi} bhāsa. Ahañca te devasikaṃ kahāpaṇasataṃ (kahāpaṇasataṃ) {note:( ) sī. syā. kaṃ. potthakesu natthi} niccaṃ bhikkhaṃ pavattayissāmī’’ti. ‘‘Evaṃ devā’’ti kho sudassano māṇavo rañño pasenadissa kosalassa paṭissutvā bhagavato santike imaṃ gāthaṃ pariyāpuṇitvā rañño pasenadissa kosalassa bhattābhihāre sudaṃ bhāsati –

::gatha1
‘‘Manujassa {pb:V:1.0100} sadā satīmato,
::

::gatha2
Mattaṃ jānato laddhabhojane;
::

::gatha3
Tanukassa {pb:T:1.0120} bhavanti vedanā,
::

::gathalast
Saṇikaṃ jīrati āyupālaya’’nti.
::

Atha {pb:M:1.0083} kho rājā pasenadi kosalo anupubbena nāḷikodanaparamatāya {note:nāḷikodanamattāya (ka.)} saṇṭhāsi. Atha kho rājā pasenadi kosalo aparena samayena susallikhitagatto pāṇinā gattāni anumajjanto tāyaṃ velāyaṃ imaṃ udānaṃ udānesi – ‘‘ubhayena vata maṃ so bhagavā atthena anukampi – diṭṭhadhammikena ceva atthena samparāyikena cā’’ti.

#### 4. Paṭhamasaṅgāmasuttaṃ

{para:125} 125\. Sāvatthinidānaṃ. Atha kho rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha {pb:P:1.0083} kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca rājā pasenadi kosalo sakameva {note:saṅgāmā (ka.)} rājadhāniṃ sāvatthiṃ paccuyyāsi {note:pāyāsi (sī. pī.)}.

Atha {pb:T:1.0121} kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –

‘‘Idha, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā {pb:V:1.0101} kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo {pb:M:1.0084} caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā māgadho ajātasattu vedehiputto rājānaṃ pasenadiṃ kosalaṃ parājesi. Parājito ca, bhante, rājā pasenadi kosalo sakameva rājadhāniṃ sāvatthiṃ paccuyyāsī’’ti.

‘‘Rājā, bhikkhave, māgadho ajātasattu vedehiputto pāpamitto pāpasahāyo pāpasampavaṅko; rājā ca kho, bhikkhave, pasenadi kosalo kalyāṇamitto kalyāṇasahāyo kalyāṇasampavaṅko. Ajjeva {note:ajjatañca (sī. pī.), ajjevaṃ (syā. kaṃ.)}, bhikkhave{pb:T:1.0122}, rājā pasenadi kosalo imaṃ rattiṃ dukkhaṃ seti parājito’’ti. Idamavoca…pe…

::gatha1
‘‘Jayaṃ veraṃ pasavati, dukkhaṃ seti parājito;
::

::gathalast
Upasanto sukhaṃ seti, hitvā jayaparājaya’’nti.
::

#### 5. Dutiyasaṅgāmasuttaṃ

{para:126} 126\. {note:ettha ‘‘atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ abbhuyyāsī’’ti ādinā pāṭhena bhavitabbaṃ. aṭṭhakathāyaṃ hi ‘‘abbhuyyāsīti parājaye garahappatto…pe… vuttajayakāraṇaṃ sutvā abhiuyyāsī’’ti vuttaṃ} Atha kho rājā māgadho ajātasattu vedehiputto caturaṅginiṃ {pb:P:1.0084} senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho rājā pasenadi kosalo – ‘‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’’ti. Atha kho rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho rañño pasenadissa kosalassa etadahosi – ‘‘kiñcāpi kho myāyaṃ {pb:M:1.0085} rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ {pb:V:1.0102} assakāyaṃ pariyādiyitvā sabbaṃ rathakāyaṃ pariyādiyitvā sabbaṃ {pb:T:1.0123} pattikāyaṃ pariyādiyitvā jīvantameva naṃ osajjeyya’’nti {note:ossajjeyyanti (sī. syā. kaṃ. pī.)}.

Atha kho rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā sabbaṃ pattikāyaṃ pariyādiyitvā jīvantameva naṃ osajji {note:ossaji (sī.), ossajji (syā. kaṃ. pī.)}.

Atha kho sambahulā bhikkhū pubbaṇhasamayaṃ nivāsetvā pattacīvaramādāya sāvatthiṃ piṇḍāya pavisiṃsu. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ –

‘‘Idha{pb:P:1.0085}, bhante, rājā māgadho ajātasattu vedehiputto caturaṅginiṃ senaṃ sannayhitvā rājānaṃ pasenadiṃ kosalaṃ abbhuyyāsi yena kāsi. Assosi kho, bhante, rājā pasenadi kosalo – ‘rājā kira māgadho ajātasattu vedehiputto caturaṅginiṃ senaṃ sannayhitvā mamaṃ abbhuyyāto yena kāsī’ti. Atha kho, bhante, rājā pasenadi kosalo caturaṅginiṃ senaṃ sannayhitvā rājānaṃ māgadhaṃ ajātasattuṃ vedehiputtaṃ paccuyyāsi yena kāsi. Atha kho, bhante, rājā ca māgadho ajātasattu vedehiputto rājā ca pasenadi kosalo saṅgāmesuṃ. Tasmiṃ kho pana, bhante, saṅgāme rājā pasenadi kosalo rājānaṃ māgadhaṃ ajātasattuṃ vedehiputtaṃ parājesi, jīvaggāhañca naṃ aggahesi. Atha kho, bhante, rañño pasenadissa {pb:T:1.0124} kosalassa etadahosi – ‘kiñcāpi kho myāyaṃ rājā māgadho ajātasattu vedehiputto adubbhantassa dubbhati, atha ca pana me bhāgineyyo hoti. Yaṃnūnāhaṃ rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ sabbaṃ rathakāyaṃ sabbaṃ pattikāyaṃ pariyādiyitvā jīvantameva naṃ osajjeyya’’’nti.

‘‘Atha {pb:M:1.0086} kho, bhante, rājā pasenadi kosalo rañño māgadhassa ajātasattuno vedehiputtassa sabbaṃ hatthikāyaṃ pariyādiyitvā sabbaṃ assakāyaṃ pariyādiyitvā sabbaṃ rathakāyaṃ pariyādiyitvā {pb:V:1.0103} sabbaṃ pattikāyaṃ pariyādiyitvā jīvantameva naṃ osajjī’’ti. Atha kho bhagavā etamatthaṃ viditvā tāyaṃ velāyaṃ imā gāthāyo abhāsi –

::gatha1
‘‘Vilumpateva puriso, yāvassa upakappati;
::

::gathalast
Yadā caññe vilumpanti, so vilutto viluppati {note:vilumpati (sī. pī. ka.)}.
::

::gatha1
‘‘Ṭhānañhi maññati bālo, yāva pāpaṃ na paccati;
::

::gathalast
Yadā ca paccati pāpaṃ, atha dukkhaṃ nigacchati.
::

::gatha1
‘‘Hantā labhati {note:labhati hantā (sī. syā. kaṃ.)} hantāraṃ, jetāraṃ labhate jayaṃ;
::

::gatha2
Akkosako ca akkosaṃ, rosetārañca rosako;
::

::gathalast
Atha kammavivaṭṭena, so vilutto viluppatī’’ti.
::

#### 6. Mallikāsuttaṃ

{para:127} 127\. Sāvatthinidānaṃ{pb:T:1.0125}{pb:P:1.0086}. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Atha kho aññataro puriso yena rājā pasenadi kosalo tenupasaṅkami; upasaṅkamitvā rañño pasenadissa kosalassa upakaṇṇake ārocesi – ‘‘mallikā, deva, devī dhītaraṃ vijātā’’ti. Evaṃ vutte, rājā pasenadi kosalo anattamano ahosi.

Atha kho bhagavā rājānaṃ pasenadiṃ kosalaṃ anattamanataṃ viditvā tāyaṃ velāyaṃ imā gāthāyo abhāsi –

::gatha1
‘‘Itthīpi hi ekacciyā, seyyā posa janādhipa;
::

::gathalast
Medhāvinī sīlavatī, sassudevā patibbatā.
::

::gatha1
‘‘Tassā {pb:V:1.0104} yo jāyati poso, sūro hoti disampati;
::

::gathalast
Tādisā subhagiyā {note:subhariyāputto (ka.)} putto, rajjampi anusāsatī’’ti.
::

#### 7. Appamādasuttaṃ

{para:128} 128\. Sāvatthinidānaṃ{pb:M:1.0087}. Ekamantaṃ nisīdi. Ekamantaṃ nisinno kho rājā pasenadi kosalo bhagavantaṃ etadavoca – ‘‘atthi nu kho, bhante, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?

‘‘Atthi kho, mahārāja, eko dhammo yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti.

‘‘Katamo {pb:T:1.0126} pana, bhante, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti?

‘‘Appamādo kho, mahārāja, eko dhammo, yo ubho atthe samadhiggayha tiṭṭhati – diṭṭhadhammikañceva atthaṃ samparāyikañcāti. Seyyathāpi, mahārāja, yāni kānici jaṅgalānaṃ {note:jaṅgamānaṃ (sī. pī.)} pāṇānaṃ padajātāni, sabbāni tāni hatthipade samodhānaṃ gacchanti, hatthipadaṃ tesaṃ aggamakkhāyati – yadidaṃ mahantattena; evameva kho, mahārāja, appamādo eko dhammo, yo ubho {pb:P:1.0087} atthe samadhiggayha tiṭṭhati – diṭṭhadhammikañceva atthaṃ samparāyikañcā’’ti. Idamavoca…pe…

::gatha1
‘‘Āyuṃ arogiyaṃ vaṇṇaṃ, saggaṃ uccākulīnataṃ;
::

::gathalast
Ratiyo patthayantena, uḷārā aparāparā.
::

::gatha1
‘‘Appamādaṃ pasaṃsanti, puññakiriyāsu paṇḍitā;
::

::gathalast
Appamatto ubho atthe, adhiggaṇhāti paṇḍito.
::

::gatha1
‘‘Diṭṭhe {pb:V:1.0105} dhamme ca yo attho, yo cattho samparāyiko;
::

::gathalast
Atthābhisamayā dhīro, paṇḍitoti pavuccatī’’ti.
::

#### 8. Kalyāṇamittasuttaṃ

{para:129} 129\. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘idha mayhaṃ{pb:T:1.0127}, bhante, rahogatassa paṭisallīnassa evaṃ cetaso parivitakko udapādi – ‘svākkhāto bhagavatā dhammo, so ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassā’’’ti.

‘‘Evametaṃ, mahārāja, evametaṃ, mahārāja! Svākkhāto{pb:M:1.0088}, mahārāja, mayā dhammo. So ca kho kalyāṇamittassa kalyāṇasahāyassa kalyāṇasampavaṅkassa, no pāpamittassa no pāpasahāyassa no pāpasampavaṅkassāti.

‘‘Ekamidāhaṃ, mahārāja, samayaṃ sakkesu viharāmi nagarakaṃ nāma sakyānaṃ nigamo. Atha kho, mahārāja, ānando bhikkhu yenāhaṃ tenupasaṅkami; upasaṅkamitvā maṃ abhivādetvā ekamantaṃ nisīdi. Ekamantaṃ nisinno kho, mahārāja, ānando bhikkhu maṃ etadavoca – ‘upaḍḍhamidaṃ, bhante, brahmacariyassa – yadidaṃ kalyāṇamittatā kalyāṇasahāyatā kalyāṇasampavaṅkatā’’’ti.

‘‘Evaṃ vuttāhaṃ, mahārāja, ānandaṃ bhikkhuṃ etadavocaṃ – ‘mā hevaṃ, ānanda, mā hevaṃ, ānanda! Sakalameva hidaṃ, ānanda, brahmacariyaṃ – yadidaṃ kalyāṇamittatā {pb:P:1.0088} kalyāṇasahāyatā kalyāṇasampavaṅkatā. Kalyāṇamittassetaṃ, ānanda, bhikkhuno pāṭikaṅkhaṃ kalyāṇasahāyassa kalyāṇasampavaṅkassa ariyaṃ aṭṭhaṅgikaṃ maggaṃ bhāvessati ariyaṃ aṭṭhaṅgikaṃ maggaṃ bahulīkarissati’’’.

‘‘Kathañca, ānanda, bhikkhu kalyāṇamitto kalyāṇasahāyo kalyāṇasampavaṅko {pb:T:1.0128} ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti? Idhānanda, bhikkhu sammādiṭṭhiṃ bhāveti {pb:V:1.0106} vivekanissitaṃ virāganissitaṃ nirodhanissitaṃ vossaggapariṇāmiṃ, sammāsaṅkappaṃ bhāveti…pe… sammāvācaṃ bhāveti…pe… sammākammantaṃ bhāveti…pe… sammāājīvaṃ bhāveti…pe… sammāvāyāmaṃ bhāveti…pe… sammāsatiṃ bhāveti…pe… sammāsamādhiṃ bhāveti vivekanissitaṃ virāganissitaṃ nirodhanissitaṃ vossaggapariṇāmiṃ. Evaṃ kho, ānanda, bhikkhu kalyāṇamitto kalyāṇasahāyo kalyāṇasampavaṅko ariyaṃ aṭṭhaṅgikaṃ maggaṃ bhāveti, ariyaṃ aṭṭhaṅgikaṃ maggaṃ bahulīkaroti. Tadamināpetaṃ, ānanda, pariyāyena veditabbaṃ yathā sakalamevidaṃ brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti.

‘‘Mamañhi, ānanda, kalyāṇamittaṃ āgamma jātidhammā sattā jātiyā parimuccanti, jarādhammā sattā jarāya parimuccanti, byādhidhammā sattā byādhito parimuccanti, maraṇadhammā sattā maraṇena parimuccanti, sokaparidevadukkhadomanassupāyāsadhammā sattā sokaparidevadukkhadomanassupāyāsehi parimuccanti. Iminā kho etaṃ, ānanda, pariyāyena veditabbaṃ yathā sakalamevidaṃ {pb:M:1.0089} brahmacariyaṃ – yadidaṃ kalyāṇamittatā kalyāṇasahāyatā kalyāṇasampavaṅkatā’’ti.

‘‘Tasmātiha te, mahārāja, evaṃ sikkhitabbaṃ – ‘kalyāṇamitto bhavissāmi kalyāṇasahāyo kalyāṇasampavaṅko’ti. Evañhi te{pb:T:1.0129}, mahārāja, sikkhitabbaṃ.

‘‘Kalyāṇamittassa te, mahārāja, kalyāṇasahāyassa kalyāṇasampavaṅkassa ayaṃ eko {pb:P:1.0089} dhammo upanissāya vihātabbo – appamādo kusalesu dhammesu.

‘‘Appamattassa te, mahārāja, viharato appamādaṃ upanissāya, itthāgārassa anuyantassa evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti.

‘‘Appamattassa {pb:V:1.0107} te, mahārāja, viharato appamādaṃ upanissāya, khattiyānampi anuyantānaṃ evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti.

‘‘Appamattassa te, mahārāja, viharato appamādaṃ upanissāya, balakāyassapi evaṃ bhavissati – ‘rājā kho appamatto viharati appamādaṃ upanissāya. Handa, mayampi appamattā viharāma, appamādaṃ upanissāyā’’’ti.

‘‘Appamattassa te, mahārāja, viharato appamādaṃ upanissāya, negamajānapadassapi evaṃ bhavissati – ‘rājā kho appamatto viharati, appamādaṃ upanissāya. Handa, mayampi appamattā viharāma, appamādaṃ upanissāyā’’’ti?

‘‘Appamattassa te, mahārāja, viharato appamādaṃ upanissāya, attāpi gutto rakkhito bhavissati – itthāgārampi guttaṃ rakkhitaṃ bhavissati, kosakoṭṭhāgārampi guttaṃ rakkhitaṃ bhavissatī’’ti. Idamavoca…pe…

::gatha1
‘‘Bhoge {pb:T:1.0130} patthayamānena, uḷāre aparāpare;
::

::gathalast
Appamādaṃ pasaṃsanti, puññakiriyāsu paṇḍitā.
::

::gatha1
‘‘Appamatto ubho atthe, adhiggaṇhāti paṇḍito;
::

::gatha2
Diṭṭhe {pb:M:1.0090} dhamme ca yo attho, yo cattho samparāyiko;
::

::gathalast
Atthābhisamayā dhīro, paṇḍitoti pavuccatī’’ti.
::

#### 9. Paṭhamaaputtakasuttaṃ

{para:130} 130\. Sāvatthinidānaṃ. Atha kho rājā pasenadi kosalo divā divassa yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?

‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Asīti, bhante, satasahassāni hiraññasseva, ko pana {pb:P:1.0090} vādo rūpiyassa{pb:V:1.0108}! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti.

‘‘Evametaṃ, mahārāja, evametaṃ, mahārāja! Asappuriso kho, mahārāja, uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise {pb:T:1.0131} sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne {note:aparibhuñjamāno (sabbattha)} rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te {note:evaṃ sante (sī. pī.)}, mahārāja, bhogā sammā aparibhuñjiyamānā parikkhayaṃ gacchanti, no paribhogaṃ.

‘‘Seyyathāpi, mahārāja, amanussaṭṭhāne pokkharaṇī acchodakā sītodakā sātodakā setodakā supatitthā ramaṇīyā. Taṃ jano neva hareyya na piveyya na nahāyeyya na yathāpaccayaṃ vā kareyya. Evañhi taṃ, mahārāja, udakaṃ sammā aparibhuñjiyamānaṃ {note:aparibhuñjamānaṃ (syā. kaṃ.)} parikkhayaṃ gaccheyya{pb:M:1.0091}, no paribhogaṃ. Evameva kho, mahārāja, asappuriso uḷāre bhoge labhitvā nevattānaṃ sukheti pīṇeti, na mātāpitaro sukheti pīṇeti, na puttadāraṃ sukheti pīṇeti, na dāsakammakaraporise sukheti pīṇeti, na mittāmacce sukheti pīṇeti, na samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā aparibhuñjiyamāne rājāno vā haranti corā vā haranti aggi vā ḍahati udakaṃ vā vahati appiyā vā dāyādā haranti. Evaṃsa te {note:evaṃ sante (sī. pī.)}, mahārāja, bhogā sammā aparibhuñjiyamānā parikkhayaṃ gacchanti, no paribhogaṃ.

‘‘Sappuriso ca kho, mahārāja, uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ {pb:T:1.0132} sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti{pb:V:1.0109}{pb:P:1.0091}, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhayaṃ.

‘‘Seyyathāpi, mahārāja, gāmassa vā nigamassa vā avidūre pokkharaṇī acchodakā sītodakā sātodakā setodakā supatitthā ramaṇīyā. Tañca udakaṃ jano hareyyapi piveyyapi nahāyeyyapi yathāpaccayampi kareyya. Evañhi taṃ, mahārāja, udakaṃ sammā paribhuñjiyamānaṃ paribhogaṃ gaccheyya, no parikkhayaṃ. Evameva kho, mahārāja, sappuriso uḷāre bhoge labhitvā attānaṃ sukheti pīṇeti, mātāpitaro sukheti pīṇeti, puttadāraṃ sukheti pīṇeti, dāsakammakaraporise sukheti pīṇeti, mittāmacce sukheti pīṇeti, samaṇabrāhmaṇesu uddhaggikaṃ dakkhiṇaṃ patiṭṭhāpeti sovaggikaṃ sukhavipākaṃ saggasaṃvattanikaṃ. Tassa te bhoge evaṃ sammā paribhuñjiyamāne neva rājāno haranti, na corā haranti, na aggi ḍahati, na udakaṃ vahati, na appiyā dāyādā haranti. Evaṃsa te, mahārāja, bhogā sammā paribhuñjiyamānā paribhogaṃ gacchanti, no parikkhaya’’nti.

::gatha1
‘‘Amanussaṭṭhāne {pb:M:1.0092} udakaṃva sītaṃ,
::

::gatha2
Tadapeyyamānaṃ parisosameti;
::

::gatha3
Evaṃ dhanaṃ kāpuriso labhitvā,
::

::gathalast
Nevattanā bhuñjati no dadāti.
::

::gatha1
Dhīro ca viññū adhigamma bhoge,
::

::gatha2
So bhuñjati kiccakaro ca hoti;
::

::gatha3
So ñātisaṅghaṃ nisabho bharitvā,
::

::gathalast
Anindito saggamupeti ṭhāna’’nti.
::

#### 10. Dutiyaaputtakasuttaṃ

{para:131} 131\. Atha {pb:T:1.0133} kho rājā pasenadi kosalo divā divassa yena bhagavā tenupasaṅkami; upasaṅkamitvā {pb:V:1.0110} ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti?

‘‘Idha, bhante, sāvatthiyaṃ seṭṭhi gahapati kālaṅkato. Tamahaṃ aputtakaṃ sāpateyyaṃ rājantepuraṃ atiharitvā āgacchāmi. Sataṃ, bhante, satasahassāni hiraññasseva, ko pana vādo rūpiyassa! Tassa kho pana, bhante, seṭṭhissa gahapatissa evarūpo bhattabhogo ahosi – kaṇājakaṃ bhuñjati bilaṅgadutiyaṃ. Evarūpo vatthabhogo ahosi – sāṇaṃ dhāreti tipakkhavasanaṃ{pb:P:1.0092}. Evarūpo yānabhogo ahosi – jajjararathakena yāti paṇṇachattakena dhāriyamānenā’’ti.

‘‘Evametaṃ, mahārāja, evametaṃ, mahārāja! Bhūtapubbaṃ so, mahārāja, seṭṭhi gahapati taggarasikhiṃ nāma paccekasambuddhaṃ piṇḍapātena paṭipādesi. ‘Detha samaṇassa piṇḍa’nti vatvā uṭṭhāyāsanā pakkāmi. Datvā ca pana pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti. Bhātu ca pana ekaputtakaṃ sāpateyyassa kāraṇā jīvitā voropesi.

‘‘Yaṃ kho so, mahārāja, seṭṭhi gahapati taggarasikhiṃ paccekasambuddhaṃ piṇḍapātena paṭipādesi, tassa kammassa vipākena sattakkhattuṃ sugatiṃ saggaṃ lokaṃ upapajji. Tasseva {pb:T:1.0134} kammassa vipākāvasesena imissāyeva sāvatthiyā {pb:M:1.0093} sattakkhattuṃ seṭṭhittaṃ kāresi. Yaṃ kho so, mahārāja, seṭṭhi gahapati datvā pacchā vippaṭisārī ahosi – ‘varametaṃ piṇḍapātaṃ dāsā vā kammakarā vā bhuñjeyyu’nti, tassa kammassa vipākena nāssuḷārāya bhattabhogāya cittaṃ namati, nāssuḷārāya vatthabhogāya cittaṃ namati, nāssuḷārāya yānabhogāya cittaṃ namati, nāssuḷārānaṃ pañcannaṃ kāmaguṇānaṃ bhogāya cittaṃ namati. Yaṃ kho so, mahārāja, seṭṭhi gahapati bhātu ca pana ekaputtakaṃ sāpateyyassa kāraṇā jīvitā voropesi, tassa kammassa vipākena bahūni vassāni bahūni vassasatāni bahūni vassasahassāni bahūni vassasatasahassāni niraye paccittha. Tasseva kammassa vipākāvasesena idaṃ sattamaṃ aputtakaṃ sāpateyyaṃ rājakosaṃ paveseti. Tassa kho, mahārāja, seṭṭhissa gahapatissa purāṇañca puññaṃ parikkhīṇaṃ, navañca puññaṃ anupacitaṃ. Ajja pana, mahārāja, seṭṭhi gahapati mahāroruve niraye paccatī’’ti{pb:V:1.0111}. ‘‘Evaṃ, bhante, seṭṭhi gahapati mahāroruvaṃ nirayaṃ upapanno’’ti. ‘‘Evaṃ{pb:P:1.0093}, mahārāja, seṭṭhi gahapati mahāroruvaṃ nirayaṃ upapanno’’ti. Idamavoca…pe….

::gatha1
‘‘Dhaññaṃ dhanaṃ rajataṃ jātarūpaṃ, pariggahaṃ vāpi yadatthi kiñci;
::

::gathalast
Dāsā kammakarā pessā, ye cassa anujīvino.
::

::gatha1
‘‘Sabbaṃ {pb:T:1.0135} nādāya gantabbaṃ, sabbaṃ nikkhippagāminaṃ {note:nikkhīpagāminaṃ (syā. kaṃ. ka.)};
::

::gathalast
Yañca karoti kāyena, vācāya uda cetasā.
::

::gatha1
‘‘Tañhi tassa sakaṃ hoti, tañca ādāya gacchati;
::

::gathalast
Tañcassa anugaṃ hoti, chāyāva anapāyinī.
::

::gatha1
‘‘Tasmā kareyya kalyāṇaṃ, nicayaṃ samparāyikaṃ;
::

::gathalast
Puññāni paralokasmiṃ, patiṭṭhā honti pāṇina’’nti.
::

::centre
Dutiyo vaggo.
::

Tassuddānaṃ –

::gatha1
Jaṭilā pañca rājāno, doṇapākakurena ca;
::

::gatha2
Saṅgāmena dve vuttāni, mallikā {note:dhītarā (bahūsu)} dve appamādena ca;
::

::gathalast
Aputtakena dve vuttā, vaggo tena pavuccatīti.
::

#### 3. Tatiyavaggo

#### 1. Puggalasuttaṃ

{para:132} 132\. Sāvatthinidānaṃ{pb:T:1.0136}{pb:V:1.0112}{pb:M:1.0094}. Atha kho rājā pasenadi kosalo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘cattārome, mahārāja, puggalā santo saṃvijjamānā lokasmiṃ. Katame cattāro? Tamotamaparāyano, tamojotiparāyano, jotitamaparāyano, jotijotiparāyano’’.

‘‘Kathañca, mahārāja puggalo tamotamaparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule {note:veṇakule (sī. syā. kaṃ. pī.)} vā nesādakule vā rathakārakule vā pukkusakule vā dalidde appannapānabhojane kasiravuttike{pb:P:1.0094}, yattha kasirena ghāsacchādo labbhati. So ca hoti dubbaṇṇo duddasiko okoṭimako bavhābādho {note:bahvābādho (ka.)} kāṇo vā kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.

‘‘Seyyathāpi, mahārāja{pb:T:1.0137}, puriso andhakārā vā andhakāraṃ gaccheyya, tamā vā tamaṃ gaccheyya, lohitamalā vā lohitamalaṃ gaccheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamotamaparāyano hoti.

‘‘Kathañca, mahārāja, puggalo tamojotiparāyano hoti? Idha, mahārāja, ekacco puggalo nīce kule paccājāto hoti, caṇḍālakule vā venakule vā nesādakule vā rathakārakule vā pukkusakule vā dalidde appannapānabhojane kasiravuttike, yattha kasirena ghāsacchādo labbhati. So ca kho hoti dubbaṇṇo duddasiko {pb:M:1.0095} okoṭimako bavhābādho, kāṇo vā {pb:V:1.0113} kuṇī vā khañjo vā pakkhahato vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati.

‘‘Seyyathāpi, mahārāja, puriso pathaviyā vā pallaṅkaṃ āroheyya, pallaṅkā vā assapiṭṭhiṃ āroheyya, assapiṭṭhiyā vā hatthikkhandhaṃ āroheyya, hatthikkhandhā vā pāsādaṃ āroheyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo tamojotiparāyano hoti.

‘‘Kathañca, mahārāja, puggalo jotitamaparāyano hoti? Idha{pb:T:1.0138}, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule vā, aḍḍhe mahaddhane mahābhoge pahūtajātarūparajate {pb:P:1.0095} pahūtavittūpakaraṇe pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena duccaritaṃ carati, vācāya duccaritaṃ carati, manasā duccaritaṃ carati. So kāyena duccaritaṃ caritvā vācāya duccaritaṃ caritvā manasā duccaritaṃ caritvā, kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati.

‘‘Seyyathāpi, mahārāja, puriso pāsādā vā hatthikkhandhaṃ oroheyya, hatthikkhandhā vā assapiṭṭhiṃ oroheyya, assapiṭṭhiyā vā pallaṅkaṃ oroheyya, pallaṅkā vā pathaviṃ oroheyya, pathaviyā vā andhakāraṃ paviseyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotitamaparāyano hoti.

‘‘Kathañca, mahārāja, puggalo jotijotiparāyano hoti? Idha, mahārāja, ekacco puggalo ucce kule paccājāto hoti, khattiyamahāsālakule vā brāhmaṇamahāsālakule vā gahapatimahāsālakule {pb:M:1.0096} vā, aḍḍhe mahaddhane mahābhoge pahūtajātarūparajate pahūtavittūpakaraṇe {pb:T:1.0139} pahūtadhanadhaññe. So ca hoti abhirūpo dassanīyo pāsādiko, paramāya vaṇṇapokkharatāya samannāgato{pb:V:1.0114}, lābhī annassa pānassa vatthassa yānassa mālāgandhavilepanassa seyyāvasathapadīpeyyassa. So kāyena sucaritaṃ carati, vācāya sucaritaṃ carati, manasā sucaritaṃ carati. So kāyena sucaritaṃ caritvā vācāya sucaritaṃ caritvā manasā sucaritaṃ caritvā, kāyassa bhedā paraṃ maraṇā sugatiṃ saggaṃ lokaṃ upapajjati.

‘‘Seyyathāpi, mahārāja, puriso pallaṅkā vā pallaṅkaṃ saṅkameyya, assapiṭṭhiyā vā assapiṭṭhiṃ saṅkameyya, hatthikkhandhā vā hatthikkhandhaṃ saṅkameyya, pāsādā vā pāsādaṃ saṅkameyya. Tathūpamāhaṃ, mahārāja, imaṃ puggalaṃ vadāmi. Evaṃ kho, mahārāja, puggalo jotijotiparāyano hoti. Ime {pb:P:1.0096} kho, mahārāja, cattāro puggalā santo saṃvijjamānā lokasmi’’nti. Idamavoca…pe…

::gatha1
‘‘Daliddo puriso rāja, assaddho hoti maccharī;
::

::gathalast
Kadariyo pāpasaṅkappo, micchādiṭṭhi anādaro.
::

::gatha1
‘‘Samaṇe brāhmaṇe vāpi, aññe vāpi vanibbake;
::

::gathalast
Akkosati paribhāsati, natthiko hoti rosako.
::

::gatha1
‘‘Dadamānaṃ nivāreti, yācamānāna bhojanaṃ;
::

::gatha2
Tādiso puriso rāja, mīyamāno janādhipa;
::

::gathalast
Upeti nirayaṃ ghoraṃ, tamotamaparāyano.
::

::gatha1
‘‘Daliddo puriso rāja, saddho hoti amaccharī;
::

::gathalast
Dadāti {pb:T:1.0140} seṭṭhasaṅkappo, abyaggamanaso naro.
::

::gatha1
‘‘Samaṇe brāhmaṇe vāpi, aññe vāpi vanibbake;
::

::gathalast
Uṭṭhāya abhivādeti, samacariyāya sikkhati.
::

::gatha1
‘‘Dadamānaṃ {pb:V:1.0115} na vāreti {note:na nivāreti (sī.)}, yācamānāna bhojanaṃ;
::

::gatha2
Tādiso puriso rāja, mīyamāno janādhipa;
::

::gathalast
Upeti tidivaṃ ṭhānaṃ, tamojotiparāyano.
::

::gatha1
‘‘Aḍḍho {pb:M:1.0097} ce {note:aḍḍho ve (pī. ka.)} puriso rāja, assaddho hoti maccharī;
::

::gathalast
Kadariyo pāpasaṅkappo, micchādiṭṭhi anādaro.
::

::gatha1
‘‘Samaṇe brāhmaṇe vāpi, aññe vāpi vanibbake;
::

::gathalast
Akkosati paribhāsati, natthiko hoti rosako.
::

::gatha1
‘‘Dadamānaṃ nivāreti, yācamānāna bhojanaṃ;
::

::gatha2
Tādiso puriso rāja, mīyamāno janādhipa;
::

::gathalast
Upeti nirayaṃ ghoraṃ, jotitamaparāyano.
::

::gatha1
‘‘Aḍḍho ce puriso rāja, saddho hoti amaccharī;
::

::gathalast
Dadāti seṭṭhasaṅkappo, abyaggamanaso naro.
::

::gatha1
‘‘Samaṇe brāhmaṇe vāpi, aññe vāpi vanibbake;
::

::gathalast
Uṭṭhāya abhivādeti, samacariyāya sikkhati.
::

::gatha1
‘‘Dadamānaṃ na vāreti, yācamānāna bhojanaṃ;
::

::gatha2
Tādiso puriso rāja, mīyamāno janādhipa;
::

::gathalast
Upeti tidivaṃ ṭhānaṃ, jotijotiparāyano’’ti.
::

#### 2. Ayyikāsuttaṃ

{para:133} 133\. Sāvatthinidānaṃ{pb:T:1.0141}. Ekamantaṃ nisinnaṃ kho rājānaṃ pasenadiṃ kosalaṃ bhagavā {pb:P:1.0097} etadavoca – ‘‘handa, kuto nu tvaṃ, mahārāja, āgacchasi divādivassā’’ti?

‘‘Ayyikā {pb:V:1.0116} me, bhante, kālaṅkatā jiṇṇā vuḍḍhā mahallikā addhagatā vayoanuppattā vīsavassasatikā jātiyā. Ayyikā kho pana me, bhante, piyā hoti manāpā. Hatthiratanena cepāhaṃ, bhante, labheyyaṃ ‘mā me ayyikā kālamakāsī’ti, hatthiratanampāhaṃ dadeyyaṃ – ‘mā me ayyikā kālamakāsī’ti. Assaratanena cepāhaṃ, bhante, labheyyaṃ ‘mā me ayyikā kālamakāsī’ti, assaratanampāhaṃ dadeyyaṃ – ‘mā me ayyikā kālamakāsī’ti. Gāmavarena cepāhaṃ bhante, labheyyaṃ ‘mā me ayyikā kālamakāsī’ti, gāmavarampāhaṃ dadeyyaṃ – ‘mā me ayyikā kālamakāsī’ti. Janapadapadesena {note:janapadena (sī. syā. pī.)} cepāhaṃ, bhante, labheyyaṃ {pb:M:1.0098} ‘mā me ayyikā kālamakāsī’ti, janapadapadesampāhaṃ dadeyyaṃ – ‘mā me ayyikā kālamakāsī’ti. ‘Sabbe sattā, mahārāja, maraṇadhammā maraṇapariyosānā maraṇaṃ anatītā’ti. ‘Acchariyaṃ, bhante, abbhutaṃ, bhante! Yāvasubhāsitamidaṃ, bhante, bhagavatā – sabbe sattā maraṇadhammā maraṇapariyosānā maraṇaṃ anatītā’’’ti.

‘‘Evametaṃ, mahārāja, evametaṃ, mahārāja! Sabbe sattā maraṇadhammā {pb:T:1.0142} maraṇapariyosānā maraṇaṃ anatītā. Seyyathāpi, mahārāja, yāni kānici kumbhakārabhājanāni āmakāni ceva pakkāni ca sabbāni tāni bhedanadhammāni bhedanapariyosānāni bhedanaṃ anatītāni; evameva kho, mahārāja, sabbe sattā maraṇadhammā maraṇapariyosānā maraṇaṃ anatītā’’ti. Idamavoca…pe…

::gatha1
‘‘Sabbe sattā marissanti, maraṇantañhi jīvitaṃ;
::

::gatha2
Yathākammaṃ gamissanti, puññapāpaphalūpagā;
::

::gathalast
Nirayaṃ pāpakammantā, puññakammā ca suggatiṃ.
::

::gatha1
‘‘Tasmā kareyya kalyāṇaṃ, nicayaṃ samparāyikaṃ;
::

::gathalast
Puññāni paralokasmiṃ, patiṭṭhā honti pāṇina’’nti.
::

#### 3. Lokasuttaṃ

{para:134} 134\. Sāvatthinidānaṃ{pb:P:1.0098}. Ekamantaṃ nisinno kho rājā pasenadi kosalo bhagavantaṃ etadavoca {pb:V:1.0117} – ‘‘kati nu kho, bhante, lokassa dhammā uppajjamānā uppajjanti ahitāya dukkhāya aphāsuvihārāyā’’ti? ‘‘Tayo kho, mahārāja, lokassa dhammā uppajjamānā uppajjanti ahitāya dukkhāya aphāsuvihārāya. Katame tayo? Lobho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Doso {pb:T:1.0143} kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Moho kho, mahārāja, lokassa dhammo, uppajjamāno uppajjati ahitāya dukkhāya aphāsuvihārāya. Ime kho, mahārāja, tayo lokassa dhammā uppajjamānā uppajjanti ahitāya dukkhāya aphāsuvihārāyā’’ti. Idamavoca…pe…

::gatha1
‘‘Lobho {pb:M:1.0099} doso ca moho ca, purisaṃ pāpacetasaṃ;
::

::gathalast
Hiṃsanti attasambhūtā, tacasāraṃva samphala’’nti.
::

#### 4. Issattasuttaṃ

{para:135} 135\. Sāvatthinidānaṃ. Ekamantaṃ nisinno kho rājā pasenadi kosalo bhagavantaṃ etadavoca – ‘‘kattha nu kho, bhante, dānaṃ dātabba’’nti? ‘‘Yattha kho, mahārāja, cittaṃ pasīdatī’’ti. ‘‘Kattha pana, bhante, dinnaṃ mahapphala’’nti? ‘‘Aññaṃ kho etaṃ, mahārāja, kattha dānaṃ dātabbaṃ, aññaṃ panetaṃ kattha dinnaṃ mahapphalanti? Sīlavato kho, mahārāja, dinnaṃ mahapphalaṃ, no tathā dussīle. Tena hi, mahārāja, taññevettha paṭipucchissāmi. Yathā, te khameyya, tathā naṃ byākareyyāsi. Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho {note:samūpabbūḷho (sī.), samupabbuḷho (pī.)}. Atha āgaccheyya khattiyakumāro asikkhito akatahattho akatayoggo akatūpāsano {pb:P:1.0099} bhīru chambhī utrāsī palāyī. Bhareyyāsi taṃ purisaṃ, attho ca te tādisena purisenā’’ti? ‘‘Nāhaṃ, bhante, bhareyyaṃ taṃ purisaṃ, na ca me attho tādisena purisenā’’ti. ‘‘Atha āgaccheyya brāhmaṇakumāro asikkhito…pe… atha āgaccheyya vessakumāro asikkhito…pe… atha āgaccheyya suddakumāro asikkhito…pe… na ca me attho tādisena purisenā’’ti.

‘‘Taṃ kiṃ maññasi, mahārāja, idha tyassa yuddhaṃ paccupaṭṭhitaṃ saṅgāmo samupabyūḷho. Atha āgaccheyya {pb:V:1.0118} khattiyakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante{pb:T:1.0144}, taṃ purisaṃ, attho ca me tādisena purisenā’’ti. ‘‘Atha āgaccheyya brāhmaṇakumāro…pe… atha āgaccheyya vessakumāro…pe… atha āgaccheyya suddakumāro susikkhito katahattho katayoggo katūpāsano abhīru acchambhī anutrāsī apalāyī. Bhareyyāsi taṃ purisaṃ, attho ca te tādisena purisenā’’ti? ‘‘Bhareyyāhaṃ, bhante, taṃ purisaṃ, attho ca me tādisena purisenā’’ti.

‘‘Evameva kho, mahārāja, yasmā kasmā cepi {note:yasmā cepi (sī. syā. kaṃ. ka.)} kulā agārasmā anagāriyaṃ pabbajito hoti, so ca hoti pañcaṅgavippahīno pañcaṅgasamannāgato, tasmiṃ {pb:M:1.0100} dinnaṃ mahapphalaṃ hoti. Katamāni pañcaṅgāni pahīnāni honti? Kāmacchando pahīno hoti, byāpādo pahīno hoti, thinamiddhaṃ pahīnaṃ hoti, uddhaccakukkuccaṃ pahīnaṃ hoti, vicikicchā pahīnā hoti. Imāni pañcaṅgāni pahīnāni honti. Katamehi pañcahaṅgehi {pb:T:1.0145} samannāgato hoti? Asekkhena sīlakkhandhena samannāgato hoti, asekkhena samādhikkhandhena samannāgato hoti, asekkhena paññākkhandhena samannāgato {pb:P:1.0100} hoti, asekkhena vimuttikkhandhena samannāgato hoti, asekkhena vimuttiñāṇadassanakkhandhena samannāgato hoti. Imehi pañcahaṅgehi samannāgato hoti. Iti pañcaṅgavippahīne pañcaṅgasamannāgate dinnaṃ mahapphala’’nti. Idamavoca bhagavā…pe… satthā –

::gatha1
‘‘Issattaṃ {note:issatthaṃ (sī. syā. kaṃ.)} balavīriyañca {note:balaviriyañca (sī. syā. kaṃ. pī.)}, yasmiṃ vijjetha māṇave;
::

::gathalast
Taṃ yuddhattho bhare rājā, nāsūraṃ jātipaccayā.
::

::gatha1
‘‘Tatheva khantisoraccaṃ, dhammā yasmiṃ patiṭṭhitā;
::

::gathalast
Ariyavuttiṃ medhāviṃ, hīnajaccampi pūjaye.
::

::gatha1
‘‘Kāraye assame ramme, vāsayettha bahussute;
::

::gathalast
Papañca vivane kayirā, dugge saṅkamanāni ca.
::

::gatha1
‘‘Annaṃ {pb:V:1.0119} pānaṃ khādanīyaṃ, vatthasenāsanāni ca;
::

::gathalast
Dadeyya ujubhūtesu, vippasannena cetasā.
::

::gatha1
‘‘Yathā hi megho thanayaṃ, vijjumālī satakkaku;
::

::gathalast
Thalaṃ ninnañca pūreti, abhivassaṃ vasundharaṃ.
::

::gatha1
‘‘Tatheva saddho sutavā, abhisaṅkhacca bhojanaṃ;
::

::gathalast
Vanibbake tappayati, annapānena paṇḍito.
::

::gatha1
‘‘Āmodamāno pakireti, detha dethāti bhāsati;
::

::gatha2
Taṃ {pb:T:1.0146} hissa gajjitaṃ hoti, devasseva pavassato;
::

::gathalast
Sā puññadhārā vipulā, dātāraṃ abhivassatī’’ti.
::

#### 5. Pabbatūpamasuttaṃ

{para:136} 136\. Sāvatthinidānaṃ{pb:M:1.0101}. Ekamantaṃ nisinnaṃ kho rājānaṃ pasenadiṃ kosalaṃ bhagavā etadavoca – ‘‘handa, kuto nu tvaṃ, mahārāja, āgacchasi divā divassā’’ti? ‘‘Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ rājakaraṇīyāni bhavanti, tesu khvāhaṃ, etarahi ussukkamāpanno’’ti.

‘‘Taṃ kiṃ maññasi, mahārāja, idha te puriso āgaccheyya {pb:P:1.0101} puratthimāya disāya saddhāyiko paccayiko. So taṃ upasaṅkamitvā evaṃ vadeyya – ‘yagghe, mahārāja, jāneyyāsi, ahaṃ āgacchāmi puratthimāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ, taṃ karohī’ti. Atha dutiyo puriso āgaccheyya pacchimāya disāya…pe… atha tatiyo puriso āgaccheyya uttarāya disāya…pe… atha catuttho puriso āgaccheyya dakkhiṇāya disāya saddhāyiko paccayiko. So taṃ {pb:T:1.0147} upasaṅkamitvā evaṃ vadeyya – ‘yagghe mahārāja, jāneyyāsi, ahaṃ āgacchāmi {pb:V:1.0120} dakkhiṇāya disāya. Tatthaddasaṃ mahantaṃ pabbataṃ abbhasamaṃ sabbe pāṇe nippothento āgacchati. Yaṃ te, mahārāja, karaṇīyaṃ taṃ karohī’ti. Evarūpe te, mahārāja, mahati mahabbhaye samuppanne dāruṇe manussakkhaye {note:manussakāye (ka.)} dullabhe manussatte kimassa karaṇīya’’nti?

‘‘Evarūpe me, bhante, mahati mahabbhaye samuppanne dāruṇe manussakkhaye dullabhe manussatte kimassa karaṇīyaṃ aññatra dhammacariyāya aññatra samacariyāya aññatra kusalakiriyāya aññatra puññakiriyāyā’’ti?

‘‘Ārocemi kho te, mahārāja, paṭivedemi kho te, mahārāja, adhivattati kho taṃ, mahārāja, jarāmaraṇaṃ. Adhivattamāne ce te, mahārāja, jarāmaraṇe kimassa karaṇīya’’nti? ‘‘Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāya? Yāni tāni, bhante, raññaṃ khattiyānaṃ muddhāvasittānaṃ issariyamadamattānaṃ {pb:M:1.0102} kāmagedhapariyuṭṭhitānaṃ janapadatthāvariyappattānaṃ mahantaṃ pathavimaṇḍalaṃ abhivijiya ajjhāvasantānaṃ hatthiyuddhāni bhavanti; tesampi, bhante, hatthiyuddhānaṃ natthi gati natthi visayo adhivattamāne jarāmaraṇe. Yānipi tāni, bhante, raññaṃ khattiyānaṃ muddhāvasittānaṃ…pe… ajjhāvasantānaṃ assayuddhāni bhavanti…pe… rathayuddhāni bhavanti {pb:T:1.0148} …pe… pattiyuddhāni bhavanti; tesampi{pb:P:1.0102}, bhante, pattiyuddhānaṃ natthi gati natthi visayo adhivattamāne jarāmaraṇe. Santi kho pana, bhante, imasmiṃ rājakule mantino mahāmattā, ye pahonti {note:yesaṃ honti (ka.)} āgate paccatthike mantehi bhedayituṃ. Tesampi, bhante, mantayuddhānaṃ natthi gati natthi visayo adhivattamāne jarāmaraṇe. Saṃvijjati kho pana, bhante, imasmiṃ rājakule pahūtaṃ hiraññasuvaṇṇaṃ bhūmigatañceva vehāsaṭṭhañca, yena mayaṃ pahoma āgate paccatthike dhanena upalāpetuṃ. Tesampi, bhante, dhanayuddhānaṃ natthi gati natthi visayo adhivattamāne jarāmaraṇe. Adhivattamāne ca me, bhante, jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti?

‘‘Evametaṃ, mahārāja, evametaṃ, mahārāja! Adhivattamāne jarāmaraṇe kimassa karaṇīyaṃ aññatra dhammacariyāya samacariyāya kusalakiriyāya puññakiriyāyā’’ti? Idamavoca bhagavā…pe… satthā –

::gatha1
‘‘Yathāpi {pb:V:1.0121} selā vipulā, nabhaṃ āhacca pabbatā;
::

::gathalast
Samantānupariyāyeyyuṃ, nippothento catuddisā.
::

::gatha1
‘‘Evaṃ jarā ca maccu ca, adhivattanti pāṇine {note:pāṇino (sī. syā. kaṃ. pī.)};
::

::gatha2
Khattiye brāhmaṇe vesse, sudde caṇḍālapukkuse;
::

::gathalast
Na {pb:T:1.0149} kiñci {note:na kañci (?)} parivajjeti, sabbamevābhimaddati.
::

::gatha1
‘‘Na tattha hatthīnaṃ bhūmi, na rathānaṃ na pattiyā;
::

::gathalast
Na cāpi mantayuddhena, sakkā jetuṃ dhanena vā.
::

::gatha1
‘‘Tasmā hi paṇḍito poso, sampassaṃ atthamattano;
::

::gathalast
Buddhe dhamme ca saṅghe ca, dhīro saddhaṃ nivesaye.
::

::gatha1
‘‘Yo {pb:M:1.0103} dhammaṃ cari {note:dhammacārī (sī. syā. kaṃ. pī.)} kāyena, vācāya uda cetasā;
::

::gathalast
Idheva naṃ pasaṃsanti, pecca sagge pamodatī’’ti.
::

::centre
Tatiyo vaggo.
::

Tassuddānaṃ –

::gatha1
Puggalo ayyikā loko, issattaṃ {note:issatthaṃ (sī. syā. kaṃ.)} pabbatūpamā;
::

::gathalast
Desitaṃ buddhaseṭṭhena, imaṃ kosalapañcakanti.
::

::centre
Kosalasaṃyuttaṃ samattaṃ.
::

### 4. Mārasaṃyuttaṃ

#### 1. Paṭhamavaggo

#### 1. Tapokammasuttaṃ

{para:137} 137\. Evaṃ {pb:T:1.0150}{pb:V:1.0122}{pb:P:1.0103}{pb:M:1.0104} me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘mutto vatamhi tāya dukkarakārikāya. Sādhu mutto vatamhi tāya anatthasaṃhitāya dukkarakārikāya. Sādhu vatamhi mutto bodhiṃ samajjhaga’’nti {note:sādhu ṭhito sato bodhiṃ samajjheganti (sī. pī.), sādhu vatamhi satto bodhisamajjhagūti (syā. kaṃ.)}.

Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Tapokammā apakkamma, yena na sujjhanti māṇavā;
::

::gathalast
Asuddho maññasi suddho, suddhimaggā aparaddho’’ {note:suddhimaggamaparaddho (sī. syā. kaṃ. pī.)} ti.
::

Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –

::gatha1
‘‘Anatthasaṃhitaṃ {pb:T:1.0151} ñatvā, yaṃ kiñci amaraṃ tapaṃ {note:aparaṃ tapaṃ (ka.)};
::

::gathalast
Sabbaṃ natthāvahaṃ hoti, phiyārittaṃva dhammani {note:vammani (sī.), dhammaniṃ (pī.), jammaniṃ (ka.) etthāyaṃ dhammasaddo sakkate dhanvanaṃ-saddena sadiso maruvācakoti veditabbo, yathā daḷhadhammātipadaṃ}.
::

::gatha1
‘‘Sīlaṃ samādhi paññañca, maggaṃ bodhāya bhāvayaṃ;
::

::gathalast
Pattosmi paramaṃ suddhiṃ, nihato tvamasi antakā’’ti.
::

Atha {pb:V:1.0123} kho māro pāpimā ‘‘jānāti maṃ bhagavā, jānāti maṃ sugato’’ti, dukkhī dummano tatthevantaradhāyīti.

#### 2. Hatthirājavaṇṇasuttaṃ

{para:138} 138\. Evaṃ {pb:M:1.0105} me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho{pb:P:1.0104}. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ hatthirājavaṇṇaṃ abhinimminitvā yena bhagavā tenupasaṅkami. Seyyathāpi nāma mahāariṭṭhako maṇi, evamassa sīsaṃ hoti. Seyyathāpi nāma suddhaṃ rūpiyaṃ, evamassa dantā honti. Seyyathāpi nāma mahatī naṅgalīsā {note:naṅgalasīsā (pī. ka.)}, evamassa soṇḍo hoti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –

::gatha1
‘‘Saṃsaraṃ dīghamaddhānaṃ, vaṇṇaṃ katvā subhāsubhaṃ;
::

::gathalast
Alaṃ te tena pāpima, nihato tvamasi antakā’’ti.
::

Atha {pb:T:1.0152} kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 3. Subhasuttaṃ

{para:139} 139\. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā, bhagavato bhayaṃ chambhitattaṃ lomahaṃsaṃ uppādetukāmo, yena bhagavā tenupasaṅkami; upasaṅkamitvā bhagavato avidūre uccāvacā vaṇṇanibhā upadaṃseti, subhā ceva asubhā ca. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –

::gatha1
‘‘Saṃsaraṃ {pb:V:1.0124} dīghamaddhānaṃ, vaṇṇaṃ katvā subhāsubhaṃ;
::

::gathalast
Alaṃ te tena pāpima, nihato tvamasi antaka.
::

::gatha1
‘‘Ye {pb:M:1.0106} ca kāyena vācāya, manasā ca susaṃvutā;
::

::gathalast
Na te māravasānugā, na te mārassa baddhagū’’ {note:baddhabhū (ka.), paccagū (sī. syā. kaṃ. pī.)} ti.
::

Atha kho māro…pe… tatthevantaradhāyīti.

#### 4. Paṭhamamārapāsasuttaṃ

{para:140} 140\. Evaṃ {pb:P:1.0105} me sutaṃ – ekaṃ samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti {pb:T:1.0153} te bhikkhū bhagavato paccassosuṃ. Bhagavā etadavoca –

‘‘Mayhaṃ kho, bhikkhave, yoniso manasikārā yoniso sammappadhānā anuttarā vimutti anuppattā, anuttarā vimutti sacchikatā. Tumhepi, bhikkhave, yoniso manasikārā yoniso sammappadhānā anuttaraṃ vimuttiṃ anupāpuṇātha, anuttaraṃ vimuttiṃ sacchikarothā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Baddhosi mārapāsena, ye dibbā ye ca mānusā;
::

::gathalast
Mārabandhanabaddhosi, na me samaṇa mokkhasī’’ti.
::

::gatha1
‘‘Muttāhaṃ {note:muttohaṃ (sī. syā. kaṃ. pī.)} mārapāsena, ye dibbā ye ca mānusā;
::

::gathalast
Mārabandhanamuttomhi, nihato tvamasi antakā’’ti.
::

Atha kho māro pāpimā…pe… tatthevantaradhāyīti.

#### 5. Dutiyamārapāsasuttaṃ

{para:141} 141\. Ekaṃ {pb:V:1.0125} samayaṃ bhagavā bārāṇasiyaṃ viharati isipatane migadāye. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Muttāhaṃ, bhikkhave, sabbapāsehi ye dibbā ye ca mānusā. Tumhepi, bhikkhave, muttā sabbapāsehi ye dibbā ye ca mānusā. Caratha, bhikkhave, cārikaṃ bahujanahitāya bahujanasukhāya lokānukampāya atthāya hitāya {pb:T:1.0154} sukhāya devamanussānaṃ. Mā ekena dve agamittha. Desetha, bhikkhave, dhammaṃ ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ {pb:M:1.0107} kevalaparipuṇṇaṃ parisuddhaṃ brahmacariyaṃ pakāsetha. Santi sattā apparajakkhajātikā, assavanatā dhammassa {pb:P:1.0106} parihāyanti. Bhavissanti dhammassa aññātāro. Ahampi, bhikkhave, yena uruvelā senānigamo tenupasaṅkamissāmi dhammadesanāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Baddhosi sabbapāsehi, ye dibbā ye ca mānusā;
::

::gathalast
Mahābandhanabaddhosi, na me samaṇa mokkhasī’’ti.
::

::gatha1
‘‘Muttāhaṃ sabbapāsehi, ye dibbā ye ca mānusā;
::

::gathalast
Mahābandhanamuttomhi, nihato tvamasi antakā’’ti.
::

Atha kho māro pāpimā…pe… tatthevantaradhāyīti.

#### 6. Sappasuttaṃ

{para:142} 142\. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati.

Atha {pb:T:1.0155}{pb:V:1.0126} kho māro pāpimā bhagavato bhayaṃ chambhitattaṃ lomahaṃsaṃ uppādetukāmo mahantaṃ sapparājavaṇṇaṃ abhinimminitvā yena bhagavā tenupasaṅkami. Seyyathāpi nāma mahatī ekarukkhikā nāvā, evamassa kāyo hoti. Seyyathāpi nāma mahantaṃ soṇḍikākiḷañjaṃ, evamassa phaṇo hoti. Seyyathāpi nāma mahatī kosalikā kaṃsapāti, evamassa akkhīni bhavanti. Seyyathāpi nāma deve gaḷagaḷāyante vijjullatā niccharanti, evamassa mukhato jivhā niccharati. Seyyathāpi nāma kammāragaggariyā dhamamānāya saddo hoti, evamassa assāsapassāsānaṃ saddo hoti.

Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāhi ajjhabhāsi –

::gatha1
‘‘Yo suññagehāni sevati,
::

::gatha2
Seyyo so muni attasaññato;
::

::gatha3
Vossajja careyya tattha so,
::

::gathalast
Patirūpañhi tathāvidhassa taṃ.
::

::gatha1
‘‘Carakā {pb:M:1.0108} bahū bheravā bahū,
::

::gatha2
Atho ḍaṃsasarīsapā {note:ḍaṃsa siriṃsapā (sī. syā. kaṃ. pī.)} bahū;
::

::gatha3
Lomampi {pb:P:1.0107} na tattha iñjaye,
::

::gathalast
Suññāgāragato mahāmuni.
::

::gatha1
‘‘Nabhaṃ {pb:T:1.0156} phaleyya pathavī caleyya,
::

::gatha2
Sabbepi pāṇā uda santaseyyuṃ;
::

::gatha3
Sallampi ce urasi pakappayeyyuṃ,
::

::gathalast
Upadhīsu tāṇaṃ na karonti buddhā’’ti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 7. Supatisuttaṃ

{para:143} 143\. Ekaṃ {pb:V:1.0127} samayaṃ bhagavā rājagahe viharati veḷuvane kalandakanivāpe. Atha kho bhagavā bahudevarattiṃ abbhokāse caṅkamitvā rattiyā paccūsasamayaṃ pāde pakkhāletvā vihāraṃ pavisitvā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasi karitvā. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Kiṃ soppasi kiṃ nu soppasi,
::

::gatha2
Kimidaṃ soppasi dubbhago {note:dubbhato (syā. kaṃ.), dubbhayo (pī.)} viya;
::

::gatha3
Suññamagāranti soppasi,
::

::gathalast
Kimidaṃ soppasi sūriye uggate’’ti.
::

::gatha1
‘‘Yassa {pb:T:1.0157} jālinī visattikā,
::

::gatha2
Taṇhā natthi kuhiñci netave;
::

::gatha3
Sabbūpadhiparikkhayā buddho,
::

::gathalast
Soppati kiṃ tavettha mārā’’ti.
::

Atha kho māro pāpimā…pe… tatthevantaradhāyīti.

#### 8. Nandatisuttaṃ

{para:144} 144\. Evaṃ {pb:M:1.0109} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho māro pāpimā yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –

::gatha1
‘‘Nandati puttehi puttimā, gomā gobhi tatheva nandati;
::

::gathalast
Upadhīhi {pb:P:1.0108} narassa nandanā, na hi so nandati yo nirūpadhī’’ti.
::

::gatha1
‘‘Socati {pb:V:1.0128} puttehi puttimā, gomā gobhi tatheva socati;
::

::gathalast
Upadhīhi narassa socanā, na hi so socati yo nirūpadhī’’ti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 9. Paṭhamaāyusuttaṃ

{para:145} 145\. Evaṃ {pb:T:1.0158} me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.

Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Dīghamāyu manussānaṃ, na naṃ hīḷe suporiso;
::

::gathalast
Careyya khīramattova, natthi maccussa āgamo’’ti.
::

::gatha1
‘‘Appamāyu manussānaṃ, hīḷeyya naṃ suporiso;
::

::gathalast
Careyyādittasīsova, natthi maccussa nāgamo’’ti.
::

Atha kho māro…pe… tatthevantaradhāyīti.

#### 10. Dutiyaāyusuttaṃ

{para:146} 146\. Evaṃ {pb:V:1.0129}{pb:M:1.0110} me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā…pe… etadavoca –

‘‘Appamidaṃ, bhikkhave, manussānaṃ āyu. Gamanīyo samparāyo, kattabbaṃ kusalaṃ, caritabbaṃ brahmacariyaṃ. Natthi jātassa amaraṇaṃ. Yo, bhikkhave, ciraṃ jīvati, so vassasataṃ appaṃ vā bhiyyo’’ti.

Atha kho māro pāpimā yena bhagavā tenupasaṅkami; upasaṅkamitvā {pb:T:1.0159} bhagavantaṃ gāthāya ajjhabhāsi –

::gatha1
‘‘Nāccayanti {pb:P:1.0109} ahorattā, jīvitaṃ nūparujjhati;
::

::gathalast
Āyu anupariyāyati, maccānaṃ nemīva rathakubbara’’nti.
::

::gatha1
‘‘Accayanti ahorattā, jīvitaṃ uparujjhati;
::

::gathalast
Āyu khīyati maccānaṃ, kunnadīnaṃva odaka’’nti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

::centre
Paṭhamo vaggo.
::

Tassuddānaṃ –

::gatha1
Tapokammañca nāgo ca, subhaṃ pāsena te duve;
::

::gathalast
Sappo supati nandanaṃ, āyunā apare duveti.
::

#### 2. Dutiyavaggo

#### 1. Pāsāṇasuttaṃ

{para:147} 147\. Ekaṃ {pb:T:1.0160}{pb:V:1.0130} samayaṃ bhagavā rājagahe viharati gijjhakūṭe pabbate. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho māro pāpimā bhagavato bhayaṃ chambhitattaṃ lomahaṃsaṃ uppādetukāmo yena bhagavā {pb:M:1.0111} tenupasaṅkami; upasaṅkamitvā bhagavato avidūre mahante pāsāṇe padālesi.

Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –

::gatha1
‘‘Sacepi kevalaṃ sabbaṃ, gijjhakūṭaṃ calessasi {note:gaḷeyyasi (syā. kaṃ.), caleyyāsi (ka.)};
::

::gathalast
Neva sammāvimuttānaṃ, buddhānaṃ atthi iñjita’’nti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 2. Kinnusīhasuttaṃ

{para:148} 148\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa {pb:T:1.0161} ārāme. Tena kho pana samayena bhagavā mahatiyā parisāya parivuto dhammaṃ deseti.

Atha {pb:P:1.0110} kho mārassa pāpimato etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Kinnu {pb:V:1.0131} sīhova nadasi, parisāyaṃ visārado;
::

::gathalast
Paṭimallo hi te atthi, vijitāvī nu maññasī’’ti.
::

::gatha1
‘‘Nadanti ve mahāvīrā, parisāsu visāradā;
::

::gathalast
Tathāgatā balappattā, tiṇṇā loke visattika’’nti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 3. Sakalikasuttaṃ

{para:149} 149\. Evaṃ me sutaṃ – ekaṃ samayaṃ bhagavā rājagahe viharati maddakucchismiṃ migadāye. Tena kho pana samayena bhagavato pādo sakalikāya {pb:M:1.0112} khato hoti, bhusā sudaṃ bhagavato vedanā vattanti sārīrikā dukkhā tibbā kharā kaṭukā asātā amanāpā. Tā sudaṃ bhagavā sato sampajāno adhivāseti avihaññamāno. Atha kho bhagavā catugguṇaṃ saṅghāṭiṃ paññapetvā dakkhiṇena passena sīhaseyyaṃ kappesi {pb:T:1.0162} pāde pādaṃ accādhāya sato sampajāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Mandiyā nu kho sesi udāhu kāveyyamatto,
::

::gatha2
Atthā nu te sampacurā na santi;
::

::gatha3
Eko vivitte sayanāsanamhi,
::

::gathalast
Niddāmukho kimidaṃ soppase vā’’ti.
::

::gatha1
‘‘Na mandiyā sayāmi nāpi kāveyyamatto,
::

::gatha2
Atthaṃ sameccāhamapetasoko;
::

::gatha3
Eko vivitte sayanāsanamhi,
::

::gathalast
Sayāmahaṃ sabbabhūtānukampī.
::

::gatha1
‘‘Yesampi sallaṃ urasi paviṭṭhaṃ,
::

::gatha2
Muhuṃ muhuṃ hadayaṃ vedhamānaṃ;
::

::gatha3
Tepīdha {pb:V:1.0132} soppaṃ labhare sasallā,
::

::gathalast
Tasmā {pb:P:1.0111} ahaṃ na supe vītasallo.
::

::gatha1
‘‘Jaggaṃ na saṅke napi bhemi sottuṃ,
::

::gatha2
Rattindivā nānutapanti māmaṃ;
::

::gatha3
Hāniṃ na passāmi kuhiñci loke,
::

::gathalast
Tasmā supe sabbabhūtānukampī’’ti.
::

Atha {pb:T:1.0163} kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 4. Patirūpasuttaṃ

{para:150} 150\. Ekaṃ samayaṃ bhagavā kosalesu viharati ekasālāyaṃ brāhmaṇagāme. Tena kho pana samayena bhagavā mahatiyā gihiparisāya parivuto dhammaṃ deseti.

Atha {pb:M:1.0113} kho mārassa pāpimato etadahosi – ‘‘ayaṃ kho samaṇo gotamo mahatiyā gihiparisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Netaṃ tava patirūpaṃ, yadaññamanusāsasi;
::

::gathalast
Anurodhavirodhesu, mā sajjittho tadācara’’nti.
::

::gatha1
‘‘Hitānukampī sambuddho, yadaññamanusāsati;
::

::gathalast
Anurodhavirodhehi, vippamutto tathāgato’’ti.
::

Atha {pb:V:1.0133} kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 5. Mānasasuttaṃ

{para:151} 151\. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha {pb:T:1.0164} kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Antalikkhacaro pāso, yvāyaṃ carati mānaso;
::

::gathalast
Tena taṃ bādhayissāmi, na me samaṇa mokkhasī’’ti.
::

::gatha1
‘‘Rūpā saddā rasā gandhā, phoṭṭhabbā ca manoramā;
::

::gathalast
Ettha me vigato chando, nihato tvamasi antakā’’ti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 6. Pattasuttaṃ

{para:152} 152\. Sāvatthinidānaṃ{pb:P:1.0112}. Tena kho pana samayena bhagavā pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti {note:samādāpeti (?)} samuttejeti sampahaṃseti. Te ca bhikkhū aṭṭhiṃ katvā {note:aṭṭhikatvā (sī. syā. kaṃ. pī.)} manasi {pb:M:1.0114} katvā sabbacetasā {note:sabbacetaso (sī. syā. kaṃ. pī.), sabbaṃ cetasā (ka.)} samannāharitvā ohitasotā dhammaṃ suṇanti.

Atha kho mārassa pāpimato etadahosi – ‘‘ayaṃ kho samaṇo gotamo pañcannaṃ upādānakkhandhānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā {pb:V:1.0134} dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti.

Tena kho pana samayena sambahulā pattā abbhokāse nikkhittā honti. Atha {pb:T:1.0165} kho māro pāpimā balībaddavaṇṇaṃ abhinimminitvā yena te pattā tenupasaṅkami. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, eso balībaddo patte bhindeyyā’’ti. Evaṃ vutte bhagavā taṃ bhikkhuṃ etadavoca – ‘‘na so, bhikkhu, balībaddo. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –

::gatha1
‘‘Rūpaṃ vedayitaṃ saññā, viññāṇaṃ yañca saṅkhataṃ;
::

::gathalast
Nesohamasmi netaṃ me, evaṃ tattha virajjati.
::

::gatha1
‘‘Evaṃ virattaṃ khemattaṃ, sabbasaṃyojanātigaṃ;
::

::gathalast
Anvesaṃ sabbaṭṭhānesu, mārasenāpi nājjhagā’’ti.
::

Atha kho māro pāpimā…pe… tatthevantaradhāyīti.

#### 7. Chaphassāyatanasuttaṃ

{para:153} 153\. Ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Tena {pb:P:1.0113} kho pana samayena bhagavā channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.

Atha {pb:M:1.0115} kho mārassa pāpimato etadahosi – ‘‘ayaṃ kho samaṇo gotamo channaṃ phassāyatanānaṃ upādāya bhikkhūnaṃ dhammiyā kathāya sandasseti samādapeti samuttejeti sappahaṃseti{pb:T:1.0166}. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā {pb:V:1.0135} dhammaṃ suṇanti. Yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā yena bhagavā tenupasaṅkami; upasaṅkamitvā bhagavato avidūre mahantaṃ bhayabheravaṃ saddamakāsi, apissudaṃ pathavī maññe undrīyati {note:udrīyati (sī. syā. kaṃ. pī) u + dara + ya + ti = udrīyati}. Atha kho aññataro bhikkhu aññataraṃ bhikkhuṃ etadavoca – ‘‘bhikkhu, bhikkhu, esā pathavī maññe undrīyatī’’ti. Evaṃ vutte, bhagavā taṃ bhikkhuṃ etadavoca – ‘‘nesā bhikkhu pathavī undrīyati. Māro eso pāpimā tumhākaṃ vicakkhukammāya āgato’’ti. Atha kho bhagavā ‘‘māro ayaṃ pāpimā’’ iti viditvā māraṃ pāpimantaṃ gāthāya ajjhabhāsi –

::gatha1
‘‘Rūpā saddā rasā gandhā, phassā dhammā ca kevalā;
::

::gathalast
Etaṃ lokāmisaṃ ghoraṃ, ettha loko vimucchito.
::

::gatha1
‘‘Etañca samatikkamma, sato buddhassa sāvako;
::

::gathalast
Māradheyyaṃ atikkamma, ādiccova virocatī’’ti.
::

Atha kho māro pāpimā…pe… tatthevantaradhāyīti.

#### 8. Piṇḍasuttaṃ

{para:154} 154\. Ekaṃ samayaṃ bhagavā magadhesu viharati pañcasālāyaṃ brāhmaṇagāme. Tena {pb:P:1.0114} kho pana samayena pañcasālāyaṃ brāhmaṇagāme kumārikānaṃ {pb:T:1.0167} pāhunakāni bhavanti. Atha kho bhagavā pubbaṇhasamayaṃ nivāsetvā pattacīvaramādāya pañcasālaṃ brāhmaṇagāmaṃ piṇḍāya pāvisi. Tena kho pana samayena pañcasāleyyakā brāhmaṇagahapatikā mārena pāpimatā anvāviṭṭhā bhavanti – mā samaṇo gotamo piṇḍamalatthāti.

Atha kho bhagavā yathādhotena pattena pañcasālaṃ brāhmaṇagāmaṃ piṇḍāya pāvisi tathādhotena {note:yathādhotena (?)} pattena paṭikkami. Atha kho māro pāpimā yena bhagavā tenupasaṅkami; upasaṅkamitvā bhagavantaṃ etadavoca – ‘‘api {pb:M:1.0116} tvaṃ, samaṇa, piṇḍamalatthā’’ti? ‘‘Tathā nu tvaṃ, pāpima, akāsi yathāhaṃ piṇḍaṃ {pb:V:1.0136} na labheyya’’nti. ‘‘Tena hi, bhante, bhagavā dutiyampi pañcasālaṃ brāhmaṇagāmaṃ piṇḍāya pavisatu. Tathāhaṃ karissāmi yathā bhagavā piṇḍaṃ lacchatī’’ti.

::gatha1
‘‘Apuññaṃ pasavi māro, āsajja naṃ tathāgataṃ;
::

::gathalast
Kiṃ nu maññasi pāpima, na me pāpaṃ vipaccati.
::

::gatha1
‘‘Susukhaṃ vata jīvāma, yesaṃ no natthi kiñcanaṃ;
::

::gathalast
Pītibhakkhā bhavissāma, devā ābhassarā yathā’’ti.
::

Atha kho māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

#### 9. Kassakasuttaṃ

{para:155} 155\. Sāvatthinidānaṃ. Tena kho pana samayena bhagavā bhikkhūnaṃ nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti{pb:T:1.0168}. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti.

Atha {pb:P:1.0115} kho mārassa pāpimato etadahosi – ‘‘ayaṃ kho samaṇo gotamo bhikkhūnaṃ nibbānapaṭisaṃyuttāya dhammiyā kathāya…pe… yaṃnūnāhaṃ yena samaṇo gotamo tenupasaṅkameyyaṃ vicakkhukammāyā’’ti. Atha kho māro pāpimā kassakavaṇṇaṃ abhinimminitvā mahantaṃ naṅgalaṃ khandhe karitvā dīghapācanayaṭṭhiṃ gahetvā haṭahaṭakeso sāṇasāṭinivattho kaddamamakkhitehi pādehi yena bhagavā tenupasaṅkami; upasaṅkamitvā bhagavantaṃ etadavoca – ‘‘api, samaṇa, balībadde addasā’’ti? ‘‘Kiṃ pana, pāpima, te balībaddehī’’ti? ‘‘Mameva, samaṇa, cakkhu, mama rūpā, mama cakkhusamphassaviññāṇāyatanaṃ. Kuhiṃ me, samaṇa, gantvā mokkhasi? Mameva, samaṇa, sotaṃ, mama saddā…pe… mameva, samaṇa, ghānaṃ, mama gandhā; mameva, samaṇa, jivhā, mama rasā; mameva, samaṇa, kāyo, mama phoṭṭhabbā; mameva, samaṇa, mano, mama dhammā, mama manosamphassaviññāṇāyatanaṃ. Kuhiṃ me, samaṇa, gantvā mokkhasī’’ti?

‘‘Taveva{pb:V:1.0137}{pb:M:1.0117}, pāpima, cakkhu, tava rūpā, tava cakkhusamphassaviññāṇāyatanaṃ. Yattha ca kho, pāpima, natthi cakkhu, natthi rūpā, natthi cakkhusamphassaviññāṇāyatanaṃ, agati tava tattha, pāpima. Taveva, pāpima{pb:T:1.0169}, sotaṃ, tava saddā, tava sotasamphassaviññāṇāyatanaṃ. Yattha ca kho, pāpima, natthi sotaṃ, natthi saddā, natthi sotasamphassaviññāṇāyatanaṃ, agati tava tattha, pāpima. Taveva{pb:P:1.0116}, pāpima, ghānaṃ, tava gandhā, tava ghānasamphassaviññāṇāyatanaṃ. Yattha ca kho, pāpima, natthi ghānaṃ, natthi gandhā, natthi ghānasamphassaviññāṇāyatanaṃ, agati tava tattha, pāpima. Taveva, pāpima, jivhā, tava rasā, tava jivhāsamphassaviññāṇāyatanaṃ…pe… taveva, pāpima, kāyo, tava phoṭṭhabbā, tava kāyasamphassaviññāṇāyatanaṃ…pe… taveva, pāpima, mano, tava dhammā, tava manosamphassaviññāṇāyatanaṃ. Yattha ca kho, pāpima, natthi mano, natthi dhammā, natthi manosamphassaviññāṇāyatanaṃ, agati tava tattha, pāpimā’’ti.

::gatha1
‘‘Yaṃ vadanti mama yidanti, ye vadanti mamanti ca;
::

::gathalast
Ettha ce te mano atthi, na me samaṇa mokkhasī’’ti.
::

::gatha1
‘‘Yaṃ vadanti na taṃ mayhaṃ, ye vadanti na te ahaṃ;
::

::gathalast
Evaṃ pāpima jānāhi, na me maggampi dakkhasī’’ti.
::

Atha kho māro pāpimā…pe… tatthevantaradhāyīti.

#### 10. Rajjasuttaṃ

{para:156} 156\. Ekaṃ samayaṃ bhagavā kosalesu viharati himavantapadese {note:himavantapasse (sī.)} araññakuṭikāyaṃ. Atha kho bhagavato rahogatassa paṭisallīnassa evaṃ cetaso {pb:T:1.0170} parivitakko udapādi – ‘‘sakkā nu kho rajjaṃ kāretuṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti?

Atha kho māro pāpimā bhagavato cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ etadavoca – ‘‘kāretu, bhante, bhagavā rajjaṃ, kāretu, sugato, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ dhammenā’’ti. ‘‘Kiṃ pana me tvaṃ, pāpima, passasi yaṃ maṃ tvaṃ evaṃ vadesi – ‘kāretu, bhante, bhagavā rajjaṃ, kāretu sugato{pb:V:1.0138}, rajjaṃ ahanaṃ aghātayaṃ ajinaṃ ajāpayaṃ asocaṃ asocāpayaṃ {pb:M:1.0118} dhammenā’’’ti? ‘‘Bhagavatā kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. Ākaṅkhamāno ca, bhante, bhagavā himavantaṃ pabbatarājaṃ suvaṇṇaṃ tveva adhimucceyya suvaṇṇañca panassā’’ti {note:suvaṇṇapabbatassāti (sī. syā. kaṃ.), suvaṇṇañca pabbatassāti (pī.)}.

::gatha1
‘‘Pabbatassa {pb:P:1.0117} suvaṇṇassa, jātarūpassa kevalo;
::

::gathalast
Dvittāva nālamekassa, iti vidvā samañcare.
::

::gatha1
‘‘Yo dukkhamaddakkhi yatonidānaṃ,
::

::gatha2
Kāmesu so jantu kathaṃ nameyya;
::

::gatha3
Upadhiṃ viditvā saṅgoti loke,
::

::gathalast
Tasseva jantu vinayāya sikkhe’’ti.
::

Atha kho {pb:T:1.0171} māro pāpimā ‘‘jānāti maṃ bhagavā, jānāti maṃ sugato’’ti dukkhī dummano tatthevantaradhāyīti.

::centre
Dutiyo vaggo.
::

Tassuddānaṃ –

::gatha1
Pāsāṇo sīho sakalikaṃ {note:sakkhalikaṃ (ka.)}, patirūpañca mānasaṃ;
::

::gatha2
Pattaṃ āyatanaṃ piṇḍaṃ, kassakaṃ rajjena te dasāti.
::

#### 3. Tatiyavaggo

#### 1. Sambahulasuttaṃ

{para:157} 157\. Evaṃ {pb:T:1.0172}{pb:V:1.0139} me sutaṃ – ekaṃ samayaṃ bhagavā sakkesu viharati silāvatiyaṃ. Tena kho pana samayena sambahulā bhikkhū bhagavato avidūre appamattā ātāpino pahitattā viharanti. Atha kho māro pāpimā brāhmaṇavaṇṇaṃ abhinimminitvā mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena te bhikkhū tenupasaṅkami; upasaṅkamitvā te bhikkhū etadavoca – ‘‘daharā bhavanto {pb:M:1.0119} pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’’ti. ‘‘Na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’’ti. Evaṃ {pb:P:1.0118} vutte, māro pāpimā sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkāmi.

Atha {pb:T:1.0173} kho te bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha mayaṃ, bhante, bhagavato avidūre appamattā ātāpino pahitattā viharāma. Atha kho, bhante, aññataro brāhmaṇo mahantena jaṭaṇḍuvena ajinakkhipanivattho jiṇṇo gopānasivaṅko ghurughurupassāsī udumbaradaṇḍaṃ gahetvā yena mayaṃ tenupasaṅkami; upasaṅkamitvā amhe etadavoca – ‘daharā bhavanto pabbajitā susū kāḷakesā bhadrena yobbanena samannāgatā paṭhamena vayasā anikkīḷitāvino kāmesu. Bhuñjantu bhavanto mānusake kāme. Mā sandiṭṭhikaṃ hitvā kālikaṃ anudhāvitthā’ti. Evaṃ vutte, mayaṃ, bhante, taṃ brāhmaṇaṃ etadavocumha – ‘na kho mayaṃ, brāhmaṇa, sandiṭṭhikaṃ hitvā kālikaṃ anudhāvāma. Kālikañca kho mayaṃ, brāhmaṇa, hitvā sandiṭṭhikaṃ anudhāvāma. Kālikā hi, brāhmaṇa, kāmā {pb:V:1.0140} vuttā bhagavatā bahudukkhā bahupāyāsā, ādīnavo ettha bhiyyo. Sandiṭṭhiko ayaṃ dhammo akāliko ehipassiko opaneyyiko paccattaṃ veditabbo viññūhī’ti. Evaṃ vutte, bhante, so brāhmaṇo sīsaṃ okampetvā jivhaṃ nillāletvā tivisākhaṃ nalāṭe nalāṭikaṃ vuṭṭhāpetvā daṇḍamolubbha pakkanto’’ti.

‘‘Neso, bhikkhave, brāhmaṇo. Māro eso pāpimā tumhākaṃ vicakkhukammāya āgato’’ti. Atha kho bhagavā etamatthaṃ viditvā {pb:T:1.0174} tāyaṃ velāyaṃ imaṃ gāthaṃ abhāsi –

::gatha1
‘‘Yo {pb:M:1.0120} dukkhamaddakkhi yatonidānaṃ,
::

::gatha2
Kāmesu so jantu kathaṃ nameyya;
::

::gatha3
Upadhiṃ viditvā saṅgoti loke,
::

::gathalast
Tasseva jantu vinayāya sikkhe’’ti.
::

#### 2. Samiddhisuttaṃ

{para:158} 158\. Ekaṃ {pb:P:1.0119} samayaṃ bhagavā sakkesu viharati silāvatiyaṃ. Tena kho pana samayena āyasmā samiddhi bhagavato avidūre appamatto ātāpī pahitatto viharati. Atha kho āyasmato samiddhissa rahogatassa paṭisallīnassa evaṃ cetaso parivitakko udapādi – ‘‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’’ti. Atha kho māro pāpimā āyasmato samiddhissa cetasā cetoparivitakkamaññāya yenāyasmā samiddhi tenupasaṅkami; upasaṅkamitvā āyasmato samiddhissa avidūre mahantaṃ bhayabheravaṃ saddamakāsi, apissudaṃ pathavī maññe undrīyati.

Atha kho āyasmā samiddhi yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno {pb:T:1.0175} āyasmā samiddhi bhagavantaṃ etadavoca – ‘‘idhāhaṃ, bhante, bhagavato avidūre appamatto ātāpī pahitatto viharāmi. Tassa mayhaṃ, bhante, rahogatassa {pb:V:1.0141} paṭisallīnassa evaṃ cetaso parivitakko udapādi – ‘lābhā vata me, suladdhaṃ vata me, yassa me satthā arahaṃ sammāsambuddho. Lābhā vata me, suladdhaṃ vata me, yvāhaṃ evaṃ svākkhāte dhammavinaye pabbajito. Lābhā vata me, suladdhaṃ vata me, yassa me sabrahmacārino sīlavanto kalyāṇadhammā’ti. Tassa mayhaṃ, bhante, avidūre mahābhayabheravasaddo ahosi, apissudaṃ pathavī maññe undrīyatī’’ti.

‘‘Nesā, samiddhi, pathavī undrīyati. Māro eso pāpimā tuyhaṃ vicakkhukammāya āgato. Gaccha tvaṃ, samiddhi, tattheva appamatto ātāpī pahitatto viharāhī’’ti. ‘‘Evaṃ, bhante’’ti kho āyasmā samiddhi bhagavato paṭissutvā {pb:M:1.0121}{pb:P:1.0120} uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Dutiyampi kho āyasmā samiddhi tattheva appamatto ātāpī pahitatto vihāsi. Dutiyampi kho āyasmato samiddhissa rahogatassa paṭisallīnassa…pe… dutiyampi kho māro pāpimā āyasmato samiddhissa cetasā cetoparivitakkamaññāya…pe… apissudaṃ pathavī maññe undrīyati. Atha kho āyasmā samiddhi māraṃ {pb:T:1.0176} pāpimantaṃ gāthāya ajjhabhāsi –

::gatha1
‘‘Saddhāyāhaṃ pabbajito, agārasmā anagāriyaṃ;
::

::gatha2
Sati paññā ca me buddhā, cittañca susamāhitaṃ;
::

::gathalast
Kāmaṃ karassu rūpāni, neva maṃ byādhayissasī’’ti.
::

Atha kho māro pāpimā ‘‘jānāti maṃ samiddhi bhikkhū’’ti dukkhī dummano tatthevantaradhāyīti.

#### 3. Godhikasuttaṃ

{para:159} 159\. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena āyasmā godhiko isigilipasse viharati kāḷasilāyaṃ. Atha kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Atha kho āyasmā godhiko tamhā sāmayikāya cetovimuttiyā parihāyi{pb:V:1.0142}. Dutiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Dutiyampi kho āyasmā godhiko tamhā sāmayikāya cetovimuttiyā parihāyi. Tatiyampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Tatiyampi kho āyasmā godhiko tamhā…pe… parihāyi. Catutthampi kho āyasmā godhiko appamatto…pe… vimuttiṃ phusi{pb:T:1.0177}. Catutthampi kho āyasmā godhiko tamhā…pe… parihāyi. Pañcamampi {pb:P:1.0121} kho āyasmā godhiko…pe… cetovimuttiṃ phusi. Pañcamampi kho āyasmā…pe… vimuttiyā parihāyi. Chaṭṭhampi kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi. Chaṭṭhampi kho āyasmā godhiko tamhā sāmayikāya cetovimuttiyā parihāyi. Sattamampi {pb:M:1.0122} kho āyasmā godhiko appamatto ātāpī pahitatto viharanto sāmayikaṃ cetovimuttiṃ phusi.

Atha kho āyasmato godhikassa etadahosi – ‘‘yāva chaṭṭhaṃ khvāhaṃ sāmayikāya cetovimuttiyā parihīno. Yaṃnūnāhaṃ satthaṃ āhareyya’’nti. Atha kho māro pāpimā āyasmato godhikassa cetasā cetoparivitakkamaññāya yena bhagavā tenupasaṅkami; upasaṅkamitvā bhagavantaṃ gāthāhi ajjhabhāsi –

::gatha1
‘‘Mahāvīra mahāpañña, iddhiyā yasasā jala;
::

::gathalast
Sabbaverabhayātīta, pāde vandāmi cakkhuma.
::

::gatha1
‘‘Sāvako te mahāvīra, maraṇaṃ maraṇābhibhū;
::

::gathalast
Ākaṅkhati cetayati, taṃ nisedha jutindhara.
::

::gatha1
‘‘Kathañhi bhagavā tuyhaṃ, sāvako sāsane rato;
::

::gathalast
Appattamānaso sekkho, kālaṃ kayirā janesutā’’ti.
::

Tena kho pana samayena āyasmato godhikena satthaṃ āharitaṃ hoti. Atha kho bhagavā ‘‘māro ayaṃ pāpimā’’ iti viditvā māraṃ {pb:T:1.0178} pāpimantaṃ gāthāya ajjhabhāsi –

::gatha1
‘‘Evañhi {pb:V:1.0143} dhīrā kubbanti, nāvakaṅkhanti jīvitaṃ;
::

::gathalast
Samūlaṃ taṇhamabbuyha, godhiko parinibbuto’’ti.
::

Atha kho bhagavā bhikkhū āmantesi – ‘‘āyāma, bhikkhave, yena isigilipassaṃ kāḷasilā tenupasaṅkamissāma yattha godhikena kulaputtena satthaṃ āharita’’nti. ‘‘Evaṃ, bhante’’ti kho te bhikkhū bhagavato paccassosuṃ.

Atha kho bhagavā sambahulehi bhikkhūhi saddhiṃ yena isigilipassaṃ kāḷasilā tenupasaṅkami. Addasā kho bhagavā āyasmantaṃ godhikaṃ dūratova mañcake vivattakkhandhaṃ semānaṃ {note:seyyamānaṃ (syā. kaṃ.), soppamānaṃ (ka.)}. Tena {pb:P:1.0122} kho pana samayena dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisaṃ.

Atha {pb:M:1.0123} kho bhagavā bhikkhū āmantesi – ‘‘passatha no tumhe, bhikkhave, etaṃ dhūmāyitattaṃ timirāyitattaṃ gacchateva purimaṃ disaṃ, gacchati pacchimaṃ disaṃ, gacchati uttaraṃ disaṃ, gacchati dakkhiṇaṃ disaṃ, gacchati uddhaṃ, gacchati adho, gacchati anudisa’’nti? ‘‘Evaṃ, bhante’’. ‘‘Eso kho, bhikkhave, māro pāpimā godhikassa kulaputtassa viññāṇaṃ samanvesati – ‘kattha godhikassa kulaputtassa viññāṇaṃ patiṭṭhita’nti? Appatiṭṭhitena ca, bhikkhave, viññāṇena godhiko kulaputto parinibbuto’’ti. Atha {pb:T:1.0179} kho māro pāpimā beluvapaṇḍuvīṇaṃ ādāya yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Uddhaṃ adho ca tiriyaṃ, disā anudisā svahaṃ;
::

::gathalast
Anvesaṃ nādhigacchāmi, godhiko so kuhiṃ gato’’ti.
::

::gatha1
‘‘Yo {note:so (sī. pī.)} dhīro dhitisampanno, jhāyī jhānarato sadā;
::

::gathalast
Ahorattaṃ anuyuñjaṃ, jīvitaṃ anikāmayaṃ.
::

::gatha1
‘‘Jetvāna {pb:V:1.0144} maccuno {note:bhetvā namucino (sī.)} senaṃ, anāgantvā punabbhavaṃ;
::

::gathalast
Samūlaṃ taṇhamabbuyha, godhiko parinibbuto’’ti.
::

::gatha1
‘‘Tassa sokaparetassa, vīṇā kacchā abhassatha;
::

::gathalast
Tato so dummano yakkho, tatthevantaradhāyathā’’ti {note:tatthevantaradhāyithāti (syā. kaṃ.), tattheva antaradhāyīti (ka.)}.
::

#### 4. Sattavassānubandhasuttaṃ

{para:160} 160\. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhe. Tena kho pana samayena māro pāpimā sattavassāni bhagavantaṃ anubandho hoti otārāpekkho otāraṃ alabhamāno. Atha kho māro pāpimā yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Sokāvatiṇṇo {pb:P:1.0123} nu vanamhi jhāyasi,
::

::gatha2
Vittaṃ nu jīno uda patthayāno;
::

::gatha3
Āguṃ nu gāmasmimakāsi kiñci,
::

::gatha2
Kasmā {pb:T:1.0180} janena na karosi sakkhiṃ;
::

::gathalast
Sakkhī na sampajjati kenaci te’’ti.
::

::gatha1
‘‘Sokassa {pb:M:1.0124} mūlaṃ palikhāya sabbaṃ,
::

::gatha2
Anāgu jhāyāmi asocamāno;
::

::gatha3
Chetvāna sabbaṃ bhavalobhajappaṃ,
::

::gathalast
Anāsavo jhāyāmi pamattabandhū’’ti.
::

::gatha1
‘‘Yaṃ vadanti mama yidanti, ye vadanti mamanti ca;
::

::gathalast
Ettha ce te mano atthi, na me samaṇa mokkhasī’’ti.
::

::gatha1
‘‘Yaṃ {pb:V:1.0145} vadanti na taṃ mayhaṃ, ye vadanti na te ahaṃ;
::

::gathalast
Evaṃ pāpima jānāhi, na me maggampi dakkhasī’’ti.
::

::gatha1
‘‘Sace maggaṃ anubuddhaṃ, khemaṃ amatagāminaṃ;
::

::gathalast
Apehi gaccha tvameveko, kimaññamanusāsasī’’ti.
::

::gatha1
‘‘Amaccudheyyaṃ pucchanti, ye janā pāragāmino;
::

::gathalast
Tesāhaṃ puṭṭho akkhāmi, yaṃ saccaṃ taṃ nirūpadhi’’nti.
::

‘‘Seyyathāpi, bhante, gāmassa vā nigamassa vā avidūre pokkharaṇī. Tatrassa kakkaṭako. Atha kho, bhante, sambahulā kumārakā vā kumārikāyo vā tamhā gāmā vā nigamā vā nikkhamitvā yena sā pokkharaṇī tenupasaṅkameyyuṃ; upasaṅkamitvā taṃ kakkaṭakaṃ udakā uddharitvā thale patiṭṭhapeyyuṃ. Yaṃ yadeva hi so, bhante, kakkaṭako aḷaṃ abhininnāmeyya taṃ tadeva te kumārakā vā {pb:T:1.0181} kumārikāyo vā kaṭṭhena vā kathalāya vā sañchindeyyuṃ sambhañjeyyuṃ sampalibhañjeyyuṃ. Evañhi so, bhante, kakkaṭako sabbehi aḷehi sañchinnehi sambhaggehi sampalibhaggehi abhabbo taṃ pokkharaṇiṃ otarituṃ. Evameva kho, bhante, yāni kānici visūkāyikāni {note:yāni visukāyikāni (sī. pī. ka.)} visevitāni vipphanditāni, sabbāni tāni {note:kānici kānici sabbāni (sī. pī. ka.)} bhagavatā sañchinnāni sambhaggāni {pb:P:1.0124} sampalibhaggāni. Abhabbo dānāhaṃ, bhante, puna bhagavantaṃ upasaṅkamituṃ yadidaṃ otārāpekkho’’ti. Atha kho māro pāpimā bhagavato santike imā nibbejanīyā gāthāyo abhāsi –

::gatha1
‘‘Medavaṇṇañca pāsāṇaṃ, vāyaso anupariyagā;
::

::gathalast
Apettha muduṃ vindema, api assādanā siyā.
::

::gatha1
‘‘Aladdhā {pb:M:1.0125} tattha assādaṃ, vāyasetto apakkame;
::

::gathalast
Kākova selamāsajja, nibbijjāpema gotamā’’ti.
::

#### 5. Māradhītusuttaṃ

{para:161} 161\. Atha {pb:V:1.0146} kho māro pāpimā bhagavato santike imā nibbejanīyā gāthāyo abhāsitvā tamhā ṭhānā apakkamma bhagavato avidūre pathaviyaṃ pallaṅkena nisīdi tuṇhībhūto maṅkubhūto pattakkhandho adhomukho pajjhāyanto appaṭibhāno kaṭṭhena bhūmiṃ vilikhanto. Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu; upasaṅkamitvā māraṃ pāpimantaṃ gāthāya {pb:T:1.0182} ajjhabhāsiṃsu –

::gatha1
‘‘Kenāsi dummano tāta, purisaṃ kaṃ nu socasi;
::

::gatha2
Mayaṃ taṃ rāgapāsena, āraññamiva kuñjaraṃ;
::

::gathalast
Bandhitvā ānayissāma, vasago te bhavissatī’’ti.
::

::gatha1
‘‘Arahaṃ sugato loke, na rāgena suvānayo;
::

::gathalast
Māradheyyaṃ atikkanto, tasmā socāmahaṃ bhusa’’nti.
::

Atha kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Atha kho bhagavā na manasākāsi, yathā taṃ anuttare upadhisaṅkhaye vimutto.

Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā. Yaṃnūna mayaṃ ekasataṃ ekasataṃ kumārivaṇṇasataṃ abhinimmineyyāmā’’ti. Atha {pb:P:1.0125} kho taṇhā ca arati ca ragā ca māradhītaro ekasataṃ ekasataṃ kumārivaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.

Atha kho taṇhā ca arati ca ragā ca māradhītaro ekamantaṃ apakkamma evaṃ samacintesuṃ – ‘‘uccāvacā kho purisānaṃ adhippāyā{pb:T:1.0183}. Yaṃnūna mayaṃ ekasataṃ ekasataṃ avijātavaṇṇasataṃ abhinimmineyyāmā’’ti. Atha kho taṇhā ca arati ca ragā ca māradhītaro ekasataṃ ekasataṃ {pb:M:1.0126} avijātavaṇṇasataṃ {pb:V:1.0147} abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.

Atha kho taṇhā ca…pe… yaṃnūna mayaṃ ekasataṃ ekasataṃ sakiṃ vijātavaṇṇasataṃ abhinimmineyyāmāti. Atha kho taṇhā ca…pe… sakiṃ vijātavaṇṇasataṃ abhinimminitvā yena bhagavā tenupasaṅkamiṃsu; upasaṅkamitvā bhagavantaṃ etadavocuṃ – ‘‘pāde te, samaṇa, paricāremā’’ti. Tampi bhagavā na manasākāsi, yathā taṃ anuttare upadhisaṅkhaye vimutto.

Atha kho taṇhā ca…pe… yaṃnūna mayaṃ ekasataṃ ekasataṃ duvijātavaṇṇasataṃ abhinimmineyyāmāti. Atha kho taṇhā ca…pe… duvijātavaṇṇasataṃ abhinimminitvā yena bhagavā…pe… yathā taṃ anuttare upadhisaṅkhaye vimutto. Atha kho taṇhā ca…pe… majjhimitthivaṇṇasataṃ abhinimmineyyāmāti. Atha kho taṇhā ca…pe… majjhimitthivaṇṇasataṃ abhinimminitvā…pe… anuttare upadhisaṅkhaye vimutto.

Atha kho taṇhā ca…pe… mahitthivaṇṇasataṃ abhinimmineyyāmāti{pb:T:1.0184}. Atha kho taṇhā ca…pe… mahitthivaṇṇasataṃ abhinimminitvā yena bhagavā…pe… anuttare upadhisaṅkhaye vimutto. Atha kho taṇhā ca arati ca ragā ca māradhītaro ekamantaṃ apakkamma etadavocuṃ – saccaṃ kira no pitā avoca –

::gatha1
‘‘Arahaṃ sugato loke, na rāgena suvānayo;
::

::gathalast
Māradheyyaṃ atikkanto, tasmā socāmahaṃ bhusa’’nti.
::

‘‘Yañhi mayaṃ samaṇaṃ vā brāhmaṇaṃ vā avītarāgaṃ iminā upakkamena upakkameyyāma hadayaṃ vāssa phaleyya, uṇhaṃ lohitaṃ vā mukhato uggaccheyya, ummādaṃ {pb:P:1.0126} vā pāpuṇeyya cittakkhepaṃ {pb:V:1.0148} vā. Seyyathā vā pana naḷo harito luto ussussati visussati milāyati; evameva ussusseyya visusseyya milāyeyyā’’ti.

Atha {pb:M:1.0127} kho taṇhā ca arati ca ragā ca māradhītaro yena bhagavā tenupasaṅkamiṃsu; upasaṅkamitvā ekamantaṃ aṭṭhaṃsu. Ekamantaṃ ṭhitā kho taṇhā māradhītā bhagavantaṃ gāthāya ajjhabhāsi –

::gatha1
‘‘Sokāvatiṇṇo nu vanamhi jhāyasi,
::

::gatha2
Vittaṃ nu jīno uda patthayāno;
::

::gatha3
Āguṃ nu gāmasmimakāsi kiñci,
::

::gatha2
Kasmā janena na karosi sakkhiṃ;
::

::gathalast
Sakkhī na sampajjati kenaci te’’ti.
::

::gatha1
‘‘Atthassa {pb:T:1.0185} pattiṃ hadayassa santiṃ,
::

::gatha2
Jetvāna senaṃ piyasātarūpaṃ;
::

::gatha3
Ekohaṃ {note:ekāhaṃ (syā. kaṃ. pī. ka.)} jhāyaṃ sukhamanubodhiṃ,
::

::gatha2
Tasmā janena na karomi sakkhiṃ;
::

::gathalast
Sakkhī na sampajjati kenaci me’’ti.
::

Atha kho arati {note:arati ca (ka.)} māradhītā bhagavantaṃ gāthāya ajjhabhāsi –

::gatha1
‘‘Kathaṃ vihārībahulodha bhikkhu,
::

::gatha2
Pañcoghatiṇṇo atarīdha chaṭṭhaṃ;
::

::gatha3
Kathaṃ jhāyiṃ {note:kathaṃ jhāyaṃ (syā. kaṃ. pī.), kathajjhāyaṃ (ka.)} bahulaṃ kāmasaññā,
::

::gathalast
Paribāhirā honti aladdha yo ta’’nti.
::

::gatha1
‘‘Passaddhakāyo suvimuttacitto,
::

::gatha2
Asaṅkharāno satimā anoko;
::

::gatha3
Aññāya {pb:V:1.0149} dhammaṃ avitakkajhāyī,
::

::gathalast
Na kuppati na sarati na thino {note:na kuppatī nassaratī na thīno (sī.)}.
::

::gatha1
‘‘Evaṃvihārībahulodha bhikkhu,
::

::gatha2
Pañcoghatiṇṇo atarīdha chaṭṭhaṃ;
::

::gatha3
Evaṃ jhāyiṃ bahulaṃ kāmasaññā,
::

::gathalast
Paribāhirā honti aladdha yo ta’’nti.
::

Atha {pb:M:1.0128}{pb:P:1.0127} kho ragā {note:ragāca (ka.)} māradhītā bhagavato santike gāthāya ajjhabhāsi –

::gatha1
‘‘Acchejja {pb:T:1.0186} taṇhaṃ gaṇasaṅghacārī,
::

::gatha2
Addhā carissanti {note:tarissanti (sī.)} bahū ca saddhā;
::

::gatha3
Bahuṃ vatāyaṃ janataṃ anoko,
::

::gathalast
Acchejja nessati maccurājassa pāra’’nti.
::

::gatha1
‘‘Nayanti ve mahāvīrā, saddhammena tathāgatā;
::

::gathalast
Dhammena nayamānānaṃ, kā usūyā vijānata’’nti.
::

Atha kho taṇhā ca arati ca ragā ca māradhītaro yena māro pāpimā tenupasaṅkamiṃsu. Addasā kho māro pāpimā taṇhañca aratiñca ragañca māradhītaro dūratova āgacchantiyo. Disvāna gāthāhi ajjhabhāsi –

::gatha1
‘‘Bālā kumudanāḷehi, pabbataṃ abhimatthatha {note:abhimanthatha (sī.)};
::

::gathalast
Giriṃ nakhena khanatha, ayo dantehi khādatha.
::

::gatha1
‘‘Selaṃva sirasūhacca {note:sirasi ūhacca (sī.), sirasi ohacca (syā. kaṃ.)}, pātāle gādhamesatha;
::

::gathalast
Khāṇuṃva urasāsajja, nibbijjāpetha gotamā’’ti.
::

::gatha1
‘‘Daddallamānā {pb:V:1.0150} āgañchuṃ, taṇhā ca aratī ragā;
::

::gathalast
Tā tattha panudī satthā, tūlaṃ bhaṭṭhaṃva māluto’’ti.
::

::centre
Tatiyo vaggo.
::

Tassuddānaṃ –

::gatha1
Sambahulā {pb:T:1.0187} samiddhi ca, godhikaṃ sattavassāni;
::

::gathalast
Dhītaraṃ desitaṃ buddha, seṭṭhena imaṃ mārapañcakanti.
::

::centre
Mārasaṃyuttaṃ samattaṃ.
::

### 5. Bhikkhunīsaṃyuttaṃ

#### 1. Āḷavikāsuttaṃ

{para:162} 162\. Evaṃ {pb:T:1.0188}{pb:V:1.0151}{pb:P:1.0128}{pb:M:1.0129} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho āḷavikā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami vivekatthinī. Atha kho māro pāpimā āḷavikāya bhikkhuniyā bhayaṃ chambhitattaṃ lomahaṃsaṃ uppādetukāmo vivekamhā cāvetukāmo yena āḷavikā bhikkhunī tenupasaṅkami; upasaṅkamitvā āḷavikaṃ bhikkhuniṃ gāthāya ajjhabhāsi –

::gatha1
‘‘Natthi nissaraṇaṃ loke, kiṃ vivekena kāhasi;
::

::gathalast
Bhuñjassu kāmaratiyo, māhu pacchānutāpinī’’ti.
::

Atha kho āḷavikāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho āḷavikāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo vivekamhā cāvetukāmo gāthaṃ bhāsatī’’ti. Atha kho āḷavikā bhikkhunī ‘‘māro ayaṃ pāpimā’’ iti viditvā māraṃ pāpimantaṃ {pb:T:1.0189} gāthāhi paccabhāsi –

::gatha1
‘‘Atthi nissaraṇaṃ loke, paññāya me suphussitaṃ {note:suphassitaṃ (sī. pī.)};
::

::gathalast
Pamattabandhu pāpima, na tvaṃ jānāsi taṃ padaṃ.
::

::gatha1
‘‘Sattisūlūpamā {pb:V:1.0152} kāmā, khandhāsaṃ adhikuṭṭanā;
::

::gathalast
Yaṃ tvaṃ kāmaratiṃ brūsi, arati mayha sā ahū’’ti.
::

Atha {pb:P:1.0129} kho māro pāpimā ‘‘jānāti maṃ āḷavikā bhikkhunī’’ti dukkhī dummano tatthevantaradhāyīti.

#### 2. Somāsuttaṃ

{para:163} 163\. Sāvatthinidānaṃ{pb:M:1.0130}. Atha kho somā bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā somāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena somā bhikkhunī tenupasaṅkami; upasaṅkamitvā somaṃ bhikkhuniṃ gāthāya ajjhabhāsi –

::gatha1
‘‘Yaṃ taṃ isīhi pattabbaṃ, ṭhānaṃ durabhisambhavaṃ;
::

::gathalast
Na taṃ dvaṅgulapaññāya, sakkā pappotumitthiyā’’ti.
::

Atha kho somāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho somāya bhikkhuniyā {pb:T:1.0190} etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho somā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –

::gatha1
‘‘Itthibhāvo kiṃ kayirā, cittamhi susamāhite;
::

::gathalast
Ñāṇamhi vattamānamhi, sammā dhammaṃ vipassato.
::

::gatha1
‘‘Yassa {pb:V:1.0153} nūna siyā evaṃ, itthāhaṃ purisoti vā;
::

::gathalast
Kiñci vā pana aññasmi {note:asmīti (syā. kaṃ. pī.)}, taṃ māro vattumarahatī’’ti.
::

Atha kho māro pāpimā ‘‘jānāti maṃ somā bhikkhunī’’ti dukkhī dummano tatthevantaradhāyīti.

#### 3. Kisāgotamīsuttaṃ

{para:164} 164\. Sāvatthinidānaṃ. Atha kho kisāgotamī bhikkhunī pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā {pb:P:1.0130} yena andhavanaṃ tenupasaṅkami{pb:M:1.0131}, divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā kisāgotamiyā bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena kisāgotamī bhikkhunī tenupasaṅkami; upasaṅkamitvā kisāgotamiṃ bhikkhuniṃ gāthāya ajjhabhāsi –

::gatha1
‘‘Kiṃ {pb:T:1.0191} nu tvaṃ mataputtāva, ekamāsi rudammukhī;
::

::gathalast
Vanamajjhagatā ekā, purisaṃ nu gavesasī’’ti.
::

Atha kho kisāgotamiyā bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho kisāgotamiyā bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti.

Atha kho kisāgotamī bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –

::gatha1
‘‘Accantaṃ {pb:V:1.0154} mataputtāmhi, purisā etadantikā;
::

::gathalast
Na socāmi na rodāmi, na taṃ bhāyāmi āvuso.
::

::gatha1
‘‘Sabbattha vihatā nandī, tamokkhandho padālito;
::

::gathalast
Jetvāna maccuno {note:jetvā namucino (sī.)} senaṃ, viharāmi anāsavā’’ti.
::

Atha kho māro pāpimā ‘‘jānāti maṃ kisāgotamī bhikkhunī’’ti dukkhī dummano tatthevantaradhāyīti.

#### 4. Vijayāsuttaṃ

{para:165} 165\. Sāvatthinidānaṃ. Atha kho vijayā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā vijayāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vijayā bhikkhunī tenupasaṅkami; upasaṅkamitvā vijayaṃ bhikkhuniṃ gāthāya ajjhabhāsi –

::gatha1
‘‘Daharā {pb:T:1.0192}{pb:M:1.0132}{pb:P:1.0131} tvaṃ rūpavatī, ahañca daharo susu;
::

::gathalast
Pañcaṅgikena turiyena, ehayyebhiramāmase’’ti {note:ehi ayye ramāmaseti (sī.)}.
::

Atha kho vijayāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vijayāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho vijayā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –

::gatha1
‘‘Rūpā saddā rasā gandhā, phoṭṭhabbā ca manoramā;
::

::gathalast
Niyyātayāmi tuyheva, māra nāhaṃ tenatthikā.
::

::gatha1
‘‘Iminā {pb:V:1.0155} pūtikāyena, bhindanena pabhaṅgunā;
::

::gathalast
Aṭṭīyāmi harāyāmi, kāmataṇhā samūhatā.
::

::gatha1
‘‘Ye ca rūpūpagā sattā, ye ca arūpaṭṭhāyino {note:āruppaṭṭhāyino (sī. pī.)};
::

::gathalast
Yā ca santā samāpatti, sabbattha vihato tamo’’ti.
::

Atha kho māro pāpimā ‘‘jānāti maṃ vijayā bhikkhunī’’ti dukkhī dummano tatthevantaradhāyīti.

#### 5. Uppalavaṇṇāsuttaṃ

{para:166} 166\. Sāvatthinidānaṃ. Atha kho uppalavaṇṇā bhikkhunī pubbaṇhasamayaṃ nivāsetvā…pe… aññatarasmiṃ supupphitasālarukkhamūle aṭṭhāsi. Atha {pb:T:1.0193} kho māro pāpimā uppalavaṇṇāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena uppalavaṇṇā bhikkhunī tenupasaṅkami; upasaṅkamitvā uppalavaṇṇaṃ bhikkhuniṃ gāthāya ajjhabhāsi –

::gatha1
‘‘Supupphitaggaṃ upagamma bhikkhuni,
::

::gatha2
Ekā tuvaṃ tiṭṭhasi sālamūle;
::

::gatha3
Na catthi te dutiyā vaṇṇadhātu,
::

::gathalast
Bāle na tvaṃ bhāyasi dhuttakāna’’nti.
::

Atha {pb:M:1.0133} kho uppalavaṇṇāya bhikkhuniyā etadahosi – ‘‘ko {pb:P:1.0132} nu khvāyaṃ manusso vā amanusso vā gāthaṃ bhāsatī’’ti? Atha kho uppalavaṇṇāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho uppalavaṇṇā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –

::gatha1
‘‘Sataṃ {pb:V:1.0156} sahassānipi dhuttakānaṃ,
::

::gatha2
Idhāgatā tādisakā bhaveyyuṃ;
::

::gatha3
Lomaṃ na iñjāmi na santasāmi,
::

::gathalast
Na māra bhāyāmi tamekikāpi.
::

::gatha1
‘‘Esā antaradhāyāmi, kucchiṃ vā pavisāmi te;
::

::gathalast
Pakhumantarikāyampi, tiṭṭhantiṃ maṃ na dakkhasi.
::

::gatha1
‘‘Cittasmiṃ {pb:T:1.0194} vasībhūtāmhi, iddhipādā subhāvitā;
::

::gathalast
Sabbabandhanamuttāmhi, na taṃ bhāyāmi āvuso’’ti.
::

Atha kho māro pāpimā ‘‘jānāti maṃ uppalavaṇṇā bhikkhunī’’ti dukkhī dummano tatthevantaradhāyīti.

#### 6. Cālāsuttaṃ

{para:167} 167\. Sāvatthinidānaṃ. Atha kho cālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena cālā bhikkhunī tenupasaṅkami; upasaṅkamitvā cālaṃ bhikkhuniṃ etadavoca – ‘‘kiṃ nu tvaṃ, bhikkhuni, na rocesī’’ti? ‘‘Jātiṃ khvāhaṃ, āvuso, na rocemī’’ti.

::gatha1
‘‘Kiṃ nu jātiṃ na rocesi, jāto kāmāni bhuñjati;
::

::gathalast
Ko nu taṃ idamādapayi, jātiṃ mā roca {note:mā rocesi (sī. pī.)} bhikkhunī’’ti.
::

::gatha1
‘‘Jātassa maraṇaṃ hoti, jāto dukkhāni phussati {note:passati (sī. pī.)};
::

::gathalast
Bandhaṃ vadhaṃ pariklesaṃ, tasmā jātiṃ na rocaye.
::

::gatha1
‘‘Buddho {pb:M:1.0134} dhammamadesesi, jātiyā samatikkamaṃ;
::

::gathalast
Sabbadukkhappahānāya, so maṃ sacce nivesayi.
::

::gatha1
‘‘Ye {pb:V:1.0157}{pb:P:1.0133} ca rūpūpagā sattā, ye ca arūpaṭṭhāyino;
::

::gathalast
Nirodhaṃ appajānantā, āgantāro punabbhava’’nti.
::

Atha kho māro pāpimā ‘‘jānāti maṃ cālā bhikkhunī’’ti dukkhī dummano tatthevantaradhāyīti.

#### 7. Upacālāsuttaṃ

{para:168} 168\. Sāvatthinidānaṃ{pb:T:1.0195}. Atha kho upacālā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā yena upacālā bhikkhunī tenupasaṅkami; upasaṅkamitvā upacālaṃ bhikkhuniṃ etadavoca – ‘‘kattha nu tvaṃ, bhikkhuni, uppajjitukāmā’’ti? ‘‘Na khvāhaṃ, āvuso, katthaci uppajjitukāmā’’ti.

::gatha1
‘‘Tāvatiṃsā ca yāmā ca, tusitā cāpi devatā;
::

::gatha2
Nimmānaratino devā, ye devā vasavattino;
::

::gathalast
Tattha cittaṃ paṇidhehi, ratiṃ paccanubhossasī’’ti.
::

::gatha1
‘‘Tāvatiṃsā ca yāmā ca, tusitā cāpi devatā;
::

::gatha2
Nimmānaratino devā, ye devā vasavattino;
::

::gathalast
Kāmabandhanabaddhā te, enti māravasaṃ puna.
::

::gatha1
‘‘Sabbo ādīpito {note:sabbova āditto (syā. kaṃ.)} loko, sabbo loko padhūpito;
::

::gathalast
Sabbo pajjalito {note:pajjalito (sabbattha)} loko, sabbo loko pakampito.
::

::gatha1
‘‘Akampitaṃ apajjalitaṃ {note:acalitaṃ (sī. syā. kaṃ. pī.)}, aputhujjanasevitaṃ;
::

::gathalast
Agati yattha mārassa, tattha me nirato mano’’ti.
::

Atha {pb:V:1.0158} kho māro pāpimā ‘‘jānāti maṃ upacālā bhikkhunī’’ti dukkhī dummano tatthevantaradhāyīti.

#### 8. Sīsupacālāsuttaṃ

{para:169} 169\. Sāvatthinidānaṃ{pb:M:1.0135}. Atha kho sīsupacālā {note:sīsūpacālā (sī.)} bhikkhunī pubbaṇhasamayaṃ nivāsetvā {pb:T:1.0196} …pe… aññatarasmiṃ rukkhamūle divāvihāraṃ nisīdi. Atha kho māro pāpimā yena sīsupacālā bhikkhunī tenupasaṅkami; upasaṅkamitvā sīsupacālaṃ bhikkhuniṃ etadavoca – ‘‘kassa nu tvaṃ, bhikkhuni, pāsaṇḍaṃ rocesī’’ti? ‘‘Na khvāhaṃ, āvuso, kassaci pāsaṇḍaṃ rocemī’’ti.

::gatha1
‘‘Kaṃ nu uddissa muṇḍāsi, samaṇī viya dissasi;
::

::gathalast
Na ca rocesi pāsaṇḍaṃ, kimiva carasi momūhā’’ti.
::

::gatha1
‘‘Ito bahiddhā pāsaṇḍā, diṭṭhīsu pasīdanti te;
::

::gathalast
Na tesaṃ dhammaṃ rocemi, te dhammassa akovidā.
::

::gatha1
‘‘Atthi {pb:P:1.0134} sakyakule jāto, buddho appaṭipuggalo;
::

::gathalast
Sabbābhibhū māranudo, sabbatthamaparājito.
::

::gatha1
‘‘Sabbattha mutto asito, sabbaṃ passati cakkhumā;
::

::gatha2
Sabbakammakkhayaṃ patto, vimutto upadhisaṅkhaye;
::

::gathalast
So mayhaṃ bhagavā satthā, tassa rocemi sāsana’’nti.
::

Atha kho māro pāpimā ‘‘jānāti maṃ sīsupacālā bhikkhunī’’ti dukkhī dummano tatthevantaradhāyīti.

#### 9. Selāsuttaṃ

{para:170} 170\. Sāvatthinidānaṃ{pb:V:1.0159}. Atha kho selā bhikkhunī pubbaṇhasamayaṃ nivāsetvā…pe… aññatarasmiṃ rukkhamūle divāvihāraṃ nisīdi. Atha kho māro pāpimā selāya bhikkhuniyā bhayaṃ chambhitattaṃ lomahaṃsaṃ uppādetukāmo…pe… selaṃ {pb:T:1.0197} bhikkhuniṃ gāthāya ajjhabhāsi –

::gatha1
‘‘Kenidaṃ pakataṃ bimbaṃ, kvanu {note:kvannu (sī. pī.), kvaci (syā. kaṃ. ka.)} bimbassa kārako;
::

::gathalast
Kvanu bimbaṃ samuppannaṃ, kvanu bimbaṃ nirujjhatī’’ti.
::

Atha kho selāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho selāya bhikkhuniyā {pb:M:1.0136} etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho selā bhikkhunī ‘‘māro ayaṃ pāpimā’’ iti viditvā māraṃ pāpimantaṃ gāthāhi paccabhāsi –

::gatha1
‘‘Nayidaṃ attakataṃ {note:nayidaṃ pakataṃ (syā. kaṃ.)} bimbaṃ, nayidaṃ parakataṃ {note:nayidaṃ pakataṃ (syā. kaṃ.)} aghaṃ;
::

::gathalast
Hetuṃ paṭicca sambhūtaṃ, hetubhaṅgā nirujjhati.
::

::gatha1
‘‘Yathā aññataraṃ bījaṃ, khette vuttaṃ virūhati;
::

::gathalast
Pathavīrasañcāgamma, sinehañca tadūbhayaṃ.
::

::gatha1
‘‘Evaṃ khandhā ca dhātuyo, cha ca āyatanā ime;
::

::gathalast
Hetuṃ paṭicca sambhūtā, hetubhaṅgā nirujjhare’’ti.
::

Atha kho māro pāpimā ‘‘jānāti maṃ selā bhikkhunī’’ti dukkhī dummano tatthevantaradhāyīti.

#### 10. Vajirāsuttaṃ

{para:171} 171\. Sāvatthinidānaṃ{pb:V:1.0160}. Atha kho vajirā bhikkhunī pubbaṇhasamayaṃ {pb:T:1.0198} nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkantā {pb:P:1.0135} yena andhavanaṃ tenupasaṅkami divāvihārāya. Andhavanaṃ ajjhogāhetvā aññatarasmiṃ rukkhamūle divāvihāraṃ nisīdi. Atha kho māro pāpimā vajirāya bhikkhuniyā bhayaṃ chambhitattaṃ lomahaṃsaṃ uppādetukāmo samādhimhā cāvetukāmo yena vajirā bhikkhunī tenupasaṅkami; upasaṅkamitvā vajiraṃ bhikkhuniṃ gāthāya ajjhabhāsi –

::gatha1
‘‘Kenāyaṃ pakato satto, kuvaṃ sattassa kārako;
::

::gathalast
Kuvaṃ satto samuppanno, kuvaṃ satto nirujjhatī’’ti.
::

Atha kho vajirāya bhikkhuniyā etadahosi – ‘‘ko nu khvāyaṃ manusso vā amanusso vā gāthaṃ bhāsatī’’ti? Atha kho vajirāya bhikkhuniyā etadahosi – ‘‘māro kho ayaṃ pāpimā mama bhayaṃ chambhitattaṃ lomahaṃsaṃ uppādetukāmo samādhimhā cāvetukāmo gāthaṃ bhāsatī’’ti. Atha kho {pb:M:1.0137} vajirā bhikkhunī ‘‘māro ayaṃ pāpimā’’ iti viditvā, māraṃ pāpimantaṃ gāthāhi paccabhāsi –

::gatha1
‘‘Kiṃ nu sattoti paccesi, māra diṭṭhigataṃ nu te;
::

::gathalast
Suddhasaṅkhārapuñjoyaṃ, nayidha sattupalabbhati.
::

::gatha1
‘‘Yathā hi aṅgasambhārā, hoti saddo ratho iti;
::

::gathalast
Evaṃ khandhesu santesu, hoti sattoti sammuti {note:sammati (syā. kaṃ.)}.
::

::gatha1
‘‘Dukkhameva {pb:T:1.0199} hi sambhoti, dukkhaṃ tiṭṭhati veti ca;
::

::gathalast
Nāññatra dukkhā sambhoti, nāññaṃ dukkhā nirujjhatī’’ti.
::

Atha {pb:V:1.0161} kho māro pāpimā ‘‘jānāti maṃ vajirā bhikkhunī’’ti dukkhī dummano tatthevantaradhāyīti.

::centre
Bhikkhunīsaṃyuttaṃ samattaṃ.
::

Tassuddānaṃ –

::gatha1
Āḷavikā ca somā ca, gotamī vijayā saha;
::

::gatha1
Uppalavaṇṇā ca cālā, upacālā sīsupacālā ca;
::

::gathalast
Selā vajirāya te dasāti.
::

### 6. Brahmasaṃyuttaṃ

#### 1. Paṭhamavaggo

#### 1. Brahmāyācanasuttaṃ

{para:172} 172\. Evaṃ {pb:T:1.0200}{pb:V:1.0162}{pb:P:1.0136}{pb:M:1.0138} me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha kho bhagavato rahogatassa paṭisallīnassa evaṃ cetaso parivitakko udapādi – ‘‘adhigato kho myāyaṃ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo. Ālayarāmā kho panāyaṃ pajā ālayaratā ālayasammuditā. Ālayarāmāya kho pana pajāya ālayaratāya ālayasammuditāya duddasaṃ idaṃ ṭhānaṃ yadidaṃ idappaccayatāpaṭiccasamuppādo. Idampi kho ṭhānaṃ duddasaṃ yadidaṃ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṃ. Ahañceva kho pana dhammaṃ deseyyaṃ; pare ca me na ājāneyyuṃ; so mamassa kilamatho, sā mamassa vihesā’’ti. Apissu bhagavantaṃ imā anacchariyā gāthāyo paṭibhaṃsu pubbe assutapubbā –

::gatha1
‘‘Kicchena me adhigataṃ, halaṃ dāni pakāsituṃ;
::

::gathalast
Rāgadosaparetehi, nāyaṃ dhammo susambudho.
::

::gatha1
‘‘Paṭisotagāmiṃ {pb:T:1.0201} nipuṇaṃ, gambhīraṃ duddasaṃ aṇuṃ;
::

::gathalast
Rāgarattā na dakkhanti, tamokhandhena āvuṭā’’ti {note:tamokkhandhena āvutāti (sī. syā. kaṃ. pī.)}.
::

Itiha {pb:P:1.0137} bhagavato paṭisañcikkhato appossukkatāya cittaṃ namati, no dhammadesanāya.

Atha {pb:V:1.0163} kho brahmuno sahampatissa bhagavato cetasā cetoparivitakkamaññāya etadahosi – ‘‘nassati vata bho loko, vinassati vata bho loko, yatra hi nāma tathāgatassa arahato sammāsambuddhassa appossukkatāya cittaṃ namati {note:namissati (?)}, no dhammadesanāyā’’ti. Atha {pb:M:1.0139} kho brahmā sahampati – seyyathāpi nāma balavā puriso samiñjitaṃ {note:sammiñjitaṃ (sī. syā. kaṃ. pī.)} vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena bhagavā tenañjaliṃ paṇāmetvā bhagavantaṃ etadavoca – ‘‘desetu, bhante, bhagavā dhammaṃ, desetu sugato dhammaṃ. Santi sattā apparajakkhajātikā, assavanatā dhammassa parihāyanti. Bhavissanti dhammassa aññātāro’’ti. Idamavoca brahmā sahampati, idaṃ vatvā athāparaṃ etadavoca –

::gatha1
‘‘Pāturahosi magadhesu pubbe,
::

::gatha2
Dhammo asuddho samalehi cintito;
::

::gatha3
Apāpuretaṃ {note:avāpuretaṃ (sī.)} amatassa dvāraṃ,
::

::gathalast
Suṇantu {pb:T:1.0202} dhammaṃ vimalenānubuddhaṃ.
::

::gatha1
‘‘Sele yathā pabbatamuddhaniṭṭhito,
::

::gatha2
Yathāpi passe janataṃ samantato;
::

::gatha3
Tathūpamaṃ dhammamayaṃ sumedha,
::

::gatha2
Pāsādamāruyha samantacakkhu;
::

::gatha3
Sokāvatiṇṇaṃ {note:sokāvakiṇṇaṃ (sī.)} janatamapetasoko,
::

::gathalast
Avekkhassu jātijarābhibhūtaṃ.
::

::gatha1
‘‘Uṭṭhehi vīra vijitasaṅgāma,
::

::gatha2
Satthavāha anaṇa {note:aṇaṇa (rūpasiddhiṭīkā)} vicara loke;
::

::gatha3
Desassu {note:desetu (syā. kaṃ. pī. ka.)} bhagavā dhammaṃ,
::

::gathalast
Aññātāro bhavissantī’’ti.
::

Atha {pb:P:1.0138} kho bhagavā brahmuno ca ajjhesanaṃ viditvā sattesu ca kāruññataṃ paṭicca buddhacakkhunā {pb:V:1.0164} lokaṃ volokesi. Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine {pb:M:1.0140} {note:dassāvino (sī. syā. kaṃ. pī.)} viharante. Seyyathāpi nāma uppaliniyaṃ vā paduminiyaṃ vā puṇḍarīkiniyaṃ vā appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakānuggatāni anto nimuggaposīni, appekaccāni uppalāni vā {pb:T:1.0203} padumāni vā puṇḍarīkāni vā udake jātāni udake saṃvaḍḍhāni samodakaṃ ṭhitāni, appekaccāni uppalāni vā padumāni vā puṇḍarīkāni vā udake jātāni udake saṃvaḍḍhāni udakā accuggamma ṭhitāni {note:tiṭṭhanti (sī. syā. kaṃ. pī.)} anupalittāni udakena; evameva bhagavā buddhacakkhunā lokaṃ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye, appekacce paralokavajjabhayadassāvine viharante, appekacce na paralokavajjabhayadassāvine viharante. Disvāna brahmānaṃ sahampatiṃ gāthāya paccabhāsi –

::gatha1
‘‘Apārutā tesaṃ amatassa dvārā,
::

::gatha2
Ye sotavanto pamuñcantu saddhaṃ;
::

::gatha3
Vihiṃsasaññī paguṇaṃ na bhāsiṃ,
::

::gathalast
Dhammaṃ paṇītaṃ manujesu brahme’’ti.
::

Atha kho brahmā sahampati ‘‘katāvakāso khomhi bhagavatā dhammadesanāyā’’ti bhagavantaṃ abhivādetvā padakkhiṇaṃ katvā tatthevantaradhāyīti.

#### 2. Gāravasuttaṃ

{para:173} 173\. Evaṃ me sutaṃ – ekaṃ samayaṃ bhagavā uruvelāyaṃ viharati najjā nerañjarāya tīre ajapālanigrodhamūle paṭhamābhisambuddho. Atha {pb:P:1.0139} kho bhagavato rahogatassa paṭisallīnassa evaṃ cetaso parivitakko udapādi – ‘‘dukkhaṃ kho agāravo viharati appatisso, kaṃ nu khvāhaṃ samaṇaṃ vā brāhmaṇaṃ vā sakkatvā garuṃ katvā {note:garukatvā (sī. syā. kaṃ. pī.)} upanissāya vihareyya’’nti?

Atha {pb:M:1.0141} kho bhagavato etadahosi – ‘‘aparipuṇṇassa kho sīlakkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ{pb:T:1.0204}{pb:V:1.0165}. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā sīlasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.

‘‘Aparipuṇṇassa kho samādhikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke…pe… attanā samādhisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.

‘‘Aparipuṇṇassa paññākkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā paññāsampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.

‘‘Aparipuṇṇassa kho vimuttikkhandhassa pāripūriyā aññaṃ samaṇaṃ vā brāhmaṇaṃ vā sakkatvā garuṃ katvā upanissāya vihareyyaṃ. Na kho panāhaṃ passāmi sadevake…pe… attanā vimuttisampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ.

‘‘Aparipuṇṇassa kho vimuttiñāṇadassanakkhandhassa pāripūriyā aññaṃ samaṇaṃ vā brāhmaṇaṃ vā {pb:T:1.0205} sakkatvā garuṃ katvā upanissāya vihareyyaṃ. Na kho panāhaṃ passāmi sadevake loke samārake sabrahmake sassamaṇabrāhmaṇiyā pajāya sadevamanussāya attanā vimuttiñāṇadassanasampannataraṃ aññaṃ samaṇaṃ vā brāhmaṇaṃ vā, yamahaṃ sakkatvā garuṃ katvā upanissāya vihareyyaṃ. Yaṃnūnāhaṃ yvāyaṃ dhammo mayā abhisambuddho tameva dhammaṃ sakkatvā garuṃ katvā upanissāya vihareyya’’nti.

Atha kho brahmā sahampati bhagavato cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya pasāritaṃ vā bāhaṃ samiñjeyya evameva – brahmaloke {pb:V:1.0166} antarahito bhagavato purato pāturahosi. Atha kho brahmā sahampati ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘evametaṃ{pb:P:1.0140}, bhagavā, evametaṃ, sugata! Yepi te, bhante, ahesuṃ atītamaddhānaṃ arahanto sammāsambuddhā, tepi {pb:M:1.0142} bhagavanto dhammaññeva sakkatvā garuṃ katvā upanissāya vihariṃsu; yepi te, bhante, bhavissanti anāgatamaddhānaṃ arahanto sammāsambuddhā tepi bhagavanto dhammaññeva sakkatvā garuṃ katvā upanissāya viharissanti. Bhagavāpi, bhante, etarahi arahaṃ sammāsambuddho dhammaññeva sakkatvā garuṃ katvā upanissāya viharatū’’ti. Idamavoca brahmā sahampati, idaṃ vatvā athāparaṃ etadavoca –

::gatha1
‘‘Ye {pb:T:1.0206} ca atītā sambuddhā, ye ca buddhā anāgatā;
::

::gathalast
Yo cetarahi sambuddho, bahūnaṃ {note:bahunnaṃ (sī. syā. kaṃ. pī.)} sokanāsano.
::

::gatha1
‘‘Sabbe saddhammagaruno, vihaṃsu {note:vihariṃsu (sī. syā. kaṃ. pī.)} viharanti ca;
::

::gathalast
Tathāpi viharissanti, esā buddhāna dhammatā.
::

::gatha1
‘‘Tasmā hi attakāmena {note:atthakāmena (sī. pī. ka.)}, mahattamabhikaṅkhatā;
::

::gathalast
Saddhammo garukātabbo, saraṃ buddhāna sāsana’’nti.
::

#### 3. Brahmadevasuttaṃ

{para:174} 174\. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā brāhmaṇiyā brahmadevo nāma putto bhagavato santike agārasmā anagāriyaṃ pabbajito hoti.

Atha kho āyasmā brahmadevo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti{pb:V:1.0167}, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā brahmadevo arahataṃ ahosi.

Atha kho āyasmā brahmadevo pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Sāvatthiyaṃ sapadānaṃ piṇḍāya caramāno yena sakamātu nivesanaṃ tenupasaṅkami. Tena {pb:P:1.0141} kho pana {pb:T:1.0207} samayena āyasmato brahmadevassa mātā brāhmaṇī brahmuno āhutiṃ niccaṃ paggaṇhāti{pb:M:1.0143}. Atha kho brahmuno sahampatissa etadahosi – ‘‘ayaṃ kho āyasmato brahmadevassa mātā brāhmaṇī brahmuno āhutiṃ niccaṃ paggaṇhāti. Yaṃnūnāhaṃ taṃ upasaṅkamitvā saṃvejeyya’’nti. Atha kho brahmā sahampati – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – brahmaloke antarahito āyasmato brahmadevassa mātu nivesane pāturahosi. Atha kho brahmā sahampati vehāsaṃ ṭhito āyasmato brahmadevassa mātaraṃ brāhmaṇiṃ gāthāya ajjhabhāsi –

::gatha1
‘‘Dūre ito brāhmaṇi brahmaloko,
::

::gatha2
Yassāhutiṃ paggaṇhāsi niccaṃ;
::

::gatha3
Netādiso brāhmaṇi brahmabhakkho,
::

::gathalast
Kiṃ jappasi brahmapathaṃ ajānaṃ {note:ajānantī (sī. pī. ka.)}.
::

::gatha1
‘‘Eso hi te brāhmaṇi brahmadevo,
::

::gatha2
Nirūpadhiko atidevapatto;
::

::gatha3
Akiñcano bhikkhu anaññaposī,
::

::gathalast
Yo te so {note:te so (sī. pī.), yo te sa (?)} piṇḍāya gharaṃ paviṭṭho.
::

::gatha1
‘‘Āhuneyyo vedagu bhāvitatto,
::

::gatha2
Narānaṃ devānañca dakkhiṇeyyo;
::

::gatha3
Bāhitvā pāpāni anūpalitto,
::

::gathalast
Ghāsesanaṃ {pb:T:1.0208} iriyati sītibhūto.
::

::gatha1
‘‘Na {pb:V:1.0168} tassa pacchā na puratthamatthi,
::

::gatha2
Santo vidhūmo anigho nirāso;
::

::gatha3
Nikkhittadaṇḍo tasathāvaresu,
::

::gathalast
So tyāhutiṃ bhuñjatu aggapiṇḍaṃ.
::

::gatha1
‘‘Visenibhūto upasantacitto,
::

::gatha2
Nāgova danto carati anejo;
::

::gatha3
Bhikkhu susīlo suvimuttacitto,
::

::gathalast
So tyāhutiṃ bhuñjatu aggapiṇḍaṃ.
::

::gatha1
‘‘Tasmiṃ {pb:M:1.0144} pasannā avikampamānā,
::

::gatha2
Patiṭṭhapehi {pb:P:1.0142} dakkhiṇaṃ dakkhiṇeyye;
::

::gatha3
Karohi puññaṃ sukhamāyatikaṃ,
::

::gathalast
Disvā muniṃ brāhmaṇi oghatiṇṇa’’nti.
::

::gatha1
‘‘Tasmiṃ pasannā avikampamānā,
::

::gatha2
Patiṭṭhapesi dakkhiṇaṃ dakkhiṇeyye;
::

::gatha3
Akāsi puññaṃ sukhamāyatikaṃ,
::

::gathalast
Disvā muniṃ brāhmaṇī oghatiṇṇa’’nti.
::

#### 4. Bakabrahmasuttaṃ

{para:175} 175\. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena bakassa brahmuno evarūpaṃ pāpakaṃ {pb:T:1.0209} diṭṭhigataṃ uppannaṃ hoti – ‘‘idaṃ niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati, ito ca panaññaṃ uttariṃ {note:uttariṃ (sī. syā. kaṃ. pī.)} nissaraṇaṃ natthī’’ti.

Atha {pb:V:1.0169} kho bhagavā bakassa brahmuno cetasā cetoparivitakkamaññāya – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Addasā kho bako brahmā bhagavantaṃ dūratova āgacchantaṃ. Disvāna bhagavantaṃ etadavoca – ‘‘ehi kho mārisa, svāgataṃ te, mārisa! Cirassaṃ kho mārisa! Imaṃ pariyāyamakāsi yadidaṃ idhāgamanāya. Idañhi, mārisa, niccaṃ, idaṃ dhuvaṃ, idaṃ sassataṃ, idaṃ kevalaṃ, idaṃ acavanadhammaṃ, idañhi na jāyati na jīyati na mīyati na cavati na upapajjati. Ito ca panaññaṃ uttari nissaraṇaṃ natthī’’ti.

Evaṃ vutte, bhagavā bakaṃ brahmānaṃ etadavoca – ‘‘avijjāgato vata, bho, bako brahmā; avijjāgato vata, bho, bako brahmā. Yatra {pb:M:1.0145} hi nāma aniccaṃyeva samānaṃ niccanti vakkhati, adhuvaṃyeva samānaṃ dhuvanti vakkhati, asassataṃyeva samānaṃ sassatanti vakkhati, akevalaṃyeva {pb:P:1.0143} samānaṃ kevalanti vakkhati, cavanadhammaṃyeva samānaṃ acavanadhammanti vakkhati. Yattha ca pana jāyati ca jīyati ca mīyati ca cavati ca upapajjati ca, tañca tathā vakkhati – ‘idañhi na jāyati na jīyati na mīyati na cavati na {pb:T:1.0210} upapajjati’. Santañca panaññaṃ uttari nissaraṇaṃ, ‘natthaññaṃ uttari nissaraṇa’nti vakkhatī’’ti.

::gatha1
‘‘Dvāsattati gotama puññakammā,
::

::gatha2
Vasavattino jātijaraṃ atītā;
::

::gatha3
Ayamantimā vedagū brahmupapatti,
::

::gathalast
Asmābhijappanti janā anekā’’ti.
::

::gatha1
‘‘Appañhi etaṃ na hi dīghamāyu,
::

::gatha2
Yaṃ tvaṃ baka maññasi dīghamāyuṃ;
::

::gatha3
Sataṃ sahassānaṃ {note:sahassāna (syā. kaṃ.)} nirabbudānaṃ,
::

::gathalast
Āyuṃ pajānāmi tavāhaṃ brahme’’ti.
::

::gatha1
‘‘Anantadassī bhagavāhamasmi,
::

::gatha2
Jātijaraṃ sokamupātivatto;
::

::gatha3
Kiṃ {pb:V:1.0170} me purāṇaṃ vatasīlavattaṃ,
::

::gathalast
Ācikkha me taṃ yamahaṃ vijaññā’’ti.
::

::gatha1
‘‘Yaṃ tvaṃ apāyesi bahū manusse,
::

::gatha2
Pipāsite ghammani samparete;
::

::gatha3
Taṃ te purāṇaṃ vatasīlavattaṃ,
::

::gathalast
Suttappabuddhova anussarāmi.
::

::gatha1
‘‘Yaṃ eṇikūlasmiṃ janaṃ gahītaṃ,
::

::gatha2
Amocayī gayhakaṃ nīyamānaṃ;
::

::gatha3
Taṃ {pb:T:1.0211} te purāṇaṃ vatasīlavattaṃ,
::

::gathalast
Suttappabuddhova anussarāmi.
::

::gatha1
‘‘Gaṅgāya {pb:M:1.0146} sotasmiṃ gahītanāvaṃ,
::

::gatha2
Luddena nāgena manussakamyā;
::

::gatha3
Pamocayittha balasā pasayha,
::

::gatha2
Taṃ te purāṇaṃ vatasīlavattaṃ,
::

::gathalast
Suttappabuddhova anussarāmi.
::

::gatha1
‘‘Kappo {pb:P:1.0144} ca te baddhacaro ahosiṃ,
::

::gatha2
Sambuddhimantaṃ {note:sambuddhivantaṃ (bahūsu)} vatinaṃ amaññi;
::

::gatha3
Taṃ te purāṇaṃ vatasīlavattaṃ,
::

::gathalast
Suttappabuddhova anussarāmī’’ti.
::

::gatha1
‘‘Addhā pajānāsi mametamāyuṃ,
::

::gatha2
Aññepi {note:aññampi (sī. pī.)} jānāsi tathā hi buddho;
::

::gatha3
Tathā hi tyāyaṃ jalitānubhāvo,
::

::gathalast
Obhāsayaṃ tiṭṭhati brahmaloka’’nti.
::

#### 5. Aññatarabrahmasuttaṃ

{para:176} 176\. Sāvatthinidānaṃ{pb:V:1.0171}. Tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti – ‘‘natthi so samaṇo vā brāhmaṇo vā yo idha āgaccheyyā’’ti. Atha {pb:T:1.0212} kho bhagavā tassa brahmuno cetasā cetoparivitakkamaññāya – seyyathāpi nāma balavā puriso…pe… tasmiṃ brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi tejodhātuṃ samāpajjitvā.

Atha kho āyasmato mahāmoggallānassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahāmoggallāno {note:mahāmoggalāno (ka.)} bhagavantaṃ dibbena cakkhunā visuddhena atikkantamānusakena tassa brahmuno upari vehāsaṃ pallaṅkena nisinnaṃ tejodhātuṃ samāpannaṃ. Disvāna – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – jetavane antarahito tasmiṃ brahmaloke pāturahosi. Atha kho āyasmā mahāmoggallāno {pb:M:1.0147} puratthimaṃ disaṃ nissāya {note:upanissāya (sī.)} tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.

Atha kho āyasmato mahākassapassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākassapo bhagavantaṃ dibbena cakkhunā…pe… disvāna – seyyathāpi nāma balavā puriso…pe… evameva – jetavane {pb:P:1.0145} antarahito tasmiṃ brahmaloke pāturahosi. Atha kho āyasmā mahākassapo dakkhiṇaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.

Atha {pb:T:1.0213} kho āyasmato mahākappinassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā mahākappino bhagavantaṃ dibbena cakkhunā…pe… tejodhātuṃ samāpannaṃ. Disvāna – seyyathāpi nāma balavā puriso…pe… evameva – jetavane antarahito tasmiṃ brahmaloke pāturahosi. Atha kho āyasmā mahākappino pacchimaṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.

Atha {pb:V:1.0172} kho āyasmato anuruddhassa etadahosi – ‘‘kahaṃ nu kho bhagavā etarahi viharatī’’ti? Addasā kho āyasmā anuruddho…pe… tejodhātuṃ samāpannaṃ. Disvāna – seyyathāpi nāma balavā puriso…pe… tasmiṃ brahmaloke pāturahosi. Atha kho āyasmā anuruddho uttaraṃ disaṃ nissāya tassa brahmuno upari vehāsaṃ pallaṅkena nisīdi tejodhātuṃ samāpajjitvā nīcataraṃ bhagavato.

Atha kho āyasmā mahāmoggallāno taṃ brahmānaṃ gāthāya ajjhabhāsi –

::gatha1
‘‘Ajjāpi te āvuso sā diṭṭhi, yā te diṭṭhi pure ahu;
::

::gathalast
Passasi vītivattantaṃ, brahmaloke pabhassara’’nti.
::

::gatha1
‘‘Na me mārisa sā diṭṭhi, yā me diṭṭhi pure ahu;
::

::gatha2
Passāmi vītivattantaṃ, brahmaloke pabhassaraṃ;
::

::gathalast
Svāhaṃ ajja kathaṃ vajjaṃ, ahaṃ niccomhi sassato’’ti.
::

Atha {pb:T:1.0214}{pb:M:1.0148} kho bhagavā taṃ brahmānaṃ saṃvejetvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ āmantesi – ‘‘ehi tvaṃ, mārisa, yenāyasmā mahāmoggallāno tenupasaṅkama; upasaṅkamitvā āyasmantaṃ mahāmoggallānaṃ evaṃ vadehi – ‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā{pb:P:1.0146}; seyyathāpi bhavaṃ moggallāno kassapo kappino anuruddho’’’ti? ‘‘Evaṃ, mārisā’’ti kho so brahmapārisajjo tassa brahmuno paṭissutvā yenāyasmā mahāmoggallāno tenupasaṅkami; upasaṅkamitvā āyasmantaṃ mahāmoggallānaṃ etadavoca – ‘‘atthi nu kho, mārisa moggallāna, aññepi tassa bhagavato sāvakā evaṃmahiddhikā evaṃmahānubhāvā; seyyathāpi bhavaṃ moggallāno kassapo kappino anuruddho’’ti? Atha kho āyasmā mahāmoggallāno taṃ brahmapārisajjaṃ gāthāya ajjhabhāsi –

::gatha1
‘‘Tevijjā {pb:V:1.0173} iddhipattā ca, cetopariyāyakovidā;
::

::gathalast
Khīṇāsavā arahanto, bahū buddhassa sāvakā’’ti.
::

Atha {pb:T:1.0215} kho so brahmapārisajjo āyasmato mahāmoggallānassa bhāsitaṃ abhinanditvā anumoditvā yena so brahmā tenupasaṅkami; upasaṅkamitvā taṃ brahmānaṃ etadavoca – ‘‘āyasmā mārisa, mahāmoggallāno evamāha –

::gatha1
‘‘Tevijjā iddhipattā ca, cetopariyāyakovidā;
::

::gathalast
Khīṇāsavā arahanto, bahū buddhassa sāvakā’’ti.
::

Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandīti.

#### 6. Brahmalokasuttaṃ

{para:177} 177\. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso {pb:M:1.0149} ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ {note:paccekadvārabāhaṃ (pī. ka.)} upanissāya aṭṭhaṃsu. Atha kho subrahmā paccekabrahmā suddhāvāsaṃ paccekabrahmānaṃ etadavoca – ‘‘akālo kho tāva, mārisa, bhagavantaṃ payirupāsituṃ; divāvihāragato bhagavā paṭisallīno ca. Asuko ca brahmaloko iddho ceva phīto ca, brahmā ca tatra pamādavihāraṃ viharati. Āyāma, mārisa, yena so brahmaloko tenupasaṅkamissāma; upasaṅkamitvā taṃ brahmānaṃ saṃvejeyyāmā’’ti. ‘‘Evaṃ{pb:P:1.0147}, mārisā’’ti kho suddhāvāso paccekabrahmā subrahmuno paccekabrahmuno paccassosi.

Atha kho subrahmā ca paccekabrahmā {pb:T:1.0216} suddhāvāso ca paccekabrahmā – seyyathāpi nāma balavā puriso…pe… evameva – bhagavato purato antarahitā tasmiṃ brahmaloke pāturahesuṃ. Addasā kho so brahmā te brahmāno dūratova āgacchante. Disvāna te brahmāno etadavoca – ‘‘handa kuto nu tumhe, mārisā, āgacchathā’’ti? ‘‘Āgatā kho mayaṃ, mārisa, amha tassa bhagavato {pb:V:1.0174} santikā arahato sammāsambuddhassa. Gaccheyyāsi pana tvaṃ, mārisa, tassa bhagavato upaṭṭhānaṃ arahato sammāsambuddhassā’’ti?

Evaṃ vutto {note:evaṃ vutte (sī. syā. kaṃ.)} kho so brahmā taṃ vacanaṃ anadhivāsento sahassakkhattuṃ attānaṃ abhinimminitvā subrahmānaṃ paccekabrahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘So khvāhaṃ, mārisa, evaṃmahiddhiko evaṃmahānubhāvo kassa aññassa samaṇassa vā brāhmaṇassa vā upaṭṭhānaṃ gamissāmī’’ti?

Atha kho subrahmā paccekabrahmā dvisahassakkhattuṃ attānaṃ abhinimminitvā taṃ brahmānaṃ etadavoca – ‘‘passasi me no tvaṃ, mārisa, evarūpaṃ iddhānubhāva’’nti? ‘‘Passāmi kho tyāhaṃ, mārisa, evarūpaṃ iddhānubhāva’’nti. ‘‘Tayā ca kho, mārisa, mayā ca sveva bhagavā mahiddhikataro ceva mahānubhāvataro ca. Gaccheyyāsi tvaṃ, mārisa, tassa bhagavato upaṭṭhānaṃ arahato sammāsambuddhassā’’ti? Atha {pb:T:1.0217} kho so brahmā subrahmānaṃ paccekabrahmānaṃ gāthāya ajjhabhāsi –

::gatha1
‘‘Tayo {pb:M:1.0150}{pb:P:1.0148} supaṇṇā caturo ca haṃsā,
::

::gatha2
Byagghīnisā pañcasatā ca jhāyino;
::

::gatha3
Tayidaṃ vimānaṃ jalate ca {note:jalateva (pī. ka.)} brahme,
::

::gathalast
Obhāsayaṃ uttarassaṃ disāya’’nti.
::

::gatha1
‘‘Kiñcāpi te taṃ jalate vimānaṃ,
::

::gatha2
Obhāsayaṃ uttarassaṃ disāyaṃ;
::

::gatha3
Rūpe raṇaṃ disvā sadā pavedhitaṃ,
::

::gathalast
Tasmā na rūpe ramatī sumedho’’ti.
::

Atha kho subrahmā ca paccekabrahmā suddhāvāso ca paccekabrahmā taṃ brahmānaṃ saṃvejetvā tatthevantaradhāyiṃsu{pb:V:1.0175}. Agamāsi ca kho so brahmā aparena samayena bhagavato upaṭṭhānaṃ arahato sammāsambuddhassāti.

#### 7. Kokālikasuttaṃ

{para:178} 178\. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho subrahmā paccekabrahmā kokālikaṃ bhikkhuṃ ārabbha {pb:T:1.0218} bhagavato santike imaṃ gāthaṃ abhāsi –

::gatha1
‘‘Appameyyaṃ paminanto, kodha vidvā vikappaye;
::

::gathalast
Appameyyaṃ pamāyinaṃ, nivutaṃ taṃ maññe puthujjana’’nti.
::

#### 8. Katamodakatissasuttaṃ

{para:179} 179\. Sāvatthinidānaṃ. Tena kho pana samayena bhagavā divāvihāragato hoti paṭisallīno. Atha kho subrahmā ca paccekabrahmā suddhāvāso ca paccekabrahmā yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho suddhāvāso paccekabrahmā katamodakatissakaṃ {note:katamorakatissakaṃ (sī. syā. kaṃ.)} bhikkhuṃ ārabbha bhagavato santike imaṃ gāthaṃ abhāsi –

::gatha1
‘‘Appameyyaṃ {pb:M:1.0151}{pb:P:1.0149} paminanto, kodha vidvā vikappaye;
::

::gathalast
Appameyyaṃ pamāyinaṃ, nivutaṃ taṃ maññe akissava’’nti.
::

#### 9. Turūbrahmasuttaṃ

{para:180} 180\. Sāvatthinidānaṃ. Tena kho pana samayena kokāliko bhikkhu ābādhiko hoti dukkhito bāḷhagilāno. Atha kho turū {note:tudu (sī. syā. kaṃ. pī.)} paccekabrahmā abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena kokāliko bhikkhu tenupasaṅkami; upasaṅkamitvā vehāsaṃ {pb:V:1.0176} ṭhito kokālikaṃ bhikkhuṃ etadavoca – ‘‘pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. ‘‘Kosi tvaṃ, āvuso’’ti? ‘‘Ahaṃ turū paccekabrahmā’’ti. ‘‘Nanu tvaṃ, āvuso, bhagavatā {pb:T:1.0219} anāgāmī byākato, atha kiñcarahi idhāgato? Passa, yāvañca te idaṃ aparaddha’’nti.

::gatha1
‘‘Purisassa hi jātassa, kuṭhārī {note:dudhārī (syā. kaṃ. ka.)} jāyate mukhe;
::

::gathalast
Yāya chindati attānaṃ, bālo dubbhāsitaṃ bhaṇaṃ.
::

::gatha1
‘‘Yo nindiyaṃ pasaṃsati,
::

::gatha2
Taṃ vā nindati yo pasaṃsiyo;
::

::gatha3
Vicināti mukhena so kaliṃ,
::

::gathalast
Kalinā tena sukhaṃ na vindati.
::

::gatha1
‘‘Appamattako ayaṃ kali,
::

::gatha2
Yo akkhesu dhanaparājayo;
::

::gatha3
Sabbassāpi sahāpi attanā,
::

::gatha2
Ayameva mahantataro kali;
::

::gathalast
Yo sugatesu manaṃ padosaye.
::

::gatha1
‘‘Sataṃ sahassānaṃ nirabbudānaṃ,
::

::gatha2
Chattiṃsati pañca ca abbudāni;
::

::gatha3
Yamariyagarahī {note:yamariye garahī (syā. kaṃ.), yamariyaṃ garahaṃ (ka.)} nirayaṃ upeti,
::

::gathalast
Vācaṃ manañca paṇidhāya pāpaka’’nti.
::

#### 10. Kokālikasuttaṃ

{para:181} 181\. Sāvatthinidānaṃ{pb:M:1.0152}. Atha kho kokāliko bhikkhu yena bhagavā tenupasaṅkami{pb:P:1.0150}; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho kokāliko bhikkhu {pb:V:1.0177} bhagavantaṃ etadavoca – ‘‘pāpicchā, bhante, sāriputtamoggallānā pāpikānaṃ icchānaṃ vasaṃ gatā’’ti. Evaṃ {pb:T:1.0220} vutte, bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Dutiyampi kho kokāliko bhikkhu bhagavantaṃ etadavoca – ‘‘kiñcāpi me, bhante, bhagavā saddhāyiko paccayiko; atha kho pāpicchāva bhante, sāriputtamoggallānā pāpikānaṃ icchānaṃ vasaṃ gatā’’ti. Dutiyampi kho bhagavā kokālikaṃ bhikkhuṃ etadavoca – ‘‘mā hevaṃ, kokālika, avaca; mā hevaṃ, kokālika, avaca. Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti. Tatiyampi kho kokāliko bhikkhu bhagavantaṃ etadavoca – ‘‘kiñcāpi…pe… icchānaṃ vasaṃ gatā’’ti. Tatiyampi kho bhagavā kokālikaṃ bhikkhuṃ etadavoca – ‘‘mā hevaṃ…pe… pesalā sāriputtamoggallānā’’ti.

Atha kho kokāliko bhikkhu uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Acirapakkantassa ca kokālikassa bhikkhuno sāsapamattīhi pīḷakāhi {note:piḷakāhi (sī. pī.)} sabbo kāyo phuṭo ahosi. Sāsapamattiyo hutvā muggamattiyo ahesuṃ, muggamattiyo hutvā kalāyamattiyo ahesuṃ, kalāyamattiyo hutvā kolaṭṭhimattiyo ahesuṃ, kolaṭṭhimattiyo hutvā kolamattiyo ahesuṃ, kolamattiyo hutvā āmalakamattiyo ahesuṃ, āmalakamattiyo hutvā beluvasalāṭukamattiyo ahesuṃ, beluvasalāṭukamattiyo hutvā billamattiyo ahesuṃ, billamattiyo {pb:T:1.0221} hutvā pabhijjiṃsu. Pubbañca lohitañca pagghariṃsu. Atha kho kokāliko bhikkhu teneva ābādhena kālamakāsi{pb:P:1.0151}. Kālaṅkato ca kokāliko bhikkhu padumaṃ nirayaṃ upapajji sāriputtamoggallānesu cittaṃ āghātetvā.

Atha {pb:M:1.0153} kho brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavantaṃ etadavoca – ‘‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’’ti. Idamavoca brahmā sahampati, idaṃ vatvā bhagavantaṃ abhivādetvā padakkhiṇaṃ katvā tatthevantaradhāyīti.

Atha {pb:V:1.0178} kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhito kho, bhikkhave, brahmā sahampati maṃ etadavoca – ‘kokāliko, bhante, bhikkhu kālaṅkato. Kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’ti. Idamavoca, bhikkhave{pb:T:1.0222}, brahmā sahampati, idaṃ vatvā maṃ abhivādetvā padakkhiṇaṃ katvā tatthevantaradhāyī’’ti.

Evaṃ vutte, aññataro bhikkhu bhagavantaṃ etadavoca – ‘‘kīvadīghaṃ nu kho, bhante, padume niraye āyuppamāṇa’’nti? ‘‘Dīghaṃ kho, bhikkhu, padume niraye āyuppamāṇaṃ. Taṃ na sukaraṃ saṅkhātuṃ – ettakāni vassāni iti vā, ettakāni vassasatāni iti vā, ettakāni vassasahassāni iti vā, ettakāni vassasatasahassāni iti vā’’ti. ‘‘Sakkā pana, bhante, upamaṃ kātu’’nti? ‘‘Sakkā{pb:P:1.0152}, bhikkhū’’ti bhagavā avoca –

‘‘Seyyathāpi, bhikkhu vīsatikhāriko kosalako tilavāho. Tato puriso vassasatassa vassasatassa accayena ekamekaṃ tilaṃ uddhareyya; khippataraṃ kho so, bhikkhu, vīsatikhāriko kosalako tilavāho iminā upakkamena parikkhayaṃ pariyādānaṃ gaccheyya, na tveva eko abbudo nirayo. Seyyathāpi, bhikkhu, vīsati abbudā nirayā, evameko nirabbudanirayo. Seyyathāpi, bhikkhu, vīsati nirabbudā nirayā, evameko ababo nirayo. Seyyathāpi, bhikkhu, vīsati ababā nirayā, evameko {pb:M:1.0154} aṭaṭo nirayo. Seyyathāpi, bhikkhu, vīsati aṭaṭā nirayā, evameko ahaho nirayo. Seyyathāpi, bhikkhu, vīsati ahahā nirayā, evameko kumudo nirayo. Seyyathāpi, bhikkhu, vīsati kumudā nirayā, evameko sogandhiko nirayo. Seyyathāpi, bhikkhu, vīsati sogandhikā nirayā, evameko uppalanirayo. Seyyathāpi, bhikkhu, vīsati uppalā nirayā, evameko puṇḍariko nirayo. Seyyathāpi{pb:T:1.0223}, bhikkhu, vīsati puṇḍarikā nirayā, evameko padumo nirayo. Padume pana, bhikkhu, niraye kokāliko bhikkhu upapanno sāriputtamoggallānesu cittaṃ āghātetvā’’ti. Idamavoca bhagavā, idaṃ vatvāna sugato athāparaṃ etadavoca satthā –

::gatha1
‘‘Purisassa {pb:V:1.0179} hi jātassa,
::

::gatha2
Kuṭhārī jāyate mukhe;
::

::gatha3
Yāya chindati attānaṃ,
::

::gathalast
Bālo dubbhāsitaṃ bhaṇaṃ.
::

::gatha1
‘‘Yo nindiyaṃ pasaṃsati,
::

::gatha2
Taṃ vā nindati yo pasaṃsiyo;
::

::gatha3
Vicināti mukhena so kaliṃ,
::

::gathalast
Kalinā tena sukhaṃ na vindati.
::

::gatha1
‘‘Appamattako ayaṃ kali,
::

::gatha2
Yo akkhesu dhanaparājayo;
::

::gatha3
Sabbassāpi sahāpi attanā,
::

::gatha2
Ayameva mahantaro kali;
::

::gathalast
Yo sugatesu manaṃ padosaye.
::

::gatha1
‘‘Sataṃ sahassānaṃ nirabbudānaṃ,
::

::gatha2
Chattiṃsati pañca ca abbudāni;
::

::gatha3
Yamariyagarahī {pb:P:1.0153} nirayaṃ upeti,
::

::gathalast
Vācaṃ manañca paṇidhāya pāpaka’’nti.
::

::centre
Paṭhamo vaggo.
::

Tassuddānaṃ –

::gatha1
Āyācanaṃ {pb:T:1.0224}{pb:M:1.0155} gāravo brahmadevo,
::

::gatha2
Bako ca brahmā aparā ca diṭṭhi;
::

::gatha3
Pamādakokālikatissako ca,
::

::gathalast
Turū ca brahmā aparo ca kokālikoti.
::

#### 2. Dutiyavaggo

#### 1. Sanaṅkumārasuttaṃ

{para:182} 182\. Evaṃ {pb:T:1.0225}{pb:V:1.0180} me sutaṃ – ekaṃ samayaṃ bhagavā rājagahe viharati sappinītīre. Atha kho brahmā sanaṅkumāro abhikkantāya rattiyā abhikkantavaṇṇo kevalakappaṃ sappinītīraṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sanaṅkumāro bhagavato santike imaṃ gāthaṃ abhāsi –

::gatha1
‘‘Khattiyo seṭṭho janetasmiṃ, ye gottapaṭisārino;
::

::gathalast
Vijjācaraṇasampanno, so seṭṭho devamānuse’’ti.
::

Idamavoca brahmā sanaṅkumāro. Samanuñño satthā ahosi. Atha kho brahmā sanaṅkumāro ‘‘samanuñño me satthā’’ti bhagavantaṃ abhivādetvā padakkhiṇaṃ katvā tatthevantaradhāyīti.

#### 2. Devadattasuttaṃ

{para:183} 183\. Evaṃ me sutaṃ – ekaṃ samayaṃ bhagavā rājagahe viharati gijjhakūṭe pabbate acirapakkante devadatte. Atha kho brahmā sahampati abhikkantāya rattiyā abhikkantavaṇṇo kevalakappaṃ gijjhakūṭaṃ {pb:T:1.0226} pabbataṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ {pb:P:1.0154} ṭhito kho brahmā sahampati devadattaṃ ārabbha bhagavato santike imaṃ gāthaṃ abhāsi –

::gatha1
‘‘Phalaṃ {pb:M:1.0156} ve kadaliṃ hanti, phalaṃ veḷuṃ phalaṃ naḷaṃ;
::

::gathalast
Sakkāro kāpurisaṃ hanti, gabbho assatariṃ yathā’’ti.
::

#### 3. Andhakavindasuttaṃ

{para:184} 184\. Ekaṃ {pb:V:1.0181} samayaṃ bhagavā māgadhesu viharati andhakavinde. Tena kho pana samayena bhagavā rattandhakāratimisāyaṃ abbhokāse nisinno hoti, devo ca ekamekaṃ phusāyati. Atha kho brahmā sahampati abhikkantāya rattiyā abhikkantavaṇṇo kevalakappaṃ andhakavindaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho brahmā sahampati bhagavato santike imā gāthāyo abhāsi –

::gatha1
‘‘Sevetha pantāni senāsanāni,
::

::gatha2
Careyya saṃyojanavippamokkhā;
::

::gatha3
Sace ratiṃ nādhigaccheyya tattha,
::

::gathalast
Saṅghe vase rakkhitatto satīmā.
::

::gatha1
‘‘Kulākulaṃ piṇḍikāya caranto,
::

::gatha2
Indriyagutto {pb:T:1.0227} nipako satīmā;
::

::gatha3
Sevetha pantāni senāsanāni,
::

::gathalast
Bhayā pamutto abhaye vimutto.
::

::gatha1
‘‘Yattha bheravā sarīsapā {note:siriṃ sapā (sī. syā. kaṃ. pī.)},
::

::gatha2
Vijju sañcarati thanayati devo;
::

::gatha3
Andhakāratimisāya rattiyā,
::

::gathalast
Nisīdi tattha bhikkhu vigatalomahaṃso.
::

::gatha1
‘‘Idañhi jātu me diṭṭhaṃ, nayidaṃ itihītihaṃ;
::

::gathalast
Ekasmiṃ brahmacariyasmiṃ, sahassaṃ maccuhāyinaṃ.
::

::gatha1
‘‘Bhiyyo {note:bhīyo (sī. syā. kaṃ. pī.)} pañcasatā sekkhā, dasā ca dasadhā dasa;
::

::gathalast
Sabbe sotasamāpannā, atiracchānagāmino.
::

::gatha1
‘‘Athāyaṃ {pb:V:1.0182}{pb:M:1.0157} {note:atthāyaṃ-itipi dī. ni. 2.290} itarā pajā, puññabhāgāti me mano;
::

::gathalast
Saṅkhātuṃ nopi sakkomi, musāvādassa ottapa’’nti {note:ottapeti (sī. syā. kaṃ. pī.), ottappeti (ka.)}.
::

#### 4. Aruṇavatīsuttaṃ

{para:185} 185\. Evaṃ {pb:P:1.0155} me sutaṃ – ekaṃ samayaṃ bhagavā sāvatthiyaṃ viharati…pe… tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, rājā ahosi aruṇavā nāma. Rañño kho pana, bhikkhave, aruṇavato aruṇavatī nāma rājadhānī ahosi. Aruṇavatiṃ kho pana, bhikkhave, rājadhāniṃ {note:aruṇavatiyaṃ kho pana bhikkhave rājadhāniyaṃ (pī. ka.)} sikhī bhagavā {pb:T:1.0228} arahaṃ sammāsambuddho upanissāya vihāsi. Sikhissa kho pana, bhikkhave, bhagavato arahato sammāsambuddhassa abhibhūsambhavaṃ nāma sāvakayugaṃ ahosi aggaṃ bhaddayugaṃ. Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa, yena aññataro brahmaloko tenupasaṅkamissāma, yāva bhattassa kālo bhavissatī’ti. ‘Evaṃ, bhante’ti kho bhikkhave, abhibhū bhikkhu sikhissa bhagavato arahato sammāsambuddhassa paccassosi. Atha kho, bhikkhave, sikhī bhagavā arahaṃ sammāsambuddho abhibhū ca bhikkhu – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – aruṇavatiyā rājadhāniyā antarahitā tasmiṃ brahmaloke pāturahesuṃ.

‘‘Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘paṭibhātu, brāhmaṇa, taṃ brahmuno ca brahmaparisāya ca brahmapārisajjānañca dhammī kathā’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā, brahmānañca brahmaparisañca brahmapārisajje ca dhammiyā kathāya sandassesi samādapesi samuttejesi sampahaṃsesi. Tatra sudaṃ, bhikkhave, brahmā ca brahmaparisā ca brahmapārisajjā {pb:P:1.0156} ca ujjhāyanti khiyyanti {note:khīyanti (sī. syā. kaṃ. pī.)} vipācenti – ‘acchariyaṃ vata{pb:M:1.0158}, bho, abbhutaṃ vata bho, kathañhi nāma satthari sammukhībhūte sāvako dhammaṃ desessatī’’’ti{pb:T:1.0229}!

‘‘Atha {pb:V:1.0183} kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘ujjhāyanti kho te, brāhmaṇa, brahmā ca brahmaparisā ca brahmapārisajjā ca – acchariyaṃ vata, bho, abbhutaṃ vata, bho, kathañhi nāma satthari sammukhībhūte sāvako dhammaṃ desessatīti! Tena hi tvaṃ brāhmaṇa, bhiyyosomattāya brahmānañca brahmaparisañca brahmapārisajje ca saṃvejehī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā dissamānenapi kāyena dhammaṃ desesi, adissamānenapi kāyena dhammaṃ desesi, dissamānenapi heṭṭhimena upaḍḍhakāyena adissamānena uparimena upaḍḍhakāyena dhammaṃ desesi, dissamānenapi uparimena upaḍḍhakāyena adissamānena heṭṭhimena upaḍḍhakāyena dhammaṃ desesi. Tatra sudaṃ, bhikkhave, brahmā ca brahmaparisā ca brahmapārisajjā ca acchariyabbhutacittajātā ahesuṃ – ‘acchariyaṃ vata, bho, abbhutaṃ vata, bho, samaṇassa mahiddhikatā mahānubhāvatā’’’ti!

‘‘Atha kho abhibhū bhikkhu sikhiṃ bhagavantaṃ arahantaṃ sammāsambuddhaṃ etadavoca – ‘abhijānāmi khvāhaṃ, bhante, bhikkhusaṅghassa majjhe evarūpiṃ vācaṃ bhāsitā – pahomi khvāhaṃ āvuso, brahmaloke ṭhito sahassilokadhātuṃ {pb:T:1.0230} {note:sahassīlokadhātuṃ (sī. syā. kaṃ. pī.)} sarena viññāpetu’nti. ‘Etassa, brāhmaṇa, kālo, etassa, brāhmaṇa, kālo; yaṃ tvaṃ, brāhmaṇa, brahmaloke ṭhito sahassilokadhātuṃ sarena viññāpeyyāsī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissutvā brahmaloke ṭhito imā gāthāyo abhāsi –

::gatha1
‘‘Ārambhatha {note:ārabbhatha (sabbattha)} nikkamatha {note:nikkhamatha (sī. pī.)}, yuñjatha buddhasāsane;
::

::gathalast
Dhunātha maccuno senaṃ, naḷāgāraṃva kuñjaro.
::

::gatha1
‘‘Yo {pb:P:1.0157} imasmiṃ dhammavinaye, appamatto vihassati;
::

::gathalast
Pahāya jātisaṃsāraṃ, dukkhassantaṃ karissatī’’ti.
::

‘‘Atha {pb:M:1.0159} kho, bhikkhave, sikhī ca bhagavā arahaṃ sammāsambuddho abhibhū ca bhikkhu brahmānañca brahmaparisañca brahmapārisajje ca saṃvejetvā – seyyathāpi nāma…pe… tasmiṃ brahmaloke antarahitā aruṇavatiyā rājadhāniyā pāturahesuṃ. Atha kho, bhikkhave, sikhī bhagavā {pb:V:1.0184} arahaṃ sammāsambuddho bhikkhū āmantesi – ‘assuttha no, tumhe, bhikkhave, abhibhussa bhikkhuno brahmaloke ṭhitassa gāthāyo bhāsamānassā’ti? ‘Assumha kho mayaṃ, bhante, abhibhussa bhikkhuno brahmaloke ṭhitassa gāthāyo bhāsamānassā’ti. ‘Yathā kathaṃ pana tumhe, bhikkhave, assuttha abhibhussa bhikkhuno brahmaloke ṭhitassa gāthāyo bhāsamānassā’’’ti? Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassa –

::gatha1
‘‘Ārambhatha nikkamatha, yuñjatha buddhasāsane;
::

::gathalast
Dhunātha maccuno senaṃ, naḷāgāraṃva kuñjaro.
::

::gatha1
‘‘Yo {pb:T:1.0231} imasmiṃ dhammavinaye, appamatto vihassati;
::

::gathalast
Pahāya jātisaṃsāraṃ, dukkhassantaṃ karissatī’’ti.
::

‘‘‘Evaṃ kho mayaṃ, bhante, assumha abhibhussa bhikkhuno brahmaloke ṭhitassa gāthāyo bhāsamānassā’ti. ‘Sādhu sādhu, bhikkhave; sādhu kho tumhe, bhikkhave! Assuttha abhibhussa bhikkhuno brahmaloke ṭhitassa gāthāyo bhāsamānassā’’’ti.

Idamavoca bhagavā, attamanā te bhikkhū bhagavato bhāsitaṃ abhinandunti.

#### 5. Parinibbānasuttaṃ

{para:186} 186\. Ekaṃ samayaṃ bhagavā kusinārāyaṃ viharati upavattane mallānaṃ sālavane antarena yamakasālānaṃ parinibbānasamaye. Atha kho bhagavā bhikkhū āmantesi – ‘‘handa dāni, bhikkhave{pb:P:1.0158}, āmantayāmi vo – ‘vayadhammā saṅkhārā, appamādena sampādethā’ti. Ayaṃ tathāgatassa pacchimā vācā’’.

Atha {pb:M:1.0160} kho bhagavā paṭhamaṃ jhānaṃ {note:paṭhamajjhānaṃ (syā. kaṃ.) evaṃ dutiyaṃ jhānaṃ iccādīsupi} samāpajji. Paṭhamā jhānā {note:paṭhamajjhānā (syā. kaṃ.) evaṃ dutiyā jhānā iccādīsupi} vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ {pb:V:1.0185} jhānaṃ samāpajji. Catutthā jhānā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā {pb:T:1.0232} vuṭṭhahitvā saññāvedayitanirodhaṃ samāpajji.

Saññāvedayitanirodhā vuṭṭhahitvā nevasaññānāsaññāyatanaṃ samāpajji. Nevasaññānāsaññāyatanā vuṭṭhahitvā ākiñcaññāyatanaṃ samāpajji. Ākiñcaññāyatanā vuṭṭhahitvā viññāṇañcāyatanaṃ samāpajji. Viññāṇañcāyatanā vuṭṭhahitvā ākāsānañcāyatanaṃ samāpajji. Ākāsānañcāyatanā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā paṭhamaṃ jhānaṃ samāpajji. Paṭhamā jhānā vuṭṭhahitvā dutiyaṃ jhānaṃ samāpajji. Dutiyā jhānā vuṭṭhahitvā tatiyaṃ jhānaṃ samāpajji. Tatiyā jhānā vuṭṭhahitvā catutthaṃ jhānaṃ samāpajji. Catutthā jhānā vuṭṭhahitvā samanantaraṃ bhagavā parinibbāyi. Parinibbute bhagavati saha parinibbānā brahmā sahampati imaṃ gāthaṃ abhāsi –

::gatha1
‘‘Sabbeva nikkhipissanti, bhūtā loke samussayaṃ;
::

::gatha2
Yattha etādiso satthā, loke appaṭipuggalo;
::

::gathalast
Tathāgato balappatto, sambuddho parinibbuto’’ti.
::

Parinibbute bhagavati saha parinibbānā sakko devānamindo imaṃ gāthaṃ abhāsi –

::gatha1
‘‘Aniccā vata saṅkhārā, uppādavayadhammino;
::

::gathalast
Uppajjitvā nirujjhanti, tesaṃ vūpasamo sukho’’ti.
::

Parinibbute {pb:T:1.0233}{pb:M:1.0161} bhagavati saha parinibbānā āyasmā ānando imaṃ gāthaṃ abhāsi –

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Sabbākāravarūpete, sambuddhe parinibbute’’ti.
::

Parinibbute {pb:V:1.0186}{pb:P:1.0159} bhagavati saha parinibbānā āyasmā anuruddho imā gāthāyo abhāsi –

::gatha1
‘‘Nāhu assāsapassāso, ṭhitacittassa tādino;
::

::gathalast
Anejo santimārabbha, cakkhumā parinibbuto {note:yaṃ kālamakarī muni (mahāparinibbānasutte)}.
::

::gatha1
‘‘Asallīnena cittena, vedanaṃ ajjhavāsayi;
::

::gathalast
Pajjotasseva nibbānaṃ, vimokkho cetaso ahū’’ti.
::

::centre
Dutiyo vaggo.
::

Tassuddānaṃ –

::gatha1
Brahmāsanaṃ devadatto, andhakavindo aruṇavatī;
::

::gathalast
Parinibbānena ca desitaṃ, idaṃ brahmapañcakanti.
::

::centre
Brahmasaṃyuttaṃ samattaṃ. {note:ito paraṃ marammapotthakesu evampi dissati –§brahmāyācanaṃ agāravañca, brahmadevo bako ca brahmā.§aññataro ca brahmākokālikañca, tissakañca turū ca.§brahmā kokālikabhikkhu, sanaṅkumārena devadattaṃ.§andhakavindaṃ aruṇavati, parinibbānena pannarasāti.}
::

### 7. Brāhmaṇasaṃyuttaṃ

#### 1. Arahantavaggo

#### 1. Dhanañjānīsuttaṃ

{para:187} 187\. Evaṃ {pb:T:1.0235}{pb:V:1.0187}{pb:P:1.0160}{pb:M:1.0162} me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññatarassa bhāradvājagottassa brāhmaṇassa dhanañjānī {note:dhānañjānī (pī. sī. aṭṭha.)} nāma brāhmaṇī abhippasannā hoti buddhe ca dhamme ca saṅghe ca. Atha kho dhanañjānī brāhmaṇī bhāradvājagottassa brāhmaṇassa bhattaṃ upasaṃharantī upakkhalitvā tikkhattuṃ udānaṃ udānesi –

::gatha1
‘‘Namo tassa bhagavato arahato sammāsambuddhassa;
::

::gatha1
Namo tassa bhagavato arahato sammāsambuddhassa;
::

::gathalast
Namo tassa bhagavato arahato sammāsambuddhassā’’ti.
::

Evaṃ vutte, bhāradvājagotto brāhmaṇo dhanañjāniṃ brāhmaṇiṃ etadavoca – ‘‘evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇassa vaṇṇaṃ bhāsati. Idāni tyāhaṃ, vasali, tassa satthuno vādaṃ āropessāmī’’ti. ‘‘Na khvāhaṃ taṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo tassa bhagavato vādaṃ āropeyya arahato sammāsambuddhassa. Api ca tvaṃ, brāhmaṇa, gaccha, gantvā vijānissasī’’ti {note:gantvāpi jānissasīti (syā. kaṃ.)}.

Atha {pb:T:1.0236} kho bhāradvājagotto brāhmaṇo kupito anattamano yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ {pb:P:1.0161} nisinno kho bhāradvājagotto brāhmaṇo bhagavantaṃ gāthāya ajjhabhāsi –

::gatha1
‘‘Kiṃsu {pb:V:1.0188} chetvā sukhaṃ seti, kiṃsu chetvā na socati;
::

::gathalast
Kissassu ekadhammassa, vadhaṃ rocesi gotamā’’ti.
::

::gatha1
‘‘Kodhaṃ {pb:M:1.0163} chetvā sukhaṃ seti, kodhaṃ chetvā na socati;
::

::gatha2
Kodhassa visamūlassa, madhuraggassa brāhmaṇa;
::

::gathalast
Vadhaṃ ariyā pasaṃsanti, tañhi chetvā na socatī’’ti.
::

Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evamevaṃ bhotā gotamena anekapariyāyena dhammo pakāsito. Esāhaṃ, bhante, bhagavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti.

Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā bhāradvājo eko vūpakaṭṭho appamatto {pb:T:1.0237} ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.

#### 2. Akkosasuttaṃ

{para:188} 188\. Ekaṃ samayaṃ bhagavā rājagahe viharati veḷuvane kalandakanivāpe. Assosi kho akkosakabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā {pb:P:1.0162} bhagavantaṃ asabbhāhi pharusāhi vācāhi akkosati paribhāsati.

Evaṃ {pb:V:1.0189} vutte, bhagavā akkosakabhāradvājaṃ brāhmaṇaṃ etadavoca – ‘‘taṃ kiṃ maññasi, brāhmaṇa, api nu kho te āgacchanti mittāmaccā ñātisālohitā atithiyo {note:atithayo (?)}’’ti? ‘‘Appekadā me, bho gotama, āgacchanti mittāmaccā {pb:M:1.0164} ñātisālohitā atithiyo’’ti. ‘‘‘Taṃ kiṃ maññasi, brāhmaṇa, api nu tesaṃ anuppadesi khādanīyaṃ vā bhojanīyaṃ vā sāyanīyaṃ vā’’’ti? ‘‘‘Appekadā nesāhaṃ, bho gotama, anuppademi khādanīyaṃ vā bhojanīyaṃ vā sāyanīyaṃ vā’’’ti. ‘‘‘Sace kho pana te, brāhmaṇa, nappaṭiggaṇhanti{pb:T:1.0238}, kassa taṃ hotī’’’ti? ‘‘‘Sace te, bho gotama, nappaṭiggaṇhanti, amhākameva taṃ hotī’’’ti. ‘‘Evameva kho, brāhmaṇa, yaṃ tvaṃ amhe anakkosante akkosasi, arosente rosesi, abhaṇḍante bhaṇḍasi, taṃ te mayaṃ nappaṭiggaṇhāma. Tavevetaṃ, brāhmaṇa, hoti; tavevetaṃ, brāhmaṇa, hoti’’.

‘‘Yo kho, brāhmaṇa, akkosantaṃ paccakkosati, rosentaṃ paṭiroseti, bhaṇḍantaṃ paṭibhaṇḍati, ayaṃ vuccati, brāhmaṇa, sambhuñjati vītiharatīti. Te mayaṃ tayā neva sambhuñjāma na vītiharāma. Tavevetaṃ, brāhmaṇa, hoti; tavevetaṃ, brāhmaṇa, hotī’’ti. ‘‘Bhavantaṃ kho gotamaṃ sarājikā parisā evaṃ jānāti – ‘arahaṃ samaṇo gotamo’ti. Atha ca pana bhavaṃ gotamo kujjhatī’’ti.

::gatha1
‘‘Akkodhassa kuto kodho, dantassa samajīvino;
::

::gathalast
Sammadaññā vimuttassa, upasantassa tādino.
::

::gatha1
‘‘Tasseva tena pāpiyo, yo kuddhaṃ paṭikujjhati;
::

::gathalast
Kuddhaṃ appaṭikujjhanto, saṅgāmaṃ jeti dujjayaṃ.
::

::gatha1
‘‘Ubhinnamatthaṃ carati, attano ca parassa ca;
::

::gathalast
Paraṃ saṅkupitaṃ ñatvā, yo sato upasammati.
::

::gatha1
‘‘Ubhinnaṃ tikicchantānaṃ, attano ca parassa ca;
::

::gathalast
Janā maññanti bāloti, ye dhammassa akovidā’’ti.
::

Evaṃ {pb:V:1.0190}{pb:P:1.0163} vutte, akkosakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… esāhaṃ {pb:T:1.0239} bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ, bhante, bhoto gotamassa santike pabbajjaṃ, labheyyaṃ upasampada’’nti.

Alattha kho akkosakabhāradvājo brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā akkosakabhāradvājo eko vūpakaṭṭho appamatto ātāpī pahitatto viharanto {pb:M:1.0165} nacirasseva – yassatthāya kulaputtā sammadeva agārasmā anagāriyaṃ pabbajanti tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ nāparaṃ itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.

#### 3. Asurindakasuttaṃ

{para:189} 189\. Ekaṃ samayaṃ bhagavā rājagahe viharati veḷuvane kalandakanivāpe. Assosi kho asurindakabhāradvājo brāhmaṇo – ‘‘bhāradvājagotto brāhmaṇo kira samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā bhagavantaṃ asabbhāhi pharusāhi vācāhi akkosati paribhāsati. Evaṃ vutte, bhagavā tuṇhī ahosi. Atha kho asurindakabhāradvājo brāhmaṇo bhagavantaṃ etadavoca – ‘‘jitosi, samaṇa, jitosi, samaṇā’’ti.

::gatha1
‘‘Jayaṃ {pb:T:1.0240} ve maññati bālo, vācāya pharusaṃ bhaṇaṃ;
::

::gathalast
Jayañcevassa taṃ hoti, yā titikkhā vijānato.
::

::gatha1
‘‘Tasseva tena pāpiyo, yo kuddhaṃ paṭikujjhati;
::

::gathalast
Kuddhaṃ appaṭikujjhanto, saṅgāmaṃ jeti dujjayaṃ.
::

::gatha1
‘‘Ubhinnamatthaṃ carati, attano ca parassa ca;
::

::gathalast
Paraṃ saṅkupitaṃ ñatvā, yo sato upasammati.
::

::gatha1
‘‘Ubhinnaṃ {pb:V:1.0191} tikicchantānaṃ, attano ca parassa ca;
::

::gathalast
Janā maññanti bāloti, ye dhammassa akovidā’’ti.
::

Evaṃ {pb:P:1.0164} vutte, asurindakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti.

#### 4. Bilaṅgikasuttaṃ

{para:190} 190\. Ekaṃ {pb:M:1.0166} samayaṃ bhagavā rājagahe viharati veḷuvane kalandakanivāpe. Assosi kho bilaṅgikabhāradvājo brāhmaṇo – ‘‘bhāradvājagotto kira brāhmaṇo samaṇassa gotamassa santike agārasmā anagāriyaṃ pabbajito’’ti kupito anattamano yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā bilaṅgikassa bhāradvājassa brāhmaṇassa cetasā cetoparivitakkamaññāya bilaṅgikaṃ bhāradvājaṃ brāhmaṇaṃ gāthāya ajjhabhāsi {pb:T:1.0241} –

::gatha1
‘‘Yo appaduṭṭhassa narassa dussati,
::

::gatha2
Suddhassa posassa anaṅgaṇassa;
::

::gatha3
Tameva bālaṃ pacceti pāpaṃ,
::

::gathalast
Sukhumo rajo paṭivātaṃva khitto’’ti.
::

Evaṃ vutte, vilaṅgikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā bhāradvājo arahataṃ ahosī’’ti.

#### 5. Ahiṃsakasuttaṃ

{para:191} 191\. Sāvatthinidānaṃ. Atha kho ahiṃsakabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ {pb:P:1.0165} nisinno kho ahiṃsakabhāradvājo brāhmaṇo bhagavantaṃ etadavoca – ‘‘ahiṃsakāhaṃ, bho gotama, ahiṃsakāhaṃ, bho gotamā’’ti.

::gatha1
‘‘Yathā {pb:T:1.0242}{pb:V:1.0192} nāmaṃ tathā cassa, siyā kho tvaṃ ahiṃsako;
::

::gatha2
Yo ca kāyena vācāya, manasā ca na hiṃsati;
::

::gathalast
Sa ve ahiṃsako hoti, yo paraṃ na vihiṃsatī’’ti.
::

Evaṃ vutte, ahiṃsakabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… abbhaññāsi. Aññataro ca panāyasmā ahiṃsakabhāradvājo arahataṃ ahosī’’ti.

#### 6. Jaṭāsuttaṃ

{para:192} 192\. Sāvatthinidānaṃ{pb:M:1.0167}. Atha kho jaṭābhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho jaṭābhāradvājo brāhmaṇo bhagavantaṃ gāthāya ajjhabhāsi –

::gatha1
‘‘Antojaṭā bahijaṭā, jaṭāya jaṭitā pajā;
::

::gathalast
Taṃ taṃ gotama pucchāmi, ko imaṃ vijaṭaye jaṭa’’nti.
::

::gatha1
‘‘Sīle patiṭṭhāya naro sapañño, cittaṃ paññañca bhāvayaṃ;
::

::gathalast
Ātāpī nipako bhikkhu, so imaṃ vijaṭaye jaṭaṃ.
::

::gatha1
‘‘Yesaṃ rāgo ca doso ca, avijjā ca virājitā;
::

::gathalast
Khīṇāsavā arahanto, tesaṃ vijaṭitā jaṭā.
::

::gatha1
‘‘Yattha nāmañca rūpañca, asesaṃ uparujjhati;
::

::gathalast
Paṭighaṃ rūpasaññā ca, etthesā chijjate jaṭā’’ti.
::

Evaṃ {pb:T:1.0243} vutte, jaṭābhāradvājo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.

#### 7. Suddhikasuttaṃ

{para:193} 193\. Sāvatthinidānaṃ{pb:V:1.0193}. Atha kho suddhikabhāradvājo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ {pb:P:1.0166} nisinno kho suddhikabhāradvājo brāhmaṇo bhagavato santike imaṃ gāthaṃ ajjhabhāsi –

::gatha1
‘‘Na brāhmaṇo {note:nābrāhmaṇo (?)} sujjhati koci, loke sīlavāpi tapokaraṃ;
::

::gathalast
Vijjācaraṇasampanno, so sujjhati na aññā itarā pajā’’ti.
::

::gatha1
‘‘Bahumpi palapaṃ jappaṃ, na jaccā hoti brāhmaṇo;
::

::gathalast
Antokasambu saṅkiliṭṭho, kuhanaṃ upanissito.
::

::gatha1
‘‘Khattiyo {pb:M:1.0168} brāhmaṇo vesso, suddo caṇḍālapukkuso;
::

::gatha2
Āraddhavīriyo pahitatto, niccaṃ daḷhaparakkamo;
::

::gathalast
Pappoti paramaṃ suddhiṃ, evaṃ jānāhi brāhmaṇā’’ti.
::

Evaṃ vutte, suddhikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.

#### 8. Aggikasuttaṃ

{para:194} 194\. Ekaṃ {pb:T:1.0244} samayaṃ bhagavā rājagahe viharati veḷuvane kalandakanivāpe. Tena kho pana samayena aggikabhāradvājassa brāhmaṇassa sappinā pāyaso sannihito hoti – ‘‘aggiṃ juhissāmi, aggihuttaṃ paricarissāmī’’ti.

Atha kho bhagavā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. Rājagahe sapadānaṃ piṇḍāya caramāno yena aggikabhāradvājassa brāhmaṇassa nivesanaṃ tenupasaṅkami{pb:V:1.0194}; upasaṅkamitvā ekamantaṃ aṭṭhāsi. Addasā kho aggikabhāradvājo brāhmaṇo bhagavantaṃ piṇḍāya ṭhitaṃ. Disvāna bhagavantaṃ gāthāya ajjhabhāsi –

::gatha1
‘‘Tīhi vijjāhi sampanno, jātimā sutavā bahū;
::

::gathalast
Vijjācaraṇasampanno, somaṃ bhuñjeyya pāyasa’’nti.
::

::gatha1
‘‘Bahumpi palapaṃ jappaṃ, na jaccā hoti brāhmaṇo;
::

::gathalast
Antokasambu saṃkiliṭṭho, kuhanāparivārito.
::

::gatha1
‘‘Pubbenivāsaṃ {pb:P:1.0167} yo vedī, saggāpāyañca passati;
::

::gathalast
Atho jātikkhayaṃ patto, abhiññāvosito muni.
::

::gatha1
‘‘Etāhi tīhi vijjāhi, tevijjo hoti brāhmaṇo;
::

::gathalast
Vijjācaraṇasampanno, somaṃ bhuñjeyya pāyasa’’nti.
::

‘‘Bhuñjatu bhavaṃ gotamo. Brāhmaṇo bhava’’nti.

::gatha1
‘‘Gāthābhigītaṃ {pb:T:1.0245}{pb:M:1.0169} me abhojaneyyaṃ,
::

::gatha2
Sampassataṃ brāhmaṇa nesa dhammo;
::

::gatha3
Gāthābhigītaṃ panudanti buddhā,
::

::gathalast
Dhamme sati brāhmaṇa vuttiresā.
::

::gatha1
‘‘Aññena ca kevalinaṃ mahesiṃ,
::

::gatha2
Khīṇāsavaṃ kukkuccavūpasantaṃ;
::

::gatha3
Annena pānena upaṭṭhahassu,
::

::gathalast
Khettañhi taṃ puññapekkhassa hotī’’ti.
::

Evaṃ {pb:V:1.0195} vutte, aggikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā aggikabhāradvājo arahataṃ ahosī’’ti.

#### 9. Sundarikasuttaṃ

{para:195} 195\. Ekaṃ samayaṃ bhagavā kosalesu viharati sundarikāya nadiyā tīre. Tena kho pana samayena sundarikabhāradvājo brāhmaṇo sundarikāya nadiyā tīre aggiṃ juhati, aggihuttaṃ paricarati. Atha kho sundarikabhāradvājo brāhmaṇo aggiṃ juhitvā aggihuttaṃ paricaritvā uṭṭhāyāsanā samantā catuddisā anuvilokesi – ‘‘ko nu kho imaṃ habyasesaṃ bhuñjeyyā’’ti? Addasā kho sundarikabhāradvājo brāhmaṇo bhagavantaṃ aññatarasmiṃ rukkhamūle sasīsaṃ pārutaṃ nisinnaṃ. Disvāna vāmena hatthena {pb:T:1.0246} habyasesaṃ gahetvā dakkhiṇena hatthena kamaṇḍaluṃ gahetvā yena bhagavā tenupasaṅkami. Atha kho bhagavā sundarikabhāradvājassa brāhmaṇassa padasaddena sīsaṃ vivari. Atha kho sundarikabhāradvājo brāhmaṇo ‘muṇḍo ayaṃ {pb:P:1.0168} bhavaṃ, muṇḍako ayaṃ bhava’nti tatova puna nivattitukāmo ahosi. Atha kho sundarikabhāradvājassa brāhmaṇassa etadahosi – ‘muṇḍāpi hi idhekacce brāhmaṇā bhavanti; yaṃnūnāhaṃ taṃ upasaṅkamitvā jātiṃ puccheyya’nti.

Atha kho sundarikabhāradvājo brāhmaṇo yena bhagavā tenupasaṅkami; upasaṅkamitvā bhagavantaṃ etadavoca – ‘kiṃjacco bhava’nti?

::gatha1
‘‘Mā {pb:M:1.0170} jātiṃ puccha caraṇañca puccha,
::

::gatha2
Kaṭṭhā have jāyati jātavedo;
::

::gatha3
Nīcākulīnopi muni dhitimā,
::

::gathalast
Ājānīyo hoti hirīnisedho.
::

::gatha1
‘‘Saccena danto damasā upeto,
::

::gatha2
Vedantagū vusitabrahmacariyo;
::

::gatha3
Yaññopanīto {pb:V:1.0196} tamupavhayetha,
::

::gathalast
Kālena so juhati dakkhiṇeyye’’ti.
::

::gatha1
‘‘Addhā suyiṭṭhaṃ suhutaṃ mama yidaṃ,
::

::gatha2
Yaṃ tādisaṃ vedagumaddasāmi;
::

::gatha3
Tumhādisānañhi {pb:T:1.0247} adassanena,
::

::gathalast
Añño jano bhuñjati habyasesa’’nti.
::

‘‘Bhuñjatu bhavaṃ gotamo. Brāhmaṇo bhava’’nti.

::gatha1
‘‘Gāthābhigītaṃ me abhojaneyyaṃ,
::

::gatha2
Sampassataṃ brāhmaṇa nesa dhammo;
::

::gatha3
Gāthābhigītaṃ panudanti buddhā,
::

::gathalast
Dhamme sati brāhmaṇa vuttiresā.
::

::gatha1
‘‘Aññena ca kevalinaṃ mahesiṃ,
::

::gatha2
Khīṇāsavaṃ kukkuccavūpasantaṃ;
::

::gatha3
Annena pānena upaṭṭhahassu,
::

::gathalast
Khettañhi taṃ puññapekkhassa hotī’’ti.
::

‘‘Atha kassa cāhaṃ, bho gotama, imaṃ habyasesaṃ dammī’’ti? ‘‘Na khvāhaṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yasseso habyaseso bhutto sammā pariṇāmaṃ gaccheyya {pb:P:1.0169} aññatra, brāhmaṇa, tathāgatassa vā tathāgatasāvakassa vā. Tena hi tvaṃ, brāhmaṇa, taṃ habyasesaṃ appaharite vā chaḍḍehi appāṇake vā udake opilāpehī’’ti.

Atha kho sundarikabhāradvājo brāhmaṇo taṃ habyasesaṃ appāṇake udake opilāpesi. Atha kho so habyaseso udake pakkhitto cicciṭāyati {pb:M:1.0171} ciṭiciṭāyati sandhūpāyati sampadhūpāyati{pb:V:1.0197}. Seyyathāpi nāma {pb:T:1.0248} phālo {note:loho (ka.)} divasaṃsantatto {note:divasasantatto (sī. syā. kaṃ. pī.)} udake pakkhitto cicciṭāyati ciṭiciṭāyati sandhūpāyati sampadhūpāyati; evameva so habyaseso udake pakkhitto cicciṭāyati ciṭiciṭāyati sandhūpāyati sampadhūpāyati.

Atha kho sundarikabhāradvājo brāhmaṇo saṃviggo lomahaṭṭhajāto yena bhagavā tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhitaṃ kho sundarikabhāradvājaṃ brāhmaṇaṃ bhagavā gāthāhi ajjhabhāsi –

::gatha1
‘‘Mā brāhmaṇa dāru samādahāno,
::

::gatha2
Suddhiṃ amaññi bahiddhā hi etaṃ;
::

::gatha3
Na hi tena suddhiṃ kusalā vadanti,
::

::gathalast
Yo bāhirena parisuddhimicche.
::

::gatha1
‘‘Hitvā ahaṃ brāhmaṇa dārudāhaṃ
::

::gatha2
Ajjhattamevujjalayāmi {note:ajjhattameva jalayāmi (sī. syā. kaṃ. pī.)} jotiṃ;
::

::gatha1
Niccagginī niccasamāhitatto,
::

::gathalast
Arahaṃ ahaṃ brahmacariyaṃ carāmi.
::

::gatha1
‘‘Māno hi te brāhmaṇa khāribhāro,
::

::gatha2
Kodho dhumo bhasmani mosavajjaṃ;
::

::gatha3
Jivhā sujā hadayaṃ jotiṭhānaṃ,
::

::gathalast
Attā sudanto purisassa joti.
::

::gatha1
‘‘Dhammo {pb:T:1.0249} rahado brāhmaṇa sīlatittho,
::

::gatha2
Anāvilo sabbhi sataṃ pasattho;
::

::gatha3
Yattha have vedaguno sinātā,
::

::gathalast
Anallagattāva {note:anallīnagattāva (sī. pī. ka.)} taranti pāraṃ.
::

::gatha1
‘‘Saccaṃ dhammo saṃyamo brahmacariyaṃ,
::

::gatha2
Majjhe sitā brāhmaṇa brahmapatti;
::

::gatha3
Sa {pb:V:1.0198}{pb:P:1.0170} tujjubhūtesu namo karohi,
::

::gathalast
Tamahaṃ naraṃ dhammasārīti brūmī’’ti.
::

Evaṃ {pb:M:1.0172} vutte, sundarikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… aññataro ca panāyasmā bhāradvājo arahataṃ ahosī’’ti.

#### 10. Bahudhītarasuttaṃ

{para:196} 196\. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa catuddasa balībaddā naṭṭhā honti. Atha kho bhāradvājagotto brāhmaṇo te balībadde gavesanto yena so vanasaṇḍo tenupasaṅkami; upasaṅkamitvā addasa bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavato santike imā gāthāyo abhāsi –

::gatha1
‘‘Na {pb:T:1.0250} hi nūnimassa {note:nahanūnimassa (sī. syā. kaṃ.)} samaṇassa, balībaddā catuddasa;
::

::gathalast
Ajjasaṭṭhiṃ na dissanti, tenāyaṃ samaṇo sukhī.
::

::gatha1
‘‘Na hi nūnimassa samaṇassa, tilākhettasmi pāpakā;
::

::gathalast
Ekapaṇṇā dupaṇṇā {note:dvipaṇṇā (sī. pī.)} ca, tenāyaṃ samaṇo sukhī.
::

::gatha1
‘‘Na hi nūnimassa samaṇassa, tucchakoṭṭhasmi mūsikā;
::

::gathalast
Ussoḷhikāya naccanti, tenāyaṃ samaṇo sukhī.
::

::gatha1
‘‘Na hi nūnimassa samaṇassa, santhāro sattamāsiko;
::

::gathalast
Uppāṭakehi sañchanno, tenāyaṃ samaṇo sukhī.
::

::gatha1
‘‘Na {pb:V:1.0199} hi nūnimassa samaṇassa, vidhavā satta dhītaro;
::

::gathalast
Ekaputtā duputtā {note:dviputtā (sī. pī.)} ca, tenāyaṃ samaṇo sukhī.
::

::gatha1
‘‘Na hi nūnimassa samaṇassa, piṅgalā tilakāhatā;
::

::gathalast
Sottaṃ pādena bodheti, tenāyaṃ samaṇo sukhī.
::

::gatha1
‘‘Na hi nūnimassa samaṇassa, paccūsamhi iṇāyikā;
::

::gathalast
Detha dethāti codenti, tenāyaṃ samaṇo sukhī’’ti.
::

::gatha1
‘‘Na {pb:M:1.0173} hi mayhaṃ brāhmaṇa, balībaddā catuddasa;
::

::gathalast
Ajjasaṭṭhiṃ na dissanti, tenāhaṃ brāhmaṇā sukhī.
::

::gatha1
‘‘Na {pb:P:1.0171} hi mayhaṃ brāhmaṇa, tilākhettasmi pāpakā;
::

::gathalast
Ekapaṇṇā dupaṇṇā ca, tenāhaṃ brāhmaṇā sukhī.
::

::gatha1
‘‘Na hi mayhaṃ brāhmaṇa, tucchakoṭṭhasmi mūsikā;
::

::gathalast
Ussoḷhikāya naccanti, tenāhaṃ brāhmaṇā sukhī.
::

::gatha1
‘‘Na {pb:T:1.0251} hi mayhaṃ brāhmaṇa, santhāro sattamāsiko;
::

::gathalast
Uppāṭakehi sañchanno, tenāhaṃ brāhmaṇā sukhī.
::

::gatha1
‘‘Na hi mayhaṃ brāhmaṇa, vidhavā satta dhītaro;
::

::gathalast
Ekaputtā duputtā ca, tenāhaṃ brāhmaṇā sukhī.
::

::gatha1
‘‘Na hi mayhaṃ brāhmaṇa, piṅgalā tilakāhatā;
::

::gathalast
Sottaṃ pādena bodheti, tenāhaṃ brāhmaṇā sukhī.
::

::gatha1
‘‘Na {pb:V:1.0200} hi mayhaṃ brāhmaṇa, paccūsamhi iṇāyikā;
::

::gathalast
Detha dethāti codenti, tenāhaṃ brāhmaṇā sukhī’’ti.
::

Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evameva bhotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti.

Alattha kho bhāradvājagotto brāhmaṇo bhagavato santike pabbajjaṃ, alattha upasampadaṃ. Acirūpasampanno panāyasmā bhāradvājo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ – brahmacariyapariyosānaṃ {pb:T:1.0252} diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ {pb:M:1.0174} itthattāyā’’ti abbhaññāsi. Aññataro ca panāyasmā bhāradvājo arahataṃ ahosīti.

::centre
Arahantavaggo paṭhamo.
::

Tassuddānaṃ –

::gatha1
Dhanañjānī ca akkosaṃ, asurindaṃ bilaṅgikaṃ;
::

::gatha2
Ahiṃsakaṃ jaṭā ceva, suddhikañceva aggikā;
::

::gathalast
Sundarikaṃ bahudhītarena ca te dasāti.
::

#### 2. Upāsakavaggo

#### 1. Kasibhāradvājasuttaṃ

{para:197} 197\. Evaṃ {pb:T:1.0253}{pb:V:1.0201}{pb:P:1.0172} me sutaṃ – ekaṃ samayaṃ bhagavā magadhesu viharati dakkhiṇāgirismiṃ ekanāḷāyaṃ brāhmaṇagāme. Tena kho pana samayena kasibhāradvājassa {note:kasikabhāradvājassa (ka.)} brāhmaṇassa pañcamattāni naṅgalasatāni payuttāni honti vappakāle. Atha kho bhagavā pubbaṇhasamayaṃ nivāsetvā pattacīvaramādāya yena kasibhāradvājassa brāhmaṇassa kammanto tenupasaṅkami.

Tena kho pana samayena kasibhāradvājassa brāhmaṇassa parivesanā vattati. Atha kho bhagavā yena parivesanā tenupasaṅkami; upasaṅkamitvā ekamantaṃ aṭṭhāsi. Addasā kho kasibhāradvājo brāhmaṇo bhagavantaṃ piṇḍāya ṭhitaṃ. Disvā bhagavantaṃ etadavoca – ‘‘ahaṃ kho, samaṇa, kasāmi ca vapāmi ca, kasitvā ca vapitvā ca bhuñjāmi. Tvampi, samaṇa, kasassu ca vapassu ca, kasitvā ca vapitvā ca bhuñjassū’’ti. ‘‘Ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti. Na kho mayaṃ passāma bhoto gotamassa yugaṃ vā naṅgalaṃ vā phālaṃ vā pācanaṃ vā balībadde vā, atha ca pana {pb:T:1.0254} bhavaṃ gotamo evamāha – ‘‘ahampi kho, brāhmaṇa, kasāmi ca vapāmi ca, kasitvā ca vapitvā ca bhuñjāmī’’ti{pb:M:1.0175}. Atha kho kasibhāradvājo brāhmaṇo bhagavantaṃ gāthāya ajjhabhāsi –

::gatha1
‘‘Kassako paṭijānāsi, na ca passāmi te kasiṃ;
::

::gathalast
Kassako pucchito brūhi, kathaṃ jānemu taṃ kasi’’nti.
::

::gatha1
‘‘Saddhā bījaṃ tapo vuṭṭhi, paññā me yuganaṅgalaṃ;
::

::gathalast
Hirī īsā mano yottaṃ, sati me phālapācanaṃ.
::

::gatha1
‘‘Kāyagutto {pb:V:1.0202} vacīgutto, āhāre udare yato;
::

::gathalast
Saccaṃ karomi niddānaṃ, soraccaṃ me pamocanaṃ.
::

::gatha1
‘‘Vīriyaṃ {pb:P:1.0173} me dhuradhorayhaṃ, yogakkhemādhivāhanaṃ;
::

::gathalast
Gacchati anivattantaṃ, yattha gantvā na socati.
::

::gatha1
‘‘Evamesā kasī kaṭṭhā, sā hoti amatapphalā;
::

::gathalast
Etaṃ kasiṃ kasitvāna, sabbadukkhā pamuccatī’’ti.
::

‘‘Bhuñjatu bhavaṃ gotamo. Kassako bhavaṃ. Yañhi bhavaṃ gotamo amatapphalampi kasiṃ kasatī’’ti {note:bhāsatīti (ka.)}.

::gatha1
‘‘Gāthābhigītaṃ me abhojaneyyaṃ,
::

::gatha2
Sampassataṃ brāhmaṇa nesa dhammo;
::

::gatha3
Gāthābhigītaṃ panudanti buddhā,
::

::gathalast
Dhamme sati brāhmaṇa vuttiresā.
::

::gatha1
‘‘Aññena {pb:T:1.0255} ca kevalinaṃ mahesiṃ,
::

::gatha2
Khīṇāsavaṃ kukkuccavūpasantaṃ;
::

::gatha3
Annena pānena upaṭṭhahassu,
::

::gathalast
Khettañhi taṃ puññapekkhassa hotī’’ti.
::

Evaṃ vutte, kasibhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… ajjatagge pāṇupetaṃ saraṇaṃ gata’’nti.

#### 2. Udayasuttaṃ

{para:198} 198\. Sāvatthinidānaṃ. Atha kho bhagavā pubbaṇhasamayaṃ nivāsetvā pattacīvaramādāya yena {pb:V:1.0203} udayassa brāhmaṇassa nivesanaṃ tenupasaṅkami. Atha {pb:M:1.0176} kho udayo brāhmaṇo bhagavato pattaṃ odanena pūresi. Dutiyampi kho bhagavā pubbaṇhasamayaṃ nivāsetvā pattacīvaramādāya yena udayassa brāhmaṇassa nivesanaṃ tenupasaṅkami…pe… tatiyampi kho udayo brāhmaṇo bhagavato pattaṃ odanena {pb:P:1.0174} pūretvā bhagavantaṃ etadavoca – ‘‘pakaṭṭhakoyaṃ samaṇo gotamo punappunaṃ āgacchatī’’ti.

::gatha1
‘‘Punappunañceva {pb:T:1.0256} vapanti bījaṃ, punappunaṃ vassati devarājā;
::

::gathalast
Punappunaṃ khettaṃ kasanti kassakā, punappunaṃ dhaññamupeti raṭṭhaṃ.
::

::gatha1
‘‘Punappunaṃ yācakā yācayanti, punappunaṃ dānapatī dadanti;
::

::gathalast
Punappunaṃ dānapatī daditvā, punappunaṃ saggamupenti ṭhānaṃ.
::

::gatha1
‘‘Punappunaṃ khīranikā duhanti, punappunaṃ vaccho upeti mātaraṃ;
::

::gathalast
Punappunaṃ kilamati phandati ca, punappunaṃ gabbhamupeti mando.
::

::gatha1
‘‘Punappunaṃ jāyati mīyati ca, punappunaṃ sivathikaṃ {note:sīvathikaṃ (sī. syā. kaṃ. pī.)} haranti;
::

::gathalast
Maggañca laddhā apunabbhavāya, na punappunaṃ jāyati bhūripañño’’ti {note:punappunaṃ jāyati bhūripaññoti (syā. kaṃ. ka.)}.
::

Evaṃ vutte, udayo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 3. Devahitasuttaṃ

{para:199} 199\. Sāvatthinidānaṃ{pb:T:1.0257}. Tena kho pana samayena bhagavā vātehābādhiko hoti; āyasmā ca upavāṇo bhagavato upaṭṭhāko hoti. Atha kho bhagavā āyasmantaṃ upavāṇaṃ āmantesi – ‘‘iṅgha me tvaṃ, upavāṇa, uṇhodakaṃ jānāhī’’ti. ‘‘Evaṃ, bhante’’ti kho āyasmā upavāṇo bhagavato paṭissutvā nivāsetvā pattacīvaramādāya yena devahitassa brāhmaṇassa nivesanaṃ tenupasaṅkami; upasaṅkamitvā tuṇhībhūto ekamantaṃ aṭṭhāsi. Addasā kho devahito brāhmaṇo āyasmantaṃ {pb:V:1.0204} upavāṇaṃ tuṇhībhūtaṃ ekamantaṃ ṭhitaṃ. Disvāna āyasmantaṃ upavāṇaṃ gāthāya ajjhabhāsi –

::gatha1
‘‘Tuṇhībhūto {pb:M:1.0177}{pb:P:1.0175} bhavaṃ tiṭṭhaṃ, muṇḍo saṅghāṭipāruto;
::

::gathalast
Kiṃ patthayāno kiṃ esaṃ, kiṃ nu yācitumāgato’’ti.
::

::gatha1
‘‘Arahaṃ sugato loke, vātehābādhiko muni;
::

::gathalast
Sace uṇhodakaṃ atthi, munino dehi brāhmaṇa.
::

::gatha1
‘‘Pūjito pūjaneyyānaṃ, sakkareyyāna sakkato;
::

::gathalast
Apacito apaceyyānaṃ {note:apacineyyānaṃ (sī. syā. kaṃ.) ṭīkā oloketabbā}, tassa icchāmi hātave’’ti.
::

Atha kho devahito brāhmaṇo uṇhodakassa kājaṃ purisena gāhāpetvā phāṇitassa ca puṭaṃ āyasmato upavāṇassa pādāsi. Atha kho āyasmā upavāṇo yena bhagavā tenupasaṅkami; upasaṅkamitvā bhagavantaṃ {pb:T:1.0258} uṇhodakena nhāpetvā {note:nahāpetvā (sī. pī.)} uṇhodakena phāṇitaṃ āloletvā bhagavato pādāsi. Atha kho bhagavato ābādho paṭippassambhi.

Atha kho devahito brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho devahito brāhmaṇo bhagavantaṃ gāthāya ajjhabhāsi –

::gatha1
‘‘Kattha dajjā deyyadhammaṃ, kattha dinnaṃ mahapphalaṃ;
::

::gathalast
Kathañhi yajamānassa, kathaṃ ijjhati dakkhiṇā’’ti.
::

::gatha1
‘‘Pubbenivāsaṃ yo vedī, saggāpāyañca passati;
::

::gathalast
Atho jātikkhayaṃ patto, abhiññāvosito muni.
::

::gatha1
‘‘Ettha {pb:V:1.0205} dajjā deyyadhammaṃ, ettha dinnaṃ mahapphalaṃ;
::

::gathalast
Evañhi yajamānassa, evaṃ ijjhati dakkhiṇā’’ti.
::

Evaṃ vutte, devahito brāhmaṇo bhagavantaṃ etadavoca – ‘‘abhikkantaṃ bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 4. Mahāsālasuttaṃ

{para:200} 200\. Sāvatthinidānaṃ{pb:M:1.0178}. Atha kho aññataro brāhmaṇamahāsālo lūkho lūkhapāvuraṇo {pb:P:1.0176} {note:lūkhapāpuraṇo (sī. syā. kaṃ. pī.)} yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho taṃ brāhmaṇamahāsālaṃ bhagavā {pb:T:1.0259} etadavoca – ‘‘kinnu tvaṃ, brāhmaṇa, lūkho lūkhapāvuraṇo’’ti? ‘‘Idha me, bho gotama, cattāro puttā. Te maṃ dārehi saṃpuccha gharā nikkhāmentī’’ti. ‘‘Tena hi tvaṃ, brāhmaṇa, imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu bhāsassu –

::gatha1
‘‘Yehi jātehi nandissaṃ, yesañca bhavamicchisaṃ;
::

::gathalast
Te maṃ dārehi saṃpuccha, sāva vārenti sūkaraṃ.
::

::gatha1
‘‘Asantā kira maṃ jammā, tāta tātāti bhāsare;
::

::gathalast
Rakkhasā puttarūpena, te jahanti vayogataṃ.
::

::gatha1
‘‘Assova jiṇṇo nibbhogo, khādanā apanīyati;
::

::gathalast
Bālakānaṃ pitā thero, parāgāresu bhikkhati.
::

::gatha1
‘‘Daṇḍova kira me seyyo, yañce puttā anassavā;
::

::gathalast
Caṇḍampi goṇaṃ vāreti, atho caṇḍampi kukkuraṃ.
::

::gatha1
‘‘Andhakāre {pb:V:1.0206} pure hoti, gambhīre gādhamedhati;
::

::gathalast
Daṇḍassa ānubhāvena, khalitvā patitiṭṭhatī’’ti.
::

Atha kho so brāhmaṇamahāsālo bhagavato santike imā gāthāyo pariyāpuṇitvā sabhāyaṃ mahājanakāye sannipatite puttesu ca sannisinnesu abhāsi –

::gatha1
‘‘Yehi jātehi nandissaṃ, yesañca bhavamicchisaṃ;
::

::gathalast
Te {pb:T:1.0260} maṃ dārehi saṃpuccha, sāva vārenti sūkaraṃ.
::

::gatha1
‘‘Asantā kira maṃ jammā, tāta tātāti bhāsare;
::

::gathalast
Rakkhasā puttarūpena, te jahanti vayogataṃ.
::

::gatha1
‘‘Assova {pb:M:1.0179} jiṇṇo nibbhogo, khādanā apanīyati;
::

::gathalast
Bālakānaṃ pitā thero, parāgāresu bhikkhati.
::

::gatha1
‘‘Daṇḍova kira me seyyo, yañce puttā anassavā;
::

::gathalast
Caṇḍampi goṇaṃ vāreti, atho caṇḍampi kukkuraṃ.
::

::gatha1
‘‘Andhakāre pure hoti, gambhīre gādhamedhati;
::

::gathalast
Daṇḍassa ānubhāvena, khalitvā patitiṭṭhatī’’ti.
::

Atha {pb:P:1.0177} kho naṃ brāhmaṇamahāsālaṃ puttā gharaṃ netvā nhāpetvā paccekaṃ dussayugena acchādesuṃ. Atha kho so brāhmaṇamahāsālo ekaṃ dussayugaṃ ādāya yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho brāhmaṇamahāsālo bhagavantaṃ etadavoca – ‘‘mayaṃ, bho gotama, brāhmaṇā nāma ācariyassa ācariyadhanaṃ pariyesāma. Paṭiggaṇhatu me bhavaṃ gotamo ācariyadhana’’nti. Paṭiggahesi bhagavā anukampaṃ upādāya. Atha kho so brāhmaṇamahāsālo bhagavantaṃ {pb:V:1.0207} etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 5. Mānatthaddhasuttaṃ

{para:201} 201\. Sāvatthinidānaṃ{pb:T:1.0261}. Tena kho pana samayena mānatthaddho nāma brāhmaṇo sāvatthiyaṃ paṭivasati. So neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti. Tena kho pana samayena bhagavā mahatiyā parisāya parivuto dhammaṃ deseti. Atha kho mānatthaddhassa brāhmaṇassa etadahosi – ‘‘ayaṃ kho samaṇo gotamo mahatiyā parisāya parivuto dhammaṃ deseti. Yaṃnūnāhaṃ yena samaṇo gotamo tenupasaṅkameyyaṃ. Sace maṃ samaṇo gotamo ālapissati, ahampi taṃ ālapissāmi. No ce maṃ samaṇo gotamo ālapissati, ahampi nālapissāmī’’ti. Atha kho mānatthaddho brāhmaṇo yena bhagavā tenupasaṅkami; upasaṅkamitvā tuṇhībhūto ekamantaṃ aṭṭhāsi. Atha kho bhagavā taṃ nālapi. Atha kho mānatthaddho brāhmaṇo – ‘nāyaṃ samaṇo {pb:M:1.0180} gotamo kiñci jānātī’ti tatova puna nivattitukāmo ahosi. Atha {pb:P:1.0178} kho bhagavā mānatthaddhassa brāhmaṇassa cetasā cetoparivitakkamaññāya mānatthaddhaṃ brāhmaṇaṃ gāthāya ajjhabhāsi –

::gatha1
‘‘Na mānaṃ brāhmaṇa sādhu, atthikassīdha brāhmaṇa;
::

::gathalast
Yena atthena āgacchi, tamevamanubrūhaye’’ti.
::

Atha kho mānatthaddho brāhmaṇo – ‘‘cittaṃ me samaṇo gotamo jānātī’’ti tattheva bhagavato pādesu sirasā nipatitvā bhagavato pādāni {pb:T:1.0262} mukhena ca paricumbati pāṇīhi ca parisambāhati, nāmañca sāveti – ‘‘mānatthaddhāhaṃ, bho gotama, mānatthaddhāhaṃ, bho gotamā’’ti. Atha kho sā parisā abbhutacittajātā {note:abbhutacittajātā (sī. syā. kaṃ. pī.), acchariyabbhutacittajātā (ka.)} ahosi – ‘acchariyaṃ vata bho, abbhutaṃ vata bho! Ayañhi mānatthaddho brāhmaṇo neva mātaraṃ abhivādeti, na pitaraṃ abhivādeti, na ācariyaṃ abhivādeti, na jeṭṭhabhātaraṃ abhivādeti; atha ca pana samaṇe gotame evarūpaṃ paramanipaccakāraṃ karotī’ti. Atha kho bhagavā mānatthaddhaṃ brāhmaṇaṃ etadavoca – ‘‘alaṃ, brāhmaṇa{pb:V:1.0208}, uṭṭhehi, sake āsane nisīda. Yato te mayi cittaṃ pasanna’’nti. Atha kho mānatthaddho brāhmaṇo sake āsane nisīditvā bhagavantaṃ gāthāya ajjhabhāsi –

::gatha1
‘‘Kesu na mānaṃ kayirātha, kesu cassa sagāravo;
::

::gathalast
Kyassa apacitā assu, kyassu sādhu supūjitā’’ti.
::

::gatha1
‘‘Mātari pitari cāpi, atho jeṭṭhamhi bhātari;
::

::gatha2
Ācariye catutthamhi,
::

::gatha3
Tesu na mānaṃ kayirātha;
::

::gatha2
Tesu assa sagāravo,
::

::gatha3
Tyassa apacitā assu;
::

::gathalast
Tyassu sādhu supūjitā.
::

::gatha1
‘‘Arahante sītībhūte, katakicce anāsave;
::

::gathalast
Nihacca mānaṃ athaddho, te namasse anuttare’’ti.
::

Evaṃ {pb:M:1.0181} vutte, mānatthaddho brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 6. Paccanīkasuttaṃ

{para:202} 202\. Sāvatthinidānaṃ{pb:T:1.0263}{pb:P:1.0179}. Tena kho pana samayena paccanīkasāto nāma brāhmaṇo sāvatthiyaṃ paṭivasati. Atha kho paccanīkasātassa brāhmaṇassa etadahosi – ‘‘yaṃnūnāhaṃ yena samaṇo gotamo tenupasaṅkameyyaṃ. Yaṃ yadeva samaṇo gotamo bhāsissati taṃ tadevassāhaṃ {note:tadeva sāhaṃ (ka.)} paccanīkāssa’’nti {note:paccanīkassanti (pī.), paccanīkasātanti (ka.)}. Tena kho pana samayena bhagavā abbhokāse caṅkamati. Atha kho paccanīkasāto brāhmaṇo yena bhagavā tenupasaṅkami; upasaṅkamitvā bhagavantaṃ caṅkamantaṃ etadavoca – ‘bhaṇa samaṇadhamma’nti.

::gatha1
‘‘Na {pb:V:1.0209} paccanīkasātena, suvijānaṃ subhāsitaṃ;
::

::gathalast
Upakkiliṭṭhacittena, sārambhabahulena ca.
::

::gatha1
‘‘Yo ca vineyya sārambhaṃ, appasādañca cetaso;
::

::gathalast
Āghātaṃ paṭinissajja, sa ve {note:sace (syā. kaṃ. ka.)} jaññā subhāsita’’nti.
::

Evaṃ vutte, paccanīkasāto brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 7. Navakammikasuttaṃ

{para:203} 203\. Ekaṃ samayaṃ bhagavā kosalesu viharati aññatarasmiṃ vanasaṇḍe{pb:T:1.0264}. Tena kho pana samayena navakammikabhāradvājo brāhmaṇo tasmiṃ vanasaṇḍe kammantaṃ kārāpeti. Addasā kho navakammikabhāradvājo brāhmaṇo bhagavantaṃ aññatarasmiṃ sālarukkhamūle nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvānassa etadahosi – ‘‘ahaṃ kho imasmiṃ vanasaṇḍe kammantaṃ kārāpento ramāmi. Ayaṃ samaṇo gotamo kiṃ kārāpento ramatī’’ti? Atha {pb:M:1.0182} kho navakammikabhāradvājo brāhmaṇo yena bhagavā {pb:P:1.0180} tenupasaṅkami. Upasaṅkamitvā bhagavantaṃ gāthāya ajjhabhāsi –

::gatha1
‘‘Ke nu kammantā karīyanti, bhikkhu sālavane tava;
::

::gathalast
Yadekako araññasmiṃ, ratiṃ vindati gotamo’’ti.
::

::gatha1
‘‘Na me vanasmiṃ karaṇīyamatthi,
::

::gatha2
Ucchinnamūlaṃ me vanaṃ visūkaṃ;
::

::gatha3
Svāhaṃ vane nibbanatho visallo,
::

::gathalast
Eko rame aratiṃ vippahāyā’’ti.
::

Evaṃ {pb:V:1.0210} vutte, navakammikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 8. Kaṭṭhahārasuttaṃ

{para:204} 204\. Ekaṃ samayaṃ bhagavā kosalesu viharati aññatarasmiṃ vanasaṇḍe. Tena kho pana samayena aññatarassa bhāradvājagottassa brāhmaṇassa {pb:T:1.0265} sambahulā antevāsikā kaṭṭhahārakā māṇavakā yena vanasaṇḍo tenupasaṅkamiṃsu; upasaṅkamitvā addasaṃsu bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhāradvājagotto brāhmaṇo tenupasaṅkamiṃsu; upasaṅkamitvā bhāradvājagottaṃ brāhmaṇaṃ etadavocuṃ – ‘‘yagghe, bhavaṃ jāneyyāsi! Asukasmiṃ vanasaṇḍe samaṇo nisinno pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā’’. Atha kho bhāradvājagotto brāhmaṇo tehi māṇavakehi saddhiṃ yena so vanasaṇḍo tenupasaṅkami. Addasā kho bhagavantaṃ tasmiṃ vanasaṇḍe nisinnaṃ pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. Disvāna yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Gambhīrarūpe bahubherave vane,
::

::gatha2
Suññaṃ araññaṃ vijanaṃ vigāhiya;
::

::gatha3
Aniñjamānena {pb:P:1.0181} ṭhitena vaggunā,
::

::gathalast
Sucārurūpaṃ vata bhikkhu jhāyasi.
::

::gatha1
‘‘Na {pb:M:1.0183} yattha gītaṃ napi yattha vāditaṃ,
::

::gatha2
Eko araññe vanavassito muni;
::

::gatha3
Accherarūpaṃ paṭibhāti maṃ idaṃ,
::

::gathalast
Yadekako pītimano vane vase.
::

::gatha1
‘‘Maññāmahaṃ {pb:T:1.0266} lokādhipatisahabyataṃ,
::

::gatha2
Ākaṅkhamāno tidivaṃ anuttaraṃ;
::

::gatha3
Kasmā {pb:V:1.0211} bhavaṃ vijanamaraññamassito,
::

::gathalast
Tapo idha kubbasi brahmapattiyā’’ti.
::

::gatha1
‘‘Yā kāci kaṅkhā abhinandanā vā,
::

::gatha2
Anekadhātūsu puthū sadāsitā;
::

::gatha3
Aññāṇamūlappabhavā pajappitā,
::

::gathalast
Sabbā mayā byantikatā samūlikā.
::

::gatha1
‘‘Svāhaṃ akaṅkho asito anūpayo,
::

::gatha2
Sabbesu dhammesu visuddhadassano;
::

::gatha3
Pappuyya sambodhimanuttaraṃ sivaṃ,
::

::gathalast
Jhāyāmahaṃ brahma raho visārado’’ti.
::

Evaṃ vutte, bhāradvājagotto brāhmaṇo bhagavantaṃ etadavoca – ‘‘abhikkantaṃ, bho gotama abhikkantaṃ, bho gotama…pe… ajjatagge pāṇupetaṃ saraṇaṃ gata’’nti.

#### 9. Mātuposakasuttaṃ

{para:205} 205\. Sāvatthinidānaṃ. Atha kho mātuposako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho mātuposako brāhmaṇo bhagavantaṃ etadavoca – ‘‘ahañhi, bho {pb:T:1.0267} gotama, dhammena bhikkhaṃ pariyesāmi, dhammena bhikkhaṃ pariyesitvā mātāpitaro posemi. Kaccāhaṃ, bho gotama, evaṃkārī kiccakārī homī’’ti? ‘‘Taggha tvaṃ, brāhmaṇa, evaṃkārī kiccakārī hosi. Yo kho, brāhmaṇa, dhammena bhikkhaṃ pariyesati, dhammena bhikkhaṃ {pb:P:1.0182} pariyesitvā mātāpitaro poseti, bahuṃ so puññaṃ pasavatī’’ti.

::gatha1
‘‘Yo {pb:V:1.0212}{pb:M:1.0184} mātaraṃ pitaraṃ vā, macco dhammena posati;
::

::gatha2
Tāya naṃ pāricariyāya, mātāpitūsu paṇḍitā;
::

::gathalast
Idheva naṃ pasaṃsanti, pecca sagge pamodatī’’ti.
::

Evaṃ vutte, mātuposako brāhmaṇo bhagavantaṃ etadavoca – ‘‘abhikkantaṃ bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 10. Bhikkhakasuttaṃ

{para:206} 206\. Sāvatthinidānaṃ. Atha kho bhikkhako brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho bhikkhako brāhmaṇo bhagavantaṃ etadavoca – ‘‘ahampi kho, bho gotama, bhikkhako, bhavampi bhikkhako, idha no kiṃ nānākaraṇa’’nti?

::gatha1
‘‘Na tena bhikkhako hoti, yāvatā bhikkhate pare;
::

::gathalast
Vissaṃ dhammaṃ samādāya, bhikkhu hoti na tāvatā.
::

::gatha1
‘‘Yodha {pb:T:1.0268} puññañca pāpañca, bāhitvā brahmacariyaṃ;
::

::gathalast
Saṅkhāya loke carati, sa ve bhikkhūti vuccatī’’ti.
::

Evaṃ vutte, bhikkhako brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 11. Saṅgāravasuttaṃ

{para:207} 207\. Sāvatthinidānaṃ. Tena kho pana samayena saṅgāravo nāma brāhmaṇo sāvatthiyaṃ paṭivasati udakasuddhiko, udakena parisuddhiṃ pacceti, sāyaṃ pātaṃ udakorohanānuyogamanuyutto viharati. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya {pb:V:1.0213} pāvisi. Sāvatthiyaṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ {pb:P:1.0183} nisinno kho āyasmā ānando bhagavantaṃ etadavoca – ‘‘idha, bhante, saṅgāravo nāma brāhmaṇo sāvatthiyaṃ paṭivasati udakasuddhiko{pb:M:1.0185}, udakena suddhiṃ pacceti, sāyaṃ pātaṃ udakorohanānuyogamanuyutto viharati. Sādhu, bhante, bhagavā yena saṅgāravassa brāhmaṇassa nivesanaṃ tenupasaṅkamatu anukampaṃ upādāyā’’ti. Adhivāsesi bhagavā tuṇhībhāvena.

Atha kho bhagavā pubbaṇhasamayaṃ nivāsetvā pattacīvaramādāya yena saṅgāravassa brāhmaṇassa nivesanaṃ tenupasaṅkami{pb:T:1.0269}; upasaṅkamitvā paññatte āsane nisīdi. Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho saṅgāravaṃ brāhmaṇaṃ bhagavā etadavoca – ‘‘saccaṃ kira tvaṃ, brāhmaṇa, udakasuddhiko, udakena suddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Evaṃ, bho gotama’’. ‘‘Kiṃ pana tvaṃ, brāhmaṇa, atthavasaṃ sampassamāno udakasuddhiko, udakasuddhiṃ paccesi, sāyaṃ pātaṃ udakorohanānuyogamanuyutto viharasī’’ti? ‘‘Idha me, bho gotama {note:idha me bho gotama ahaṃ (pī. ka.)}, yaṃ divā pāpakammaṃ kataṃ hoti, taṃ sāyaṃ nhānena {note:nahānena (sī. syā. kaṃ. pī.)} pavāhemi, yaṃ rattiṃ pāpakammaṃ kataṃ hoti taṃ pātaṃ nhānena pavāhemi. Imaṃ khvāhaṃ, bho gotama, atthavasaṃ sampassamāno udakasuddhiko, udakena suddhiṃ paccemi, sāyaṃ pātaṃ udakorohanānuyogamanuyutto viharāmī’’ti.

::gatha1
‘‘Dhammo rahado brāhmaṇa sīlatittho,
::

::gatha2
Anāvilo sabbhi sataṃ pasattho;
::

::gatha3
Yattha have vedaguno sinātā,
::

::gathalast
Anallagattāva {note:anallīnagattāva (ka.)} taranti pāra’’nti.
::

Evaṃ vutte, saṅgāravo brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama…pe… upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

#### 12. Khomadussasuttaṃ

{para:208} 208\. Evaṃ {pb:T:1.0270}{pb:V:1.0214}{pb:P:1.0184} me sutaṃ – ekaṃ samayaṃ bhagavā sakkesu viharati khomadussaṃ nāmaṃ sakyānaṃ nigamo. Atha kho bhagavā pubbaṇhasamayaṃ nivāsetvā {pb:M:1.0186} pattacīvaramādāya khomadussaṃ nigamaṃ piṇḍāya pāvisi. Tena kho pana samayena khomadussakā brāhmaṇagahapatikā sabhāyaṃ sannipatitā honti kenacideva karaṇīyena, devo ca ekamekaṃ phusāyati. Atha kho bhagavā yena sā sabhā tenupasaṅkami. Addasaṃsu khomadussakā brāhmaṇagahapatikā bhagavantaṃ dūratova āgacchantaṃ. Disvāna etadavocuṃ – ‘‘ke ca muṇḍakā samaṇakā, ke ca sabhādhammaṃ jānissantī’’ti? Atha kho bhagavā khomadussake brāhmaṇagahapatike gāthāya ajjhabhāsi –

::gatha1
‘‘Nesā sabhā yattha na santi santo,
::

::gatha2
Santo na te ye na vadanti dhammaṃ;
::

::gatha3
Rāgañca dosañca pahāya mohaṃ,
::

::gathalast
Dhammaṃ vadantā ca bhavanti santo’’ti.
::

Evaṃ vutte, khomadussakā brāhmaṇagahapatikā bhagavantaṃ etadavocuṃ – ‘‘abhikkantaṃ, bho gotama, abhikkantaṃ, bho gotama; seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti, evamevaṃ bhotā gotamena anekapariyāyena {pb:T:1.0271} dhammo pakāsito. Ete mayaṃ bhavantaṃ gotamaṃ saraṇaṃ gacchāma dhammañca bhikkhusaṅghañca. Upāsake no bhavaṃ gotamo dhāretu ajjatagge pāṇupete saraṇaṃ gate’’ti.

::centre
Upāsakavaggo dutiyo.
::

Tassuddānaṃ –

::gatha1
Kasi udayo devahito, aññataramahāsālaṃ;
::

::gatha2
Mānathaddhaṃ paccanīkaṃ, navakammikakaṭṭhahāraṃ;
::

::gathalast
Mātuposakaṃ bhikkhako, saṅgāravo ca khomadussena dvādasāti.
::

::centre
Brāhmaṇasaṃyuttaṃ samattaṃ.
::

### 8. Vaṅgīsasaṃyuttaṃ

#### 1. Nikkhantasuttaṃ

{para:209} 209\. Evaṃ {pb:T:1.0272}{pb:V:1.0215}{pb:M:1.0187}{pb:P:1.0185} me sutaṃ – ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā vaṅgīso navako hoti acirapabbajito ohiyyako vihārapālo. Atha kho sambahulā itthiyo samalaṅkaritvā yena aggāḷavako ārāmo tenupasaṅkamiṃsu vihārapekkhikāyo. Atha kho āyasmato vaṅgīsassa tā itthiyo disvā anabhirati uppajjati, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti, taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –

::gatha1
‘‘Nikkhantaṃ vata maṃ santaṃ, agārasmānagāriyaṃ;
::

::gathalast
Vitakkā upadhāvanti, pagabbhā kaṇhato ime.
::

::gatha1
‘‘Uggaputtā {pb:T:1.0273} mahissāsā, sikkhitā daḷhadhammino;
::

::gathalast
Samantā parikireyyuṃ, sahassaṃ apalāyinaṃ.
::

::gatha1
‘‘Sacepi etato {note:ettato (sī. pī. ka.), ettakā (syā. kaṃ.)} bhiyyo, āgamissanti itthiyo;
::

::gathalast
Neva maṃ byādhayissanti {note:byāthayissanti (?)}, dhamme samhi patiṭṭhitaṃ.
::

::gatha1
‘‘Sakkhī {pb:V:1.0216}{pb:P:1.0186} hi me sutaṃ etaṃ, buddhassādiccabandhuno;
::

::gathalast
Nibbānagamanaṃ maggaṃ, tattha me nirato mano.
::

::gatha1
‘‘Evañce maṃ viharantaṃ, pāpima upagacchasi;
::

::gathalast
Tathā maccu karissāmi, na me maggampi dakkhasī’’ti.
::

#### 2. Aratisuttaṃ

{para:210} 210\. Ekaṃ {pb:M:1.0188} samayaṃ…pe… āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena āyasmā nigrodhakappo pacchābhattaṃ piṇḍapātapaṭikkanto vihāraṃ pavisati, sāyaṃ vā nikkhamati aparajju vā kāle. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yassa me anabhirati uppannā, rāgo cittaṃ anuddhaṃseti; taṃ kutettha labbhā, yaṃ me paro anabhiratiṃ vinodetvā abhiratiṃ uppādeyya. Yaṃnūnāhaṃ attanāva attano anabhiratiṃ vinodetvā abhiratiṃ uppādeyya’’nti. Atha {pb:T:1.0274} kho āyasmā vaṅgīso attanāva attano anabhiratiṃ vinodetvā abhiratiṃ uppādetvā tāyaṃ velāyaṃ imā gāthāyo abhāsi –

::gatha1
‘‘Aratiñca ratiñca pahāya, sabbaso gehasitañca vitakkaṃ;
::

::gathalast
Vanathaṃ na kareyya kuhiñci, nibbanatho arato sa hi bhikkhu {note:sa bhikkhu (ka.)}.
::

::gatha1
‘‘Yamidha pathaviñca vehāsaṃ, rūpagatañca jagatogadhaṃ;
::

::gathalast
Kiñci parijīyati sabbamaniccaṃ, evaṃ samecca caranti mutattā.
::

::gatha1
‘‘Upadhīsu janā gadhitāse {note:gathitāse (sī.)}, diṭṭhasute paṭighe ca mute ca;
::

::gathalast
Ettha vinodaya chandamanejo, yo ettha na limpati taṃ munimāhu.
::

::gatha1
‘‘Atha {pb:V:1.0217}{pb:P:1.0187} saṭṭhinissitā savitakkā, puthū janatāya adhammā niviṭṭhā;
::

::gathalast
Na ca vaggagatassa kuhiñci, no pana duṭṭhullabhāṇī sa bhikkhu.
::

::gatha1
‘‘Dabbo cirarattasamāhito, akuhako nipako apihālu;
::

::gathalast
Santaṃ {pb:T:1.0275} padaṃ ajjhagamā muni paṭicca, parinibbuto kaṅkhati kāla’’nti.
::

#### 3. Pesalasuttaṃ

{para:211} 211\. Ekaṃ samayaṃ āyasmā vaṅgīso āḷaviyaṃ viharati aggāḷave cetiye āyasmatā nigrodhakappena upajjhāyena saddhiṃ. Tena kho pana samayena {pb:M:1.0189} āyasmā vaṅgīso attano paṭibhānena aññe pesale bhikkhū atimaññati. Atha kho āyasmato vaṅgīsassa etadahosi – ‘‘alābhā vata me, na vata me lābhā; dulladdhaṃ vata me, na vata me suladdhaṃ; yvāhaṃ attano paṭibhānena aññe pesale bhikkhū atimaññāmī’’ti. Atha kho āyasmā vaṅgīso attanāva attano vippaṭisāraṃ uppādetvā tāyaṃ velāyaṃ imā gāthāyo abhāsi –

::gatha1
‘‘Mānaṃ pajahassu gotama, mānapathañca pajahassu;
::

::gathalast
Asesaṃ mānapathasmiṃ, samucchito vippaṭisārīhuvā cirarattaṃ.
::

::gatha1
‘‘Makkhena makkhitā pajā, mānahatā nirayaṃ papatanti;
::

::gathalast
Socanti janā cirarattaṃ, mānahatā nirayaṃ upapannā.
::

::gatha1
‘‘Na {pb:T:1.0276} hi socati bhikkhu kadāci, maggajino sammāpaṭipanno;
::

::gathalast
Kittiñca sukhañca anubhoti, dhammadasoti tamāhu pahitattaṃ.
::

::gatha1
‘‘Tasmā {pb:P:1.0188} akhilodha padhānavā, nīvaraṇāni pahāya visuddho;
::

::gathalast
Mānañca pahāya asesaṃ, vijjāyantakaro samitāvī’’ti.
::

#### 4. Ānandasuttaṃ

{para:212} 212\. Ekaṃ {pb:V:1.0218} samayaṃ āyasmā ānando sāvatthiyaṃ viharati jetavane anāthapiṇḍikassa ārāme. Atha kho āyasmā ānando pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi āyasmatā vaṅgīsena pacchāsamaṇena. Tena kho pana samayena āyasmato vaṅgīsassa anabhirati uppannā hoti, rāgo cittaṃ anuddhaṃseti. Atha kho āyasmā vaṅgīso āyasmantaṃ ānandaṃ gāthāya ajjhabhāsi –

::gatha1
‘‘Kāmarāgena ḍayhāmi, cittaṃ me pariḍayhati;
::

::gathalast
Sādhu nibbāpanaṃ brūhi, anukampāya gotamā’’ti.
::

::gatha1
‘‘Saññāya {pb:T:1.0277} vipariyesā, cittaṃ te pariḍayhati;
::

::gathalast
Nimittaṃ parivajjehi, subhaṃ rāgūpasaṃhitaṃ.
::

::gatha1
‘‘Saṅkhāre parato passa, dukkhato mā ca attato;
::

::gathalast
Nibbāpehi mahārāgaṃ, mā ḍayhittho punappunaṃ.
::

::gatha1
‘‘Asubhāya {pb:M:1.0190} cittaṃ bhāvehi, ekaggaṃ susamāhitaṃ;
::

::gathalast
Sati kāyagatā tyatthu, nibbidābahulo bhava.
::

::gatha1
‘‘Animittañca bhāvehi, mānānusayamujjaha;
::

::gathalast
Tato mānābhisamayā, upasanto carissasī’’ti.
::

#### 5. Subhāsitasuttaṃ

{para:213} 213\. Sāvatthinidānaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Catūhi, bhikkhave, aṅgehi samannāgatā vācā subhāsitā hoti, no dubbhāsitā; anavajjā ca ananuvajjā ca viññūnaṃ. Katamehi catūhi? Idha, bhikkhave, bhikkhu {pb:V:1.0219} subhāsitaṃyeva bhāsati no dubbhāsitaṃ, dhammaṃyeva bhāsati no adhammaṃ, piyaṃyeva {pb:P:1.0189} bhāsati no appiyaṃ, saccaṃyeva bhāsati no alikaṃ. Imehi kho, bhikkhave, catūhi aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūna’’nti. Idamavoca bhagavā, idaṃ vatvāna sugato athāparaṃ etadavoca satthā –

::gatha1
‘‘Subhāsitaṃ {pb:T:1.0278} uttamamāhu santo,
::

::gatha2
Dhammaṃ bhaṇe nādhammaṃ taṃ dutiyaṃ;
::

::gatha3
Piyaṃ bhaṇe nāppiyaṃ taṃ tatiyaṃ,
::

::gathalast
Saccaṃ bhaṇe nālikaṃ taṃ catuttha’’nti.
::

Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –

::gatha1
‘‘Tameva vācaṃ bhāseyya, yāyattānaṃ na tāpaye;
::

::gathalast
Pare ca na vihiṃseyya, sā ve vācā subhāsitā.
::

::gatha1
‘‘Piyavācaṃva bhāseyya, yā vācā paṭinanditā;
::

::gathalast
Yaṃ anādāya pāpāni, paresaṃ bhāsate piyaṃ.
::

::gatha1
‘‘Saccaṃ {pb:M:1.0191} ve amatā vācā, esa dhammo sanantano;
::

::gathalast
Sacce atthe ca dhamme ca, āhu santo patiṭṭhitā.
::

::gatha1
‘‘Yaṃ buddho bhāsate vācaṃ, khemaṃ nibbānapattiyā;
::

::gathalast
Dukkhassantakiriyāya, sā ve vācānamuttamā’’ti.
::

#### 6. Sāriputtasuttaṃ

{para:214} 214\. Ekaṃ {pb:T:1.0279}{pb:V:1.0220} samayaṃ āyasmā sāriputto sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya {note:aneḷagalāya (sī. ka.), anelagaḷāya (syā. kaṃ. pī.)} atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho āyasmā {pb:P:1.0190} sāriputto bhikkhū dhammiyā kathāya sandasseti samādapeti samuttejeti sampahaṃseti poriyā vācāya vissaṭṭhāya anelagalāya atthassa viññāpaniyā. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ āyasmantaṃ sāriputtaṃ sammukhā sāruppāhi gāthāhi abhitthaveyya’’nti.

Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yenāyasmā sāriputto tenañjaliṃ paṇāmetvā āyasmantaṃ sāriputtaṃ etadavoca – ‘‘paṭibhāti maṃ, āvuso sāriputta, paṭibhāti maṃ, āvuso sāriputtā’’ti. ‘‘Paṭibhātu taṃ, āvuso vaṅgīsā’’ti. Atha kho āyasmā vaṅgīso āyasmantaṃ sāriputtaṃ sammukhā sāruppāhi gāthāhi abhitthavi –

::gatha1
‘‘Gambhīrapañño medhāvī, maggāmaggassa kovido;
::

::gathalast
Sāriputto mahāpañño, dhammaṃ deseti bhikkhunaṃ.
::

::gatha1
‘‘Saṃkhittenapi deseti, vitthārenapi bhāsati;
::

::gathalast
Sāḷikāyiva nigghoso, paṭibhānaṃ udīrayi {note:udīriyi (syā. kaṃ.) udīriyati (sāmaññaphalasuttaṭīkānurūpaṃ)}.
::

::gatha1
‘‘Tassa {pb:M:1.0192} taṃ desayantassa, suṇanti madhuraṃ giraṃ;
::

::gatha2
Sarena {pb:T:1.0280} rajanīyena, savanīyena vaggunā;
::

::gathalast
Udaggacittā muditā, sotaṃ odhenti bhikkhavo’’ti.
::

#### 7. Pavāraṇāsuttaṃ

{para:215} 215\. Ekaṃ {pb:V:1.0221} samayaṃ bhagavā sāvatthiyaṃ viharati pubbārāme migāramātupāsāde mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tena kho pana samayena bhagavā tadahuposathe pannarase pavāraṇāya bhikkhusaṅghaparivuto abbhokāse nisinno hoti. Atha kho bhagavā tuṇhībhūtaṃ bhikkhusaṅghaṃ anuviloketvā bhikkhū āmantesi – ‘‘handa dāni, bhikkhave, pavāremi vo. Na ca me kiñci garahatha kāyikaṃ vā vācasikaṃ vā’’ti.

Evaṃ vutte, āyasmā sāriputto uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘na kho mayaṃ, bhante, bhagavato kiñci garahāma kāyikaṃ vā vācasikaṃ vā. Bhagavā hi{pb:P:1.0191}, bhante, anuppannassa maggassa uppādetā, asañjātassa maggassa sañjanetā, anakkhātassa maggassa akkhātā, maggaññū maggavidū maggakovido. Maggānugā ca, bhante, etarahi sāvakā viharanti pacchā samannāgatā; ahañca kho, bhante, bhagavantaṃ pavāremi. Na ca me bhagavā kiñci garahati kāyikaṃ vā vācasikaṃ vā’’ti.

‘‘Na khvāhaṃ te, sāriputta, kiñci garahāmi kāyikaṃ vā vācasikaṃ vā. Paṇḍito tvaṃ, sāriputta, mahāpañño tvaṃ, sāriputta{pb:T:1.0281}, puthupañño tvaṃ, sāriputta, hāsapañño tvaṃ, sāriputta, javanapañño tvaṃ, sāriputta, tikkhapañño tvaṃ, sāriputta, nibbedhikapañño tvaṃ, sāriputta. Seyyathāpi, sāriputta, rañño cakkavattissa jeṭṭhaputto pitarā pavattitaṃ cakkaṃ sammadeva anuppavatteti; evameva kho tvaṃ, sāriputta, mayā anuttaraṃ dhammacakkaṃ pavattitaṃ sammadeva anuppavattesī’’ti.

‘‘No ce kira me, bhante, bhagavā kiñci garahati kāyikaṃ vā vācasikaṃ vā. Imesaṃ pana, bhante, bhagavā pañcannaṃ bhikkhusatānaṃ na kiñci garahati kāyikaṃ vā vācasikaṃ vā’’ti. ‘‘Imesampi khvāhaṃ, sāriputta, pañcannaṃ bhikkhusatānaṃ na {pb:M:1.0193} kiñci garahāmi kāyikaṃ vā vācasikaṃ vā. Imesañhi, sāriputta, pañcannaṃ bhikkhusatānaṃ saṭṭhi bhikkhū tevijjā, saṭṭhi bhikkhū chaḷabhiññā, saṭṭhi bhikkhū ubhatobhāgavimuttā, atha itare paññāvimuttā’’ti.

Atha {pb:V:1.0222} kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –

::gatha1
‘‘Ajja pannarase visuddhiyā, bhikkhū pañcasatā samāgatā;
::

::gathalast
Saṃyojanabandhanacchidā{pb:T:1.0282}, anīghā khīṇapunabbhavā isī.
::

::gatha1
‘‘Cakkavattī {pb:P:1.0192} yathā rājā, amaccaparivārito;
::

::gathalast
Samantā anupariyeti, sāgarantaṃ mahiṃ imaṃ.
::

::gatha1
‘‘Evaṃ vijitasaṅgāmaṃ, satthavāhaṃ anuttaraṃ;
::

::gathalast
Sāvakā payirupāsanti, tevijjā maccuhāyino.
::

::gatha1
‘‘Sabbe bhagavato puttā, palāpettha na vijjati;
::

::gathalast
Taṇhāsallassa hantāraṃ, vande ādiccabandhuna’’nti.
::

#### 8. Parosahassasuttaṃ

{para:216} 216\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme mahatā bhikkhusaṅghena saddhiṃ aḍḍhatelasehi bhikkhusatehi. Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Atha kho āyasmato vaṅgīsassa etadahosi – ‘‘ayaṃ kho bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā samannāharitvā ohitasotā dhammaṃ suṇanti. Yaṃnūnāhaṃ bhagavantaṃ sammukhā sāruppāhi gāthāhi abhitthaveyya’’nti.

Atha {pb:T:1.0283}{pb:V:1.0223}{pb:M:1.0194} kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –

::gatha1
‘‘Parosahassaṃ bhikkhūnaṃ, sugataṃ payirupāsati;
::

::gathalast
Desentaṃ virajaṃ dhammaṃ, nibbānaṃ akutobhayaṃ.
::

::gatha1
‘‘Suṇanti dhammaṃ vimalaṃ, sammāsambuddhadesitaṃ;
::

::gathalast
Sobhati vata sambuddho, bhikkhusaṅghapurakkhato.
::

::gatha1
‘‘Nāganāmosi bhagavā, isīnaṃ isisattamo;
::

::gathalast
Mahāmeghova hutvāna, sāvake abhivassati.
::

::gatha1
‘‘Divāvihārā {pb:P:1.0193} nikkhamma, satthudassanakamyatā {note:satthudassanakāmatā (sī. syā. kaṃ.)};
::

::gathalast
Sāvako te mahāvīra, pāde vandati vaṅgīso’’ti.
::

‘‘Kiṃ nu te, vaṅgīsa, imā gāthāyo pubbe parivitakkitā, udāhu ṭhānasova taṃ paṭibhantī’’ti? ‘Na kho me, bhante, imā gāthāyo pubbe parivitakkitā, atha kho ṭhānasova maṃ paṭibhantī’ti. ‘Tena hi taṃ, vaṅgīsa, bhiyyosomattāya pubbe aparivitakkitā gāthāyo paṭibhantū’ti. ‘Evaṃ, bhante’ti kho āyasmā vaṅgīso bhagavato paṭissutvā bhiyyosomattāya {pb:T:1.0284} bhagavantaṃ pubbe aparivitakkitāhi gāthāhi abhitthavi –

::gatha1
‘‘Ummaggapathaṃ {note:ummaggasataṃ (syā. kaṃ. ka.)} mārassa abhibhuyya, carati pabhijja khilāni;
::

::gathalast
Taṃ passatha bandhapamuñcakaraṃ, asitaṃ bhāgaso pavibhajaṃ.
::

::gatha1
‘‘Oghassa nittharaṇatthaṃ, anekavihitaṃ maggaṃ akkhāsi;
::

::gathalast
Tasmiñce amate akkhāte, dhammaddasā ṭhitā asaṃhīrā.
::

::gatha1
‘‘Pajjotakaro {pb:V:1.0224} ativijjha {note:ativijjha dhammaṃ (sī. syā. kaṃ.)}, sabbaṭṭhitīnaṃ atikkamamaddasa;
::

::gathalast
Ñatvā ca sacchikatvā ca, aggaṃ so desayi dasaddhānaṃ.
::

::gatha1
‘‘Evaṃ {pb:M:1.0195} sudesite dhamme,
::

::gatha2
Ko pamādo vijānataṃ dhammaṃ {note:ko pamādo vijānataṃ (sī. syā. kaṃ.)};
::

::gatha3
Tasmā hi tassa bhagavato sāsane;
::

::gathalast
Appamatto sadā namassamanusikkhe’’ti.
::

#### 9. Koṇḍaññasuttaṃ

{para:217} 217\. Ekaṃ samayaṃ bhagavā rājagahe viharati veḷuvane kalandakanivāpe. Atha kho āyasmā aññāsikoṇḍañño {note:aññākoṇḍañño (sī. syā. kaṃ.)} sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā {pb:T:1.0285} bhagavato pādāni mukhena ca paricumbati, pāṇīhi {pb:P:1.0194} ca parisambāhati, nāmañca sāveti – ‘‘koṇḍaññohaṃ, bhagavā, koṇḍaññohaṃ, sugatā’’ti. Atha kho āyasmato vaṅgīsassa etadahosi – ‘‘ayaṃ kho āyasmā aññāsikoṇḍañño sucirasseva yena bhagavā tenupasaṅkami; upasaṅkamitvā bhagavato pādesu sirasā nipatitvā bhagavato pādāni mukhena ca paricumbati, pāṇīhi ca parisambāhati, nāmañca sāveti – ‘koṇḍaññohaṃ, bhagavā, koṇḍaññohaṃ, sugatā’ti. Yaṃnūnāhaṃ āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthaveyya’’nti.

Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ aññāsikoṇḍaññaṃ bhagavato sammukhā sāruppāhi gāthāhi abhitthavi –

::gatha1
‘‘Buddhānubuddho so thero, koṇḍañño tibbanikkamo;
::

::gathalast
Lābhī sukhavihārānaṃ, vivekānaṃ abhiṇhaso.
::

::gatha1
‘‘Yaṃ {pb:V:1.0225} sāvakena pattabbaṃ, satthusāsanakārinā;
::

::gathalast
Sabbassa taṃ anuppattaṃ, appamattassa sikkhato.
::

::gatha1
‘‘Mahānubhāvo {pb:T:1.0286} tevijjo, cetopariyāyakovido;
::

::gathalast
Koṇḍañño buddhadāyādo {note:buddhasāvako (pī.)}, pāde vandati satthuno’’ti.
::

#### 10. Moggallānasuttaṃ

{para:218} 218\. Ekaṃ {pb:M:1.0196} samayaṃ bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati {note:samanvesati (syā. aṭṭha.)} vippamuttaṃ nirupadhiṃ. Atha kho āyasmato vaṅgīsassa etadahosi – ‘‘ayaṃ kho bhagavā rājagahe viharati isigilipasse kāḷasilāyaṃ mahatā bhikkhusaṅghena saddhiṃ pañcamattehi bhikkhusatehi sabbeheva arahantehi. Tesaṃ sudaṃ āyasmā mahāmoggallāno cetasā cittaṃ samannesati vippamuttaṃ nirupadhiṃ. Yaṃnūnāhaṃ āyasmantaṃ mahāmoggallānaṃ bhagavato sammukhā sāruppāhi gāthāhi abhitthaveyya’’nti.

Atha {pb:P:1.0195} kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso āyasmantaṃ mahāmoggallānaṃ bhagavato sammukhā sāruppāhi gāthāhi abhitthavi –

::gatha1
‘‘Nagassa passe āsīnaṃ, muniṃ dukkhassa pāraguṃ;
::

::gathalast
Sāvakā payirupāsanti, tevijjā maccuhāyino.
::

::gatha1
‘‘Te {pb:T:1.0287} cetasā anupariyeti {note:anupariyesati (sī. syā. kaṃ.)}, moggallāno mahiddhiko;
::

::gathalast
Cittaṃ nesaṃ samannesaṃ {note:samanvesaṃ (syā. aṭṭha.)}, vippamuttaṃ nirūpadhiṃ.
::

::gatha1
‘‘Evaṃ {pb:V:1.0226} sabbaṅgasampannaṃ, muniṃ dukkhassa pāraguṃ;
::

::gathalast
Anekākārasampannaṃ, payirupāsanti gotama’’nti.
::

#### 11. Gaggarāsuttaṃ

{para:219} 219\. Ekaṃ samayaṃ bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati {note:ativirocati (ka.)} vaṇṇena ceva yasasā ca. Atha kho āyasmato vaṅgīsassa etadahosi – ‘‘ayaṃ kho {pb:M:1.0197} bhagavā campāyaṃ viharati gaggarāya pokkharaṇiyā tīre mahatā bhikkhusaṅghena saddhiṃ pañcamattehi bhikkhusatehi sattahi ca upāsakasatehi sattahi ca upāsikāsatehi anekehi ca devatāsahassehi. Tyāssudaṃ bhagavā atirocati vaṇṇena ceva yasasā ca. Yaṃnūnāhaṃ bhagavantaṃ sammukhā sāruppāya gāthāya abhitthaveyya’’nti.

Atha kho āyasmā vaṅgīso uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ, bhagavā, paṭibhāti maṃ, sugatā’’ti. ‘‘Paṭibhātu taṃ, vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāya gāthāya abhitthavi –

::gatha1
‘‘Cando {pb:T:1.0288}{pb:P:1.0196} yathā vigatavalāhake nabhe,
::

::gatha2
Virocati vigatamalova bhāṇumā;
::

::gatha3
Evampi aṅgīrasa tvaṃ mahāmuni,
::

::gathalast
Atirocasi yasasā sabbaloka’’nti.
::

#### 12. Vaṅgīsasuttaṃ

{para:220} 220\. Ekaṃ samayaṃ āyasmā vaṅgīso sāvatthiyaṃ viharati jetavane anāthapiṇḍikassa ārāme{pb:V:1.0227}. Tena kho pana samayena āyasmā vaṅgīso aciraarahattappatto hutvā {note:hoti (sī. syā. kaṃ.)} vimuttisukhaṃ paṭisaṃvedī {note:vimuttisukhapaṭisaṃvedī (sī. pī.)} tāyaṃ velāyaṃ imā gāthāyo abhāsi –

::gatha1
‘‘Kāveyyamattā vicarimha pubbe, gāmā gāmaṃ purā puraṃ;
::

::gathalast
Athaddasāma sambuddhaṃ, saddhā no upapajjatha.
::

::gatha1
‘‘So me dhammamadesesi, khandhāyatanadhātuyo {note:khandhe āyatanāni dhātuyo (syā. kaṃ. pī. ka.)};
::

::gathalast
Tassāhaṃ dhammaṃ sutvāna, pabbajiṃ anagāriyaṃ.
::

::gatha1
‘‘Bahunnaṃ vata atthāya, bodhiṃ ajjhagamā muni;
::

::gathalast
Bhikkhūnaṃ bhikkhunīnañca, ye niyāmagataddasā.
::

::gatha1
‘‘Svāgataṃ {pb:M:1.0198} vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::gatha1
‘‘Pubbenivāsaṃ jānāmi, dibbacakkhuṃ visodhitaṃ;
::

::gathalast
Tevijjo iddhipattomhi, cetopariyāyakovido’’ti.
::

::centre
Vaṅgīsasaṃyuttaṃ samattaṃ.
::

Tassuddānaṃ –

::gatha1
Nikkhantaṃ {pb:T:1.0289} arati ceva, pesalā atimaññanā;
::

::gatha2
Ānandena subhāsitā, sāriputtapavāraṇā;
::

::gatha3
Parosahassaṃ koṇḍañño, moggallānena gaggarā;
::

::gathalast
Vaṅgīsena dvādasāti.
::

### 9. Vanasaṃyuttaṃ

#### 1. Vivekasuttaṃ

{para:221} 221\. Evaṃ {pb:T:1.0290}{pb:V:1.0228}{pb:P:1.0197}{pb:M:1.0199} me sutaṃ – ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi gehanissite. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –

::gatha1
‘‘Vivekakāmosi vanaṃ paviṭṭho,
::

::gatha2
Atha te mano niccharatī bahiddhā;
::

::gatha3
Jano janasmiṃ vinayassu chandaṃ,
::

::gathalast
Tato sukhī hohisi vītarāgo.
::

::gatha1
‘‘Aratiṃ pajahāsi sato, bhavāsi sataṃ taṃ sārayāmase;
::

::gathalast
Pātālarajo hi duttaro, mā taṃ kāmarajo avāhari.
::

::gatha1
‘‘Sakuṇo yathā paṃsukunthito {note:paṃsukuṇṭhito (ka.), paṃsukuṇḍito (sī. syā. kaṃ. pī.)}, vidhunaṃ pātayati sitaṃ rajaṃ;
::

::gathalast
Evaṃ {pb:T:1.0291} bhikkhu padhānavā satimā, vidhunaṃ pātayati sitaṃ raja’’nti.
::

Atha kho so bhikkhu tāya devatāya saṃvejito saṃvegamāpādīti.

#### 2. Upaṭṭhānasuttaṃ

{para:222} 222\. Ekaṃ {pb:V:1.0229} samayaṃ aññataro bhikkhu kosalesu viharati aññatarasmiṃ vanasaṇḍe. Tena {pb:P:1.0198} kho pana samayena so bhikkhu divāvihāragato supati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –

::gatha1
‘‘Uṭṭhehi bhikkhu kiṃ sesi, ko attho supitena {note:supinena (sī.)} te;
::

::gathalast
Āturassa hi kā niddā, sallaviddhassa ruppato.
::

::gatha1
‘‘Yāya {pb:M:1.0200} saddhāya pabbajito {note:yāya saddhāpabbajito (sī. syā. kaṃ.)}, agārasmānagāriyaṃ;
::

::gathalast
Tameva saddhaṃ brūhehi, mā niddāya vasaṃ gamī’’ti.
::

::gatha1
‘‘Aniccā addhuvā kāmā, yesu mandova mucchito;
::

::gathalast
Baddhesu {note:khandhesu (sī.)} muttaṃ asitaṃ, kasmā pabbajitaṃ tape.
::

::gatha1
‘‘Chandarāgassa vinayā, avijjāsamatikkamā;
::

::gathalast
Taṃ ñāṇaṃ paramodānaṃ {note:pariyodātaṃ (sī. pī.), paramodātaṃ (syā. kaṃ.), paramavodānaṃ (sī. aṭṭha.)}, kasmā pabbajitaṃ tape.
::

::gatha1
‘‘Chetvā {pb:T:1.0292} {note:bhetvā (sī. syā. kaṃ. pī.)} avijjaṃ vijjāya, āsavānaṃ parikkhayā;
::

::gathalast
Asokaṃ anupāyāsaṃ, kasmā pabbajitaṃ tape.
::

::gatha1
‘‘Āraddhavīriyaṃ pahitattaṃ, niccaṃ daḷhaparakkamaṃ;
::

::gathalast
Nibbānaṃ abhikaṅkhantaṃ, kasmā pabbajitaṃ tape’’ti.
::

#### 3. Kassapagottasuttaṃ

{para:223} 223\. Ekaṃ samayaṃ āyasmā kassapagotto kosalesu viharati aññatarasmiṃ vanasaṇḍe. Tena {pb:V:1.0230} kho pana samayena āyasmā kassapagotto divāvihāragato aññataraṃ chetaṃ ovadati. Atha kho yā tasmiṃ vanasaṇḍe adhivatthā devatā āyasmantaṃ kassapagottaṃ saṃvejetukāmā yenāyasmā kassapagotto tenupasaṅkami; upasaṅkamitvā āyasmantaṃ kassapagottaṃ gāthāhi ajjhabhāsi –

::gatha1
‘‘Giriduggacaraṃ chetaṃ, appapaññaṃ acetasaṃ;
::

::gathalast
Akāle ovadaṃ bhikkhu, mandova paṭibhāti maṃ.
::

::gatha1
‘‘Suṇāti na vijānāti, āloketi na passati;
::

::gathalast
Dhammasmiṃ bhaññamānasmiṃ, atthaṃ bālo na bujjhati.
::

::gatha1
‘‘Sacepi {pb:P:1.0199} dasa pajjote, dhārayissasi kassapa;
::

::gathalast
Neva dakkhati rūpāni, cakkhu hissa na vijjatī’’ti.
::

Atha kho āyasmā kassapagotto tāya devatāya saṃvejito saṃvegamāpādīti.

#### 4. Sambahulasuttaṃ

{para:224} 224\. Ekaṃ {pb:T:1.0293}{pb:M:1.0201} samayaṃ sambahulā bhikkhū kosalesu viharanti aññatarasmiṃ vanasaṇḍe. Atha kho te bhikkhū vassaṃvuṭṭhā {note:vassaṃvutthā (sī. syā. kaṃ. pī.)} temāsaccayena cārikaṃ pakkamiṃsu. Atha kho yā tasmiṃ vanasaṇḍe adhivatthā devatā te bhikkhū apassantī paridevamānā tāyaṃ velāyaṃ imaṃ gāthaṃ abhāsi –

::gatha1
‘‘Arati viya mejja khāyati,
::

::gatha2
Bahuke disvāna vivitte āsane;
::

::gatha3
Te cittakathā bahussutā,
::

::gathalast
Kome gotamasāvakā gatā’’ti.
::

Evaṃ vutte, aññatarā devatā taṃ devataṃ gāthāya paccabhāsi –

::gatha1
‘‘Māgadhaṃ {pb:V:1.0231} gatā kosalaṃ gatā, ekacciyā pana vajjibhūmiyā;
::

::gathalast
Magā viya asaṅgacārino, aniketā viharanti bhikkhavo’’ti.
::

#### 5. Ānandasuttaṃ

{para:225} 225\. Ekaṃ samayaṃ āyasmā ānando kosalesu viharati aññatarasmiṃ vanasaṇḍe. Tena kho pana samayena āyasmā ānando ativelaṃ gihisaññattibahulo viharati. Atha kho yā tasmiṃ vanasaṇḍe adhivatthā devatā āyasmato ānandassa {pb:T:1.0294} anukampikā atthakāmā āyasmantaṃ ānandaṃ saṃvejetukāmā yenāyasmā ānando tenupasaṅkami; upasaṅkamitvā āyasmantaṃ ānandaṃ gāthāya ajjhabhāsi –

::gatha1
‘‘Rukkhamūlagahanaṃ pasakkiya, nibbānaṃ hadayasmiṃ opiya;
::

::gathalast
Jhā {pb:P:1.0200} gotama mā pamādo {note:mā ca pamādo (sī. pī.)}, kiṃ te biḷibiḷikā karissatī’’ti.
::

Atha kho āyasmā ānando tāya devatāya saṃvejito saṃvegamāpādīti.

#### 6. Anuruddhasuttaṃ

{para:226} 226\. Ekaṃ samayaṃ āyasmā anuruddho kosalesu viharati aññatarasmiṃ vanasaṇḍe. Atha kho aññatarā tāvatiṃsakāyikā devatā jālinī {pb:M:1.0202} nāma āyasmato anuruddhassa purāṇadutiyikā yenāyasmā anuruddho tenupasaṅkami; upasaṅkamitvā āyasmantaṃ anuruddhaṃ gāthāya ajjhabhāsi –

::gatha1
‘‘Tattha cittaṃ paṇidhehi, yattha te vusitaṃ pure;
::

::gatha2
Tāvatiṃsesu devesu, sabbakāmasamiddhisu;
::

::gathalast
Purakkhato parivuto, devakaññāhi sobhasī’’ti.
::

::gatha1
‘‘Duggatā {pb:V:1.0232} devakaññāyo, sakkāyasmiṃ patiṭṭhitā;
::

::gathalast
Te cāpi duggatā sattā, devakaññāhi patthitā’’ti.
::

::gatha1
‘‘Na {pb:T:1.0295} te sukhaṃ pajānanti, ye na passanti nandanaṃ;
::

::gathalast
Āvāsaṃ naradevānaṃ, tidasānaṃ yasassina’’nti.
::

::gatha1
‘‘Na tvaṃ bāle vijānāsi, yathā arahataṃ vaco;
::

::gatha2
Aniccā sabbasaṅkhārā, uppādavayadhammino;
::

::gathalast
Uppajjitvā nirujjhanti, tesaṃ vūpasamo sukho.
::

::gatha1
‘‘Natthi dāni punāvāso, devakāyasmi jālini;
::

::gathalast
Vikkhīṇo jātisaṃsāro, natthi dāni punabbhavo’’ti.
::

#### 7. Nāgadattasuttaṃ

{para:227} 227\. Ekaṃ samayaṃ āyasmā nāgadatto kosalesu viharati aññatarasmiṃ vanasaṇḍe. Tena kho pana samayena āyasmā nāgadatto atikālena gāmaṃ pavisati, atidivā paṭikkamati. Atha kho yā tasmiṃ vanasaṇḍe adhivatthā devatā āyasmato nāgadattassa anukampikā atthakāmā āyasmantaṃ nāgadattaṃ saṃvejetukāmā yenāyasmā nāgadatto tenupasaṅkami; upasaṅkamitvā {pb:P:1.0201} āyasmantaṃ nāgadattaṃ gāthāhi ajjhabhāsi –

::gatha1
‘‘Kāle pavisa nāgadatta, divā ca āgantvā ativelacārī;
::

::gathalast
Saṃsaṭṭho gahaṭṭhehi, samānasukhadukkho.
::

::gatha1
‘‘Bhāyāmi nāgadattaṃ suppagabbhaṃ, kulesu vinibaddhaṃ;
::

::gathalast
Mā heva maccurañño balavato, antakassa vasaṃ upesī’’ti {note:vasameyyāti (sī. pī.), vasamesīti (syā. kaṃ.)}.
::

Atha {pb:M:1.0203} kho āyasmā nāgadatto tāya devatāya saṃvejito saṃvegamāpādīti.

#### 8. Kulagharaṇīsuttaṃ

{para:228} 228\. Ekaṃ {pb:T:1.0296}{pb:V:1.0233} samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu aññatarasmiṃ kule ativelaṃ ajjhogāḷhappatto viharati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yā tasmiṃ kule kulagharaṇī, tassā vaṇṇaṃ abhinimminitvā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –

::gatha1
‘‘Nadītīresu saṇṭhāne, sabhāsu rathiyāsu ca;
::

::gathalast
Janā saṅgamma mantenti, mañca tañca {note:tvañca (ka.)} kimantara’’nti.
::

::gatha1
‘‘Bahūhi saddā paccūhā, khamitabbā tapassinā;
::

::gathalast
Na tena maṅku hotabbaṃ, na hi tena kilissati.
::

::gatha1
‘‘Yo ca saddaparittāsī, vane vātamigo yathā;
::

::gathalast
Lahucittoti taṃ āhu, nāssa sampajjate vata’’nti.
::

#### 9. Vajjiputtasuttaṃ

{para:229} 229\. Ekaṃ samayaṃ aññataro vajjiputtako bhikkhu vesāliyaṃ viharati aññatarasmiṃ vanasaṇḍe. Tena kho pana samayena vesāliyaṃ vajjiputtako sabbaratticāro hoti. Atha {pb:P:1.0202} kho so bhikkhu vesāliyā tūriya-tāḷita-vādita-nigghosasaddaṃ {pb:T:1.0297} sutvā paridevamāno tāyaṃ velāyaṃ imaṃ gāthaṃ abhāsi –

::gatha1
‘‘Ekakā mayaṃ araññe viharāma,
::

::gatha2
Apaviddhaṃva {note:apaviṭṭhaṃva (syā. kaṃ.)} vanasmiṃ dārukaṃ;
::

::gatha3
Etādisikāya rattiyā,
::

::gathalast
Ko su nāmamhehi {note:nāma amhehi (sī. pī.)} pāpiyo’’ti.
::

Atha {pb:V:1.0234} kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –

::gatha1
‘‘Ekakova {pb:M:1.0204} tvaṃ araññe viharasi, apaviddhaṃva vanasmiṃ dārukaṃ;
::

::gathalast
Tassa te bahukā pihayanti, nerayikā viya saggagāmina’’nti.
::

Atha kho so bhikkhu tāya devatāya saṃvejito saṃvegamāpādīti.

#### 10. Sajjhāyasuttaṃ

{para:230} 230\. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu yaṃ sudaṃ pubbe ativelaṃ sajjhāyabahulo viharati so aparena samayena appossukko tuṇhībhūto saṅkasāyati. Atha kho yā tasmiṃ vanasaṇḍe adhivatthā devatā tassa bhikkhuno dhammaṃ asuṇantī yena so bhikkhu tenupasaṅkami; upasaṅkamitvā taṃ {pb:T:1.0298} bhikkhuṃ gāthāya ajjhabhāsi –

::gatha1
‘‘Kasmā tuvaṃ dhammapadāni bhikkhu, nādhīyasi bhikkhūhi saṃvasanto;
::

::gathalast
Sutvāna dhammaṃ labhatippasādaṃ, diṭṭheva dhamme labhatippasaṃsa’’nti.
::

::gatha1
‘‘Ahu pure dhammapadesu chando, yāva virāgena samāgamimha;
::

::gatha2
Yato {pb:P:1.0203} virāgena samāgamimha, yaṃ kiñci diṭṭhaṃva sutaṃ mutaṃ vā;
::

::gathalast
Aññāya nikkhepanamāhu santo’’ti.
::

#### 11. Akusalavitakkasuttaṃ

{para:231} 231\. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu divāvihāragato pāpake akusale vitakke vitakketi, seyyathidaṃ {pb:V:1.0235} – kāmavitakkaṃ, byāpādavitakkaṃ, vihiṃsāvitakkaṃ. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena so bhikkhu tenupasaṅkami; upasaṅkamitvā taṃ bhikkhuṃ gāthāhi ajjhabhāsi –

::gatha1
‘‘Ayoniso {pb:T:1.0299} manasikārā, so vitakkehi khajjasi;
::

::gathalast
Ayoniso {note:ayoniṃ (pī. ka.)} paṭinissajja, yoniso anucintaya.
::

::gatha1
‘‘Satthāraṃ {pb:M:1.0205} dhammamārabbha, saṅghaṃ sīlāni attano;
::

::gatha2
Adhigacchasi pāmojjaṃ, pītisukhamasaṃsayaṃ;
::

::gathalast
Tato pāmojjabahulo, dukkhassantaṃ karissasī’’ti.
::

Atha kho so bhikkhu tāya devatāya saṃvejito saṃvegamāpādīti.

#### 12. Majjhanhikasuttaṃ

{para:232} 232\. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Atha kho tasmiṃ vanasaṇḍe adhivatthā devatā yena so bhikkhu tenupasaṅkami; upasaṅkamitvā tassa bhikkhuno santike imaṃ gāthaṃ abhāsi –

::gatha1
‘‘Ṭhite majjhanhike kāle, sannisīvesu {note:sannisinnesu (syā. kaṃ. pī.)} pakkhisu;
::

::gathalast
Saṇateva brahāraññaṃ, taṃ bhayaṃ paṭibhāti maṃ.
::

::gatha1
‘‘Ṭhite majjhanhike kāle, sannisīvesu pakkhisu;
::

::gathalast
Saṇateva brahāraññaṃ, sā rati paṭibhāti ma’’nti.
::

#### 13. Pākatindriyasuttaṃ

{para:233} 233\. Ekaṃ samayaṃ sambahulā bhikkhū kosalesu viharanti aññatarasmiṃ vanasaṇḍe uddhatā unnaḷā capalā mukharā vikiṇṇavācā {pb:P:1.0204} muṭṭhassatino asampajānā asamāhitā vibbhantacittā {pb:V:1.0236} pākatindriyā. Atha {pb:T:1.0300} kho yā tasmiṃ vanasaṇḍe adhivatthā devatā tesaṃ bhikkhūnaṃ anukampikā atthakāmā te bhikkhū saṃvejetukāmā yena te bhikkhū tenupasaṅkami; upasaṅkamitvā te bhikkhū gāthāhi ajjhabhāsi –

::gatha1
‘‘Sukhajīvino pure āsuṃ, bhikkhū gotamasāvakā;
::

::gatha2
Anicchā piṇḍamesanā, anicchā sayanāsanaṃ;
::

::gathalast
Loke aniccataṃ ñatvā, dukkhassantaṃ akaṃsu te.
::

::gatha1
‘‘Dupposaṃ katvā attānaṃ, gāme gāmaṇikā viya;
::

::gathalast
Bhutvā bhutvā nipajjanti, parāgāresu mucchitā.
::

::gatha1
‘‘Saṅghassa {pb:M:1.0206} añjaliṃ katvā, idhekacce vadāmahaṃ;
::

::gathalast
Apaviddhā {note:apaviṭṭhā (syā. kaṃ.)} anāthā te, yathā petā tatheva te.
::

::gatha1
‘‘Ye kho pamattā viharanti, te me sandhāya bhāsitaṃ;
::

::gathalast
Ye appamattā viharanti, namo tesaṃ karomaha’’nti.
::

Atha kho te bhikkhū tāya devatāya saṃvejitā saṃvegamāpādunti.

#### 14. Gandhatthenasuttaṃ

{para:234} 234\. Ekaṃ samayaṃ aññataro bhikkhu kosalesu viharati aññatarasmiṃ vanasaṇḍe. Tena kho pana samayena so bhikkhu pacchābhattaṃ piṇḍapātapaṭikkanto pokkharaṇiṃ ogāhetvā padumaṃ upasiṅghati. Atha kho yā tasmiṃ vanasaṇḍe adhivatthā devatā tassa bhikkhuno anukampikā atthakāmā taṃ bhikkhuṃ saṃvejetukāmā yena {pb:T:1.0301} so bhikkhu tenupasaṅkami; upasaṅkamitvā taṃ bhikkhuṃ gāthāya ajjhabhāsi –

::gatha1
‘‘Yametaṃ vārijaṃ pupphaṃ, adinnaṃ upasiṅghasi;
::

::gathalast
Ekaṅgametaṃ theyyānaṃ, gandhatthenosi mārisā’’ti.
::

::gatha1
‘‘Na {pb:V:1.0237} harāmi na bhañjāmi, ārā siṅghāmi vārijaṃ;
::

::gathalast
Atha kena nu vaṇṇena, gandhatthenoti vuccati.
::

::gatha1
‘‘Yvāyaṃ bhisāni khanati, puṇḍarīkāni bhañjati;
::

::gathalast
Evaṃ ākiṇṇakammanto, kasmā eso na vuccatī’’ti.
::

::gatha1
‘‘Ākiṇṇaluddo {pb:P:1.0205} puriso, dhāticelaṃva makkhito;
::

::gathalast
Tasmiṃ me vacanaṃ natthi, tvañcārahāmi vattave.
::

::gatha1
‘‘Anaṅgaṇassa posassa, niccaṃ sucigavesino;
::

::gathalast
Vālaggamattaṃ pāpassa, abbhāmattaṃva khāyatī’’ti.
::

::gatha1
‘‘Addhā maṃ yakkha jānāsi, atho me anukampasi;
::

::gathalast
Punapi yakkha vajjāsi, yadā passasi edisa’’nti.
::

::gatha1
‘‘Neva {pb:M:1.0207} taṃ upajīvāma, napi te bhatakāmhase;
::

::gathalast
Tvameva bhikkhu jāneyya, yena gaccheyya suggati’’nti.
::

Atha kho so bhikkhu tāya devatāya saṃvejito saṃvegamāpādīti.

::centre
Vanasaṃyuttaṃ samattaṃ.
::

Tassuddānaṃ –

::gatha1
Vivekaṃ {pb:T:1.0302} upaṭṭhānañca, kassapagottena sambahulā;
::

::gathalast
Ānando anuruddho ca, nāgadattañca kulagharaṇī.
::

::gatha1
Vajjiputto ca vesālī, sajjhāyena ayoniso;
::

::gathalast
Majjhanhikālamhi pākatindriya, padumapupphena cuddasa bhaveti.
::

### 10. Yakkhasaṃyuttaṃ

#### 1. Indakasuttaṃ

{para:235} 235\. Evaṃ {pb:T:1.0303}{pb:V:1.0238}{pb:M:1.0208} me sutaṃ – ekaṃ {pb:P:1.0206} samayaṃ bhagavā rājagahe viharati indakūṭe pabbate, indakassa yakkhassa bhavane. Atha kho indako yakkho yena bhagavā tenupasaṅkami; upasaṅkamitvā bhagavantaṃ gāthāya ajjhabhāsi –

::gatha1
‘‘Rūpaṃ na jīvanti vadanti buddhā, kathaṃ nvayaṃ vindatimaṃ sarīraṃ;
::

::gathalast
Kutassa aṭṭhīyakapiṇḍameti, kathaṃ nvayaṃ sajjati gabbharasmi’’nti.
::

::gatha1
‘‘Paṭhamaṃ kalalaṃ hoti, kalalā hoti abbudaṃ;
::

::gatha2
Abbudā jāyate pesi, pesi nibbattatī ghano;
::

::gathalast
Ghanā pasākhā jāyanti, kesā lomā nakhāpi ca.
::

::gatha1
‘‘Yañcassa bhuñjatī mātā, annaṃ pānañca bhojanaṃ;
::

::gathalast
Tena so tattha yāpeti, mātukucchigato naro’’ti.
::

#### 2. Sakkanāmasuttaṃ

{para:236} 236\. Ekaṃ samayaṃ bhagavā rājagahe viharati gijjhakūṭe pabbate. Atha kho sakkanāmako yakkho yena bhagavā tenupasaṅkami; upasaṅkamitvā {pb:T:1.0304} bhagavantaṃ gāthāya ajjhabhāsi –

::gatha1
‘‘Sabbaganthappahīnassa{pb:V:1.0239}, vippamuttassa te sato;
::

::gathalast
Samaṇassa na taṃ sādhu, yadaññamanusāsasī’’ti {note:yadaññamanusāsatīti (sī. syā. kaṃ. pī.)}.
::

::gatha1
‘‘Yena kenaci vaṇṇena, saṃvāso sakka jāyati;
::

::gathalast
Na taṃ arahati sappañño, manasā anukampituṃ.
::

::gatha1
‘‘Manasā ce pasannena, yadaññamanusāsati;
::

::gathalast
Na tena hoti saṃyutto, yānukampā {note:sānukampā (sī. pī.)} anuddayā’’ti.
::

#### 3. Sūcilomasuttaṃ

{para:237} 237\. Ekaṃ {pb:P:1.0207} samayaṃ bhagavā gayāyaṃ viharati ṭaṅkitamañce sūcilomassa yakkhassa bhavane. Tena kho pana samayena kharo ca yakkho sūcilomo {pb:M:1.0209} ca yakkho bhagavato avidūre atikkamanti. Atha kho kharo yakkho sūcilomaṃ yakkhaṃ etadavoca – ‘‘eso samaṇo’’ti! ‘‘Neso samaṇo, samaṇako eso’’. ‘‘Yāva jānāmi yadi vā so samaṇo yadi vā pana so samaṇako’’ti.

Atha kho sūcilomo yakkho yena bhagavā tenupasaṅkami; upasaṅkamitvā bhagavato kāyaṃ upanāmesi. Atha kho bhagavā kāyaṃ apanāmesi. Atha kho sūcilomo yakkho bhagavantaṃ etadavoca – ‘‘bhāyasi maṃ samaṇā’’ti? ‘‘Na khvāhaṃ taṃ, āvuso, bhāyāmi; api ca te samphasso pāpako’’ti. ‘‘Pañhaṃ taṃ, samaṇa pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu {pb:T:1.0305} vā gahetvā pāragaṅgāya {note:pāraṃ gaṅgāya (ka.)} khipissāmī’’ti. ‘‘Na khvāhaṃ taṃ, āvuso, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yo me cittaṃ vā khipeyya hadayaṃ vā phāleyya pādesu vā gahetvā pāragaṅgāya khipeyya; api ca tvaṃ, āvuso, puccha yadā kaṅkhasī’’ti. Atha kho sūcilomo yakkho bhagavantaṃ gāthāya ajjhabhāsi – ( ) {note:(atha kho sūcilomo yakkho bhagavantaṃ gāthāya ajjhabhāsi.) (sī.)}

::gatha1
‘‘Rāgo {pb:V:1.0240} ca doso ca kutonidānā,
::

::gatha2
Aratī ratī lomahaṃso kutojā;
::

::gatha3
Kuto samuṭṭhāya manovitakkā,
::

::gathalast
Kumārakā dhaṅkamivossajantī’’ti.
::

::gatha1
‘‘Rāgo ca doso ca itonidānā,
::

::gatha2
Aratī ratī lomahaṃso itojā;
::

::gatha3
Ito samuṭṭhāya manovitakkā,
::

::gathalast
Kumārakā dhaṅkamivossajanti.
::

::gatha1
‘‘Snehajā attasambhūtā, nigrodhasseva khandhajā;
::

::gathalast
Puthū visattā kāmesu, māluvāva vitatā {note:vitthatā (syā. kaṃ.)} vane.
::

::gatha1
‘‘Ye {pb:M:1.0210}{pb:P:1.0208} naṃ pajānanti yatonidānaṃ,
::

::gatha2
Te naṃ vinodenti suṇohi yakkha;
::

::gatha3
Te duttaraṃ oghamimaṃ taranti,
::

::gathalast
Atiṇṇapubbaṃ apunabbhavāyā’’ti.
::

#### 4. Maṇibhaddasuttaṃ

{para:238} 238\. Ekaṃ {pb:T:1.0306} samayaṃ bhagavā magadhesu viharati maṇimālike cetiye maṇibhaddassa yakkhassa bhavane. Atha kho maṇibhaddo yakkho yena bhagavā tenupasaṅkami; upasaṅkamitvā bhagavato santike imaṃ gāthaṃ abhāsi –

::gatha1
‘‘Satīmato {pb:V:1.0241} sadā bhaddaṃ, satimā sukhamedhati;
::

::gathalast
Satīmato suve seyyo, verā ca parimuccatī’’ti.
::

::gatha1
‘‘Satīmato sadā bhaddaṃ, satimā sukhamedhati;
::

::gathalast
Satīmato suve seyyo, verā na parimuccati.
::

::gatha1
‘‘Yassa sabbamahorattaṃ {note:rattiṃ (syā. kaṃ. ka.)}, ahiṃsāya rato mano;
::

::gathalast
Mettaṃ so sabbabhūtesu, veraṃ tassa na kenacī’’ti.
::

#### 5. Sānusuttaṃ

{para:239} 239\. Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena kho pana samayena aññatarissā upāsikāya sānu nāma putto yakkhena gahito hoti. Atha kho sā upāsikā paridevamānā tāyaṃ velāyaṃ imā gāthāyo abhāsi –

::gatha1
‘‘Cātuddasiṃ {pb:T:1.0307} pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::gatha1
‘‘Uposathaṃ upavasanti, brahmacariyaṃ caranti ye;
::

::gatha2
Na tehi yakkhā kīḷanti, iti me arahataṃ sutaṃ;
::

::gathalast
Sā dāni ajja passāmi, yakkhā kīḷanti sānunā’’ti.
::

::gatha1
‘‘Cātuddasiṃ {pb:M:1.0211} pañcadasiṃ, yā ca pakkhassa aṭṭhamī;
::

::gatha2
Pāṭihāriyapakkhañca, aṭṭhaṅgasusamāgataṃ;
::

::gathalast
Uposathaṃ {pb:P:1.0209} upavasanti, brahmacariyaṃ caranti ye.
::

::gatha1
‘‘Na tehi yakkhā kīḷanti, sāhu te arahataṃ sutaṃ;
::

::gatha2
Sānuṃ pabuddhaṃ vajjāsi, yakkhānaṃ vacanaṃ idaṃ;
::

::gathalast
Mākāsi pāpakaṃ kammaṃ, āvi vā yadi vā raho.
::

::gatha1
‘‘Sace {pb:V:1.0242} ca {note:saceva (syā. kaṃ. pī. ka.), yañceva (sī.)} pāpakaṃ kammaṃ, karissasi karosi vā;
::

::gathalast
Na te dukkhā pamutyatthi, uppaccāpi palāyato’’ti.
::

::gatha1
‘‘Mataṃ vā amma rodanti, yo vā jīvaṃ na dissati;
::

::gathalast
Jīvantaṃ amma passantī, kasmā maṃ amma rodasī’’ti.
::

::gatha1
‘‘Mataṃ vā putta rodanti, yo vā jīvaṃ na dissati;
::

::gatha2
Yo ca kāme cajitvāna, punarāgacchate idha;
::

::gathalast
Taṃ vāpi putta rodanti, puna jīvaṃ mato hi so.
::

::gatha1
‘‘Kukkuḷā ubbhato tāta, kukkuḷaṃ {note:kukkuḷe (sī.)} patitumicchasi;
::

::gathalast
Narakā ubbhato tāta, narakaṃ patitumicchasi.
::

::gatha1
‘‘Abhidhāvatha {pb:T:1.0308} bhaddante, kassa ujjhāpayāmase;
::

::gathalast
Ādittā nīhataṃ {note:nibbhataṃ (syā. kaṃ. ka.), nibhataṃ (pī. ka.)} bhaṇḍaṃ, puna ḍayhitumicchasī’’ti.
::

#### 6. Piyaṅkarasuttaṃ

{para:240} 240\. Ekaṃ samayaṃ āyasmā anuruddho sāvatthiyaṃ viharati jetavane anāthapiṇḍikassa ārāme. Tena kho pana samayena āyasmā anuruddho rattiyā paccūsasamayaṃ paccuṭṭhāya dhammapadāni bhāsati. Atha kho piyaṅkaramātā yakkhinī puttakaṃ evaṃ tosesi –

::gatha1
‘‘Mā saddaṃ kari piyaṅkara, bhikkhu dhammapadāni bhāsati;
::

::gathalast
Api {note:api (sī.)} ca dhammapadaṃ vijāniya, paṭipajjema hitāya no siyā.
::

::gatha1
‘‘Pāṇesu ca saṃyamāmase, sampajānamusā na bhaṇāmase;
::

::gathalast
Sikkhema susīlyamattano {note:susīlamattano (sī. ka.)}, api muccema pisācayoniyā’’ti.
::

#### 7. Punabbasusuttaṃ

{para:241} 241\. Ekaṃ {pb:V:1.0243}{pb:M:1.0212} samayaṃ bhagavā sāvatthiyaṃ viharati jetavane anāthapiṇḍikassa ārāme. Tena {pb:P:1.0210} kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Te ca bhikkhū aṭṭhiṃ katvā manasi katvā sabbacetasā {pb:T:1.0309} samannāharitvā ohitasotā dhammaṃ suṇanti. Atha kho punabbasumātā yakkhinī puttake evaṃ tosesi –

::gatha1
‘‘Tuṇhī uttarike hohi, tuṇhī hohi punabbasu;
::

::gathalast
Yāvāhaṃ buddhaseṭṭhassa, dhammaṃ sossāmi satthuno.
::

::gatha1
‘‘Nibbānaṃ bhagavā āha, sabbaganthappamocanaṃ;
::

::gathalast
Ativelā ca me hoti, asmiṃ dhamme piyāyanā.
::

::gatha1
‘‘Piyo loke sako putto, piyo loke sako pati;
::

::gathalast
Tato piyatarā mayhaṃ, assa dhammassa magganā.
::

::gatha1
‘‘Na hi putto pati vāpi, piyo dukkhā pamocaye;
::

::gathalast
Yathā saddhammassavanaṃ, dukkhā moceti pāṇinaṃ.
::

::gatha1
‘‘Loke dukkhaparetasmiṃ, jarāmaraṇasaṃyute;
::

::gatha2
Jarāmaraṇamokkhāya, yaṃ dhammaṃ abhisambudhaṃ;
::

::gathalast
Taṃ dhammaṃ sotumicchāmi, tuṇhī hohi punabbasū’’ti.
::

::gatha1
‘‘Ammā na byāharissāmi, tuṇhībhūtāyamuttarā;
::

::gatha2
Dhammameva nisāmehi, saddhammassavanaṃ sukhaṃ;
::

::gathalast
Saddhammassa anaññāya, ammā dukkhaṃ carāmase.
::

::gatha1
‘‘Esa {pb:V:1.0244} devamanussānaṃ, sammūḷhānaṃ pabhaṅkaro;
::

::gathalast
Buddho antimasārīro, dhammaṃ deseti cakkhumā’’ti.
::

::gatha1
‘‘Sādhu kho paṇḍito nāma, putto jāto uresayo;
::

::gathalast
Putto me buddhaseṭṭhassa, dhammaṃ suddhaṃ piyāyati.
::

::gatha1
‘‘Punabbasu {pb:T:1.0310} sukhī hohi, ajjāhamhi samuggatā;
::

::gathalast
Diṭṭhāni ariyasaccāni, uttarāpi suṇātu me’’ti.
::

#### 8. Sudattasuttaṃ

{para:242} 242\. Ekaṃ {pb:M:1.0213} samayaṃ bhagavā rājagahe viharati sītavane. Tena kho pana samayena anāthapiṇḍiko gahapati rājagahaṃ anuppatto hoti kenacideva karaṇīyena. Assosi kho anāthapiṇḍiko gahapati – ‘‘buddho kira loke uppanno’’ti. Tāvadeva ca pana bhagavantaṃ dassanāya upasaṅkamitukāmo hoti. Athassa {pb:P:1.0211} anāthapiṇḍikassa gahapatissa etadahosi – ‘‘akālo kho ajja bhagavantaṃ dassanāya upasaṅkamituṃ. Sve dānāhaṃ kālena bhagavantaṃ dassanāya gamissāmī’’ti buddhagatāya satiyā nipajji. Rattiyā sudaṃ tikkhattuṃ vuṭṭhāsi pabhātanti maññamāno. Atha kho anāthapiṇḍiko gahapati yena sivathikadvāraṃ {note:sīvathikadvāraṃ (sī. syā. kaṃ. pī.)} tenupasaṅkami. Amanussā dvāraṃ vivariṃsu. Atha kho anāthapiṇḍikassa gahapatissa nagaramhā nikkhamantassa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Atha kho sivako {note:sīvako (sī. pī.)} yakkho antarahito saddamanussāvesi –

::gatha1
‘‘Sataṃ hatthī sataṃ assā, sataṃ assatarīrathā;
::

::gatha2
Sataṃ kaññāsahassāni, āmukkamaṇikuṇḍalā;
::

::gathalast
Ekassa padavītihārassa, kalaṃ nāgghanti soḷasiṃ.
::

::gatha1
‘‘Abhikkama {pb:T:1.0311} gahapati, abhikkama gahapati;
::

::gathalast
Abhikkamanaṃ te seyyo, no paṭikkamana’’nti.
::

Atha {pb:V:1.0245} kho anāthapiṇḍikassa gahapatissa andhakāro antaradhāyi, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Dutiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Dutiyampi kho sivako yakkho antarahito saddamanussāvesi –

::gatha1
‘‘Sataṃ {pb:M:1.0214} hatthī sataṃ assā…pe…
::

::gathalast
Kalaṃ nāgghanti soḷasiṃ.
::

::gatha1
‘‘Abhikkama gahapati, abhikkama gahapati;
::

::gathalast
Abhikkamanaṃ te seyyo, no paṭikkamana’’nti.
::

Atha {pb:T:1.0312} kho anāthapiṇḍikassa gahapatissa andhakāro antaradhāyi{pb:P:1.0212}, āloko pāturahosi, yaṃ ahosi bhayaṃ chambhitattaṃ lomahaṃso, so paṭippassambhi. Tatiyampi kho anāthapiṇḍikassa gahapatissa āloko antaradhāyi, andhakāro pāturahosi, bhayaṃ chambhitattaṃ lomahaṃso udapādi, tatova puna nivattitukāmo ahosi. Tatiyampi kho sivako yakkho antarahito saddamanussāvesi –

::gatha1
‘‘Sataṃ hatthī sataṃ assā…pe…
::

::gathalast
Kalaṃ nāgghanti soḷasiṃ.
::

::gatha1
‘‘Abhikkama gahapati, abhikkama gahapati;
::

::gathalast
Abhikkamanaṃ te seyyo, no paṭikkamana’’nti.
::

Atha kho anāthapiṇḍikassa gahapatissa andhakāro antaradhāyi, āloko pāturahosi, yaṃ {pb:V:1.0246} ahosi bhayaṃ chambhitattaṃ lomahaṃso, so paṭippassambhi. Atha kho anāthapiṇḍiko gahapati yena sītavanaṃ yena bhagavā tenupasaṅkami.

Tena kho pana samayena bhagavā rattiyā paccūsasamayaṃ paccuṭṭhāya abbhokāse caṅkamati. Addasā kho bhagavā anāthapiṇḍikaṃ gahapatiṃ dūratova āgacchantaṃ. Disvāna caṅkamā orohitvā paññatte āsane nisīdi. Nisajja kho bhagavā anāthapiṇḍikaṃ gahapatiṃ etadavoca – ‘‘ehi sudattā’’ti. Atha kho anāthapiṇḍiko gahapati, nāmena maṃ bhagavā ālapatīti, haṭṭho udaggo tattheva bhagavato pādesu sirasā nipatitvā bhagavantaṃ etadavoca – ‘‘kacci, bhante, bhagavā sukhamasayitthā’’ti?

::gatha1
‘‘Sabbadā ve sukhaṃ seti, brāhmaṇo parinibbuto;
::

::gathalast
Yo na limpati kāmesu, sītibhūto nirūpadhi.
::

::gatha1
‘‘Sabbā āsattiyo chetvā, vineyya hadaye daraṃ;
::

::gathalast
Upasanto sukhaṃ seti, santiṃ pappuyya cetasā’’ti {note:cetasoti (sī.)}.
::

#### 9. Paṭhamasukkāsuttaṃ

{para:243} 243\. Ekaṃ {pb:M:1.0215} samayaṃ bhagavā rājagahe viharati veḷuvane kalandakanivāpe. Tena kho pana samayena sukkā bhikkhunī mahatiyā parisāya parivutā dhammaṃ deseti. Atha kho sukkāya bhikkhuniyā abhippasanno yakkho rājagahe rathikāya {pb:T:1.0313} rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imā gāthāyo abhāsi –

::gatha1
‘‘Kiṃ me katā rājagahe manussā, madhupītāva seyare;
::

::gathalast
Ye sukkaṃ na payirupāsanti, desentiṃ amataṃ padaṃ.
::

::gatha1
‘‘Tañca pana appaṭivānīyaṃ, asecanakamojavaṃ;
::

::gathalast
Pivanti maññe sappaññā, valāhakamiva panthagū’’ti {note:valāhakamivaddhagūti (sī.)}.
::

#### 10. Dutiyasukkāsuttaṃ

{para:244} 244\. Ekaṃ {pb:V:1.0247} samayaṃ bhagavā rājagahe viharati veḷuvane kalandakanivāpe. Tena {pb:P:1.0213} kho pana samayena aññataro upāsako sukkāya bhikkhuniyā bhojanaṃ adāsi. Atha kho sukkāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –

::gatha1
‘‘Puññaṃ vata pasavi bahuṃ, sappañño vatāyaṃ upāsako;
::

::gathalast
Yo sukkāya adāsi bhojanaṃ, sabbaganthehi vippamuttiyā’’ti {note:vippamuttāyāti (syā. kaṃ.)}.
::

#### 11. Cīrāsuttaṃ

{para:245} 245\. Evaṃ me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena aññataro upāsako cīrāya {note:cirāya (ka.)} bhikkhuniyā cīvaraṃ adāsi. Atha {pb:T:1.0314} kho cīrāya bhikkhuniyā abhippasanno yakkho rājagahe rathikāya rathikaṃ siṅghāṭakena siṅghāṭakaṃ upasaṅkamitvā tāyaṃ velāyaṃ imaṃ gāthaṃ abhāsi –

::gatha1
‘‘Puññaṃ {pb:M:1.0216} vata pasavi bahuṃ, sappañño vatāyaṃ upāsako;
::

::gathalast
Yo cīrāya adāsi cīvaraṃ, sabbayogehi vippamuttiyā’’ti {note:vippamuttāyāti (syā. kaṃ.)}.
::

#### 12. Āḷavakasuttaṃ

{para:246} 246\. Evaṃ me sutaṃ – ekaṃ samayaṃ bhagavā āḷaviyaṃ viharati āḷavakassa yakkhassa bhavane. Atha kho āḷavako yakkho yena bhagavā tenupasaṅkami; upasaṅkamitvā bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Dutiyampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Tatiyampi {pb:P:1.0214} kho āḷavako yakkho bhagavantaṃ etadavoca {pb:V:1.0248} – ‘‘nikkhama, samaṇā’’ti. ‘‘Sādhāvuso’’ti bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi. Catutthampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Na khvāhaṃ taṃ, āvuso, nikkhamissāmi. Yaṃ te karaṇīyaṃ taṃ karohī’’ti. ‘‘Pañhaṃ taṃ, samaṇa, pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmī’’ti. ‘‘Na khvāhaṃ taṃ, āvuso, passāmi sadevake loke samārake {pb:T:1.0315} sabrahmake sassamaṇabrāhmaṇiyā pajāya sadevamanussāya, ye me cittaṃ vā khipeyya hadayaṃ vā phāleyya, pādesu vā gahetvā pāragaṅgāya khipeyya. Api ca tvaṃ, āvuso, puccha yadā kaṅkhasī’’ti {note:(atha kho āḷavako yakkho bhagavantaṃ gāthāya ajjhabhāsi.) (sī.)}.

::gatha1
‘‘Kiṃsūdha vittaṃ purisassa seṭṭhaṃ, kiṃsu suciṇṇaṃ sukhamāvahāti;
::

::gathalast
Kiṃsu have sādutaraṃ rasānaṃ, kathaṃjīviṃ jīvitamāhu seṭṭha’’nti.
::

::gatha1
‘‘Saddhīdha vittaṃ purissa seṭṭhaṃ, dhammo suciṇṇo sukhamāvahāti;
::

::gathalast
Saccaṃ have sādutaraṃ rasānaṃ, paññājīviṃ jīvitamāhu seṭṭha’’nti.
::

::gatha1
‘‘Kathaṃsu tarati oghaṃ, kathaṃsu tarati aṇṇavaṃ;
::

::gathalast
Kathaṃsu dukkhamacceti, kathaṃsu parisujjhatī’’ti.
::

::gatha1
‘‘Saddhāya {pb:M:1.0217} tarati oghaṃ, appamādena aṇṇavaṃ;
::

::gathalast
Vīriyena dukkhamacceti, paññāya parisujjhatī’’ti.
::

::gatha1
‘‘Kathaṃsu labhate paññaṃ, kathaṃsu vindate dhanaṃ;
::

::gatha2
Kathaṃsu kittiṃ pappoti, kathaṃ mittāni ganthati;
::

::gathalast
Asmā lokā paraṃ lokaṃ, kathaṃ pecca na socatī’’ti.
::

::gatha1
‘‘Saddahāno arahataṃ, dhammaṃ nibbānapattiyā;
::

::gathalast
Sussūsaṃ {pb:T:1.0316} {note:sussūsā (sī. pī.)} labhate paññaṃ, appamatto vicakkhaṇo.
::

::gatha1
‘‘Patirūpakārī {pb:V:1.0249} dhuravā, uṭṭhātā vindate dhanaṃ;
::

::gatha2
Saccena {pb:P:1.0215} kittiṃ pappoti, dadaṃ mittāni ganthati;
::

::gathalast
Asmā lokā paraṃ lokaṃ, evaṃ pecca na socati.
::

::gatha1
‘‘Yassete caturo dhammā, saddhassa gharamesino;
::

::gathalast
Saccaṃ dammo dhiti cāgo, sa ve pecca na socati.
::

::gatha1
‘‘Iṅgha aññepi pucchassu, puthū samaṇabrāhmaṇe;
::

::gathalast
Yadi saccā dammā cāgā, khantyā bhiyyodha vijjatī’’ti.
::

::gatha1
‘‘Kathaṃ nu dāni puccheyyaṃ, puthū samaṇabrāhmaṇe;
::

::gathalast
Yohaṃ {note:sohaṃ (sī.), svāhaṃ (ka.)} ajja pajānāmi, yo attho samparāyiko.
::

::gatha1
‘‘Atthāya vata me buddho, vāsāyāḷavimāgamā {note:māgato (pī. ka.)};
::

::gathalast
Yohaṃ {note:sohaṃ (sī.)} ajja pajānāmi, yattha dinnaṃ mahapphalaṃ.
::

::gatha1
‘‘So ahaṃ vicarissāmi, gāmā gāmaṃ purā puraṃ;
::

::gathalast
Namassamāno sambuddhaṃ, dhammassa ca sudhammata’’nti.
::

::centre
Yakkhasaṃyuttaṃ samattaṃ.
::

Tassuddānaṃ –

::gatha1
Indako sakka sūci ca, maṇibhaddo ca sānu ca;
::

::gathalast
Piyaṅkara punabbasu sudatto ca, dve sukkā cīraāḷavīti dvādasa.
::

### 11. Sakkasaṃyuttaṃ

#### 1. Paṭhamavaggo

#### 1. Suvīrasuttaṃ

{para:247} 247\. Evaṃ {pb:T:1.0317}{pb:V:1.0250}{pb:P:1.0216}{pb:M:1.0218} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā pamādaṃ āpādesi {note:āharesi (katthaci) navaṅguttare sīhanādasuttepi}. Dutiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā dutiyampi pamādaṃ āpādesi. Tatiyampi kho, bhikkhave, sakko devānamindo suvīraṃ devaputtaṃ āmantesi – ‘ete, tāta suvīra, asurā deve abhiyanti. Gaccha, tāta suvīra, asure paccuyyāhī’ti{pb:T:1.0318}. ‘Evaṃ bhaddantavā’ti kho, bhikkhave, suvīro devaputto sakkassa devānamindassa paṭissutvā tatiyampi pamādaṃ āpādesi. Atha {pb:P:1.0217} kho, bhikkhave, sakko devānamindo suvīraṃ devaputtaṃ gāthāya ajjhabhāsi –

::gatha1
‘‘Anuṭṭhahaṃ avāyāmaṃ, sukhaṃ yatrādhigacchati;
::

::gathalast
Suvīra tattha gacchāhi, mañca tattheva pāpayā’’ti.
::

::gatha1
‘‘Alasvassa {pb:V:1.0251} {note:alasa’ssa (sī. pī.), alasvāyaṃ (syā. kaṃ.)} anuṭṭhātā, na ca kiccāni kāraye;
::

::gathalast
Sabbakāmasamiddhassa, taṃ me sakka varaṃ disā’’ti.
::

::gatha1
‘‘Yatthālaso {pb:M:1.0219} anuṭṭhātā, accantaṃ sukhamedhati;
::

::gathalast
Suvīra tattha gacchāhi, mañca tattheva pāpayā’’ti.
::

::gatha1
‘‘Akammunā {note:akammanā (sī. pī.)} devaseṭṭha, sakka vindemu yaṃ sukhaṃ;
::

::gathalast
Asokaṃ anupāyāsaṃ, taṃ me sakka varaṃ disā’’ti.
::

::gatha1
‘‘Sace atthi akammena, koci kvaci na jīvati;
::

::gatha2
Nibbānassa hi so maggo, suvīra tattha gacchāhi;
::

::gathalast
Mañca tattheva pāpayā’’ti.
::

‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha {pb:T:1.0319} ghaṭeyyātha vāyameyyātha appattassa pattiyā anadhigatassa adhigamāya, asacchikatassa sacchikiriyāyā’’ti.

#### 2. Susīmasuttaṃ

{para:248} 248\. Sāvatthiyaṃ. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, asurā deve abhiyaṃsu. Atha kho, bhikkhave, sakko devānamindo susīmaṃ {note:susimaṃ (syā. kaṃ. ka.)} devaputtaṃ āmantesi – ‘ete, tāta susīma, asurā deve abhiyanti. Gaccha, tāta susīma, asure paccuyyāhī’ti. ‘Evaṃ bhaddantavā’ti kho, bhikkhave, susīmo devaputto sakkassa devānamindassa paṭissutvā pamādaṃ āpādesi. Dutiyampi {pb:P:1.0218} kho, bhikkhave, sakko {pb:V:1.0252} devānamindo susīmaṃ devaputtaṃ āmantesi…pe… dutiyampi pamādaṃ āpādesi. Tatiyampi kho, bhikkhave, sakko devānamindo susīmaṃ devaputtaṃ āmantesi…pe… tatiyampi pamādaṃ āpādesi. Atha kho, bhikkhave, sakko devānamindo susīmaṃ devaputtaṃ gāthāya ajjhabhāsi –

::gatha1
‘‘Anuṭṭhahaṃ {pb:T:1.0320} avāyāmaṃ, sukhaṃ yatrādhigacchati;
::

::gathalast
Susīma tattha gacchāhi, mañca tattheva pāpayā’’ti.
::

::gatha1
‘‘Alasvassa {pb:M:1.0220} anuṭṭhātā, na ca kiccāni kāraye;
::

::gathalast
Sabbakāmasamiddhassa, taṃ me sakka varaṃ disā’’ti.
::

::gatha1
‘‘Yatthālaso anuṭṭhātā, accantaṃ sukhamedhati;
::

::gathalast
Susīma tattha gacchāhi, mañca tattheva pāpayā’’ti.
::

::gatha1
‘‘Akammunā devaseṭṭha, sakka vindemu yaṃ sukhaṃ;
::

::gathalast
Asokaṃ anupāyāsaṃ, taṃ me sakka varaṃ disā’’ti.
::

::gatha1
‘‘Sace atthi akammena, koci kvaci na jīvati;
::

::gatha2
Nibbānassa hi so maggo, susīma tattha gacchāhi;
::

::gathalast
Mañca tattheva pāpayā’’ti.
::

‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento uṭṭhānavīriyassa vaṇṇavādī bhavissati. Idha kho taṃ, bhikkhave, sobhetha, yaṃ tumhe evaṃ svākkhāte dhammavinaye pabbajitā samānā uṭṭhaheyyātha ghaṭeyyātha vāyameyyātha appattassa pattiyā, anadhigatassa adhigamāya, asacchikatassa sacchikiriyāyā’’ti.

#### 3. Dhajaggasuttaṃ

{para:249} 249\. Sāvatthiyaṃ{pb:V:1.0253}. Tatra kho bhagavā bhikkhū āmantesi – ‘‘bhikkhavo’’ti{pb:T:1.0321}. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, sakko devānamindo deve tāvatiṃse āmantesi –

‘Sace, mārisā, devānaṃ saṅgāmagatānaṃ uppajjeyya {pb:P:1.0219} bhayaṃ vā chambhitattaṃ vā lomahaṃso vā, mameva tasmiṃ samaye dhajaggaṃ ullokeyyātha. Mamañhi vo dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.

‘No ce me dhajaggaṃ ullokeyyātha, atha pajāpatissa devarājassa dhajaggaṃ ullokeyyātha. Pajāpatissa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.

‘No {pb:M:1.0221} ce pajāpatissa devarājassa dhajaggaṃ ullokeyyātha, atha varuṇassa devarājassa dhajaggaṃ ullokeyyātha. Varuṇassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati’.

‘No ce varuṇassa devarājassa dhajaggaṃ ullokeyyātha, atha īsānassa devarājassa dhajaggaṃ ullokeyyātha. Īsānassa hi vo devarājassa dhajaggaṃ ullokayataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissatī’’’ti.

‘‘Taṃ kho pana, bhikkhave, sakkassa vā devānamindassa dhajaggaṃ ullokayataṃ, pajāpatissa vā devarājassa dhajaggaṃ ullokayataṃ, varuṇassa vā devarājassa dhajaggaṃ ullokayataṃ, īsānassa vā devarājassa dhajaggaṃ ullokayataṃ yaṃ {pb:T:1.0322} bhavissati bhayaṃ vā chambhitattaṃ vā lomahaṃso vā, so pahīyethāpi nopi pahīyetha {note:no pahīyetha (ka.)}.

‘‘Taṃ {pb:V:1.0254} kissa hetu? Sakko hi, bhikkhave, devānamindo avītarāgo avītadoso avītamoho bhīru chambhī utrāsī palāyīti.

‘‘Ahañca kho, bhikkhave, evaṃ vadāmi – ‘sace tumhākaṃ, bhikkhave, araññagatānaṃ vā rukkhamūlagatānaṃ vā suññāgāragatānaṃ vā uppajjeyya bhayaṃ vā chambhitattaṃ vā lomahaṃso vā, mameva tasmiṃ samaye anussareyyātha – itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti. Mamañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati.

‘‘No {pb:P:1.0220} ce maṃ anussareyyātha, atha dhammaṃ anussareyyātha – ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṃ veditabbo viññūhī’ti. Dhammañhi vo, bhikkhave, anussarataṃ yaṃ bhavissati bhayaṃ vā chambhitattaṃ vā lomahaṃso vā, so pahīyissati.

‘‘No ce dhammaṃ anussareyyātha, atha saṅghaṃ anussareyyātha – ‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho {pb:M:1.0222} ñāyappaṭipanno bhagavato sāvakasaṅgho sāmīcippaṭipanno bhagavato sāvakasaṅgho, yadidaṃ cattāri purisayugāni aṭṭha purisapuggalā esa bhagavato sāvakasaṅgho, āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā’ti. Saṅghañhi vo, bhikkhave, anussarataṃ {pb:T:1.0323} yaṃ bhavissati bhayaṃ vā chambhitattaṃ vā lomahaṃso vā, so pahīyissati.

‘‘Taṃ kissa hetu? Tathāgato hi, bhikkhave, arahaṃ sammāsambuddho vītarāgo vītadoso vītamoho abhīru acchambhī anutrāsī apalāyī’’ti. Idamavoca bhagavā. Idaṃ vatvāna sugato athāparaṃ etadavoca satthā –

::gatha1
‘‘Araññe rukkhamūle vā, suññāgāreva bhikkhavo;
::

::gathalast
Anussaretha {note:anussareyyātha (ka.) padasiddhi pana cintetabbā} sambuddhaṃ, bhayaṃ tumhāka no siyā.
::

::gatha1
‘‘No {pb:V:1.0255} ce buddhaṃ sareyyātha, lokajeṭṭhaṃ narāsabhaṃ;
::

::gathalast
Atha dhammaṃ sareyyātha, niyyānikaṃ sudesitaṃ.
::

::gatha1
‘‘No ce dhammaṃ sareyyātha, niyyānikaṃ sudesitaṃ;
::

::gathalast
Atha saṅghaṃ sareyyātha, puññakkhettaṃ anuttaraṃ.
::

::gatha1
‘‘Evaṃ buddhaṃ sarantānaṃ, dhammaṃ saṅghañca bhikkhavo;
::

::gathalast
Bhayaṃ vā chambhitattaṃ vā, lomahaṃso na hessatī’’ti.
::

#### 4. Vepacittisuttaṃ

{para:250} 250\. Sāvatthinidānaṃ. ‘‘Bhūtapubbaṃ{pb:P:1.0221}, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo asure āmantesi – ‘sace, mārisā, devānaṃ asurasaṅgāme samupabyūḷhe asurā {pb:T:1.0324} jineyyuṃ devā parājineyyuṃ {note:parājeyyuṃ (sī. pī.)}, yena naṃ sakkaṃ devānamindaṃ kaṇṭhapañcamehi bandhanehi bandhitvā mama santike āneyyātha asurapura’nti. Sakkopi kho, bhikkhave, devānamindo deve tāvatiṃse āmantesi – ‘sace, mārisā, devānaṃ asurasaṅgāme samupabyūḷhe devā jineyyuṃ asurā parājineyyuṃ, yena naṃ vepacittiṃ asurindaṃ kaṇṭhapañcamehi bandhanehi bandhitvā mama santike āneyyātha sudhammasabha’’’nti. Tasmiṃ kho pana, bhikkhave, saṅgāme devā jiniṃsu{pb:M:1.0223}, asurā parājiniṃsu {note:parājiṃsu (sī. pī.)}. Atha kho, bhikkhave, devā tāvatiṃsā vepacittiṃ asurindaṃ kaṇṭhapañcamehi bandhanehi bandhitvā sakkassa devānamindassa santike ānesuṃ sudhammasabhaṃ. Tatra sudaṃ, bhikkhave, vepacitti asurindo kaṇṭhapañcamehi bandhanehi baddho sakkaṃ devānamindaṃ sudhammasabhaṃ pavisantañca nikkhamantañca asabbhāhi pharusāhi vācāhi akkosati paribhāsati. Atha kho, bhikkhave, mātali saṅgāhako sakkaṃ devānamindaṃ gāthāhi ajjhabhāsi –

::gatha1
‘‘Bhayā nu maghavā sakka, dubbalyā no titikkhasi;
::

::gathalast
Suṇanto pharusaṃ vācaṃ, sammukhā vepacittino’’ti.
::

::gatha1
‘‘Nāhaṃ {pb:V:1.0256} bhayā na dubbalyā, khamāmi vepacittino;
::

::gathalast
Kathañhi mādiso viññū, bālena paṭisaṃyuje’’ti.
::

::gatha1
‘‘Bhiyyo bālā pabhijjeyyuṃ, no cassa paṭisedhako;
::

::gathalast
Tasmā bhusena daṇḍena, dhīro bālaṃ nisedhaye’’ti.
::

::gatha1
‘‘Etadeva {pb:T:1.0325} ahaṃ maññe, bālassa paṭisedhanaṃ;
::

::gathalast
Paraṃ saṅkupitaṃ ñatvā, yo sato upasammatī’’ti.
::

::gatha1
‘‘Etadeva titikkhāya, vajjaṃ passāmi vāsava;
::

::gatha2
Yadā naṃ maññati bālo, bhayā myāyaṃ titikkhati;
::

::gathalast
Ajjhāruhati dummedho, gova bhiyyo palāyina’’nti.
::

::gatha1
‘‘Kāmaṃ {pb:P:1.0222} maññatu vā mā vā, bhayā myāyaṃ titikkhati;
::

::gathalast
Sadatthaparamā atthā, khantyā bhiyyo na vijjati.
::

::gatha1
‘‘Yo have balavā santo, dubbalassa titikkhati;
::

::gathalast
Tamāhu paramaṃ khantiṃ, niccaṃ khamati dubbalo.
::

::gatha1
‘‘Abalaṃ taṃ balaṃ āhu, yassa bālabalaṃ balaṃ;
::

::gathalast
Balassa dhammaguttassa, paṭivattā na vijjati.
::

::gatha1
‘‘Tasseva tena pāpiyo, yo kuddhaṃ paṭikujjhati;
::

::gathalast
Kuddhaṃ appaṭikujjhanto, saṅgāmaṃ jeti dujjayaṃ.
::

::gatha1
‘‘Ubhinnamatthaṃ {pb:M:1.0224} carati, attano ca parassa ca;
::

::gathalast
Paraṃ saṅkupitaṃ ñatvā, yo sato upasammati.
::

::gatha1
‘‘Ubhinnaṃ {pb:V:1.0257} tikicchantānaṃ, attano ca parassa ca;
::

::gathalast
Janā maññanti bāloti, ye dhammassa akovidā’’ti.
::

‘‘So hi nāma, bhikkhave, sakko devānamindo sakaṃ puññaphalaṃ upajīvamāno devānaṃ tāvatiṃsānaṃ issariyādhipaccaṃ rajjaṃ kārento khantisoraccassa vaṇṇavādī bhavissati. Idha kho taṃ, bhikkhave, sobhetha yaṃ {pb:T:1.0326} tumhe evaṃ svākkhāte dhammavinaye pabbajitā samānā khamā ca bhaveyyātha soratā cā’’ti.

#### 5. Subhāsitajayasuttaṃ

{para:251} 251\. Sāvatthinidānaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Atha kho, bhikkhave, vepacitti asurindo sakkaṃ devānamindaṃ etadavoca – ‘hotu, devānaminda, subhāsitena jayo’ti. ‘Hotu, vepacitti, subhāsitena jayo’ti. Atha kho, bhikkhave, devā ca asurā ca pārisajje ṭhapesuṃ – ‘ime no subhāsitadubbhāsitaṃ ājānissantī’ti. Atha kho, bhikkhave, vepacittiṃ asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo vepacitti asurindaṃ etadavoca – ‘tumhe khvettha, vepacitti, pubbadevā. Bhaṇa, vepacitti, gātha’nti. Evaṃ {pb:P:1.0223} vutte, bhikkhave, vepacitti asurindo imaṃ gāthaṃ abhāsi –

::gatha1
‘‘Bhiyyo bālā pabhijjeyyuṃ, no cassa paṭisedhako;
::

::gathalast
Tasmā bhusena daṇḍena, dhīro bālaṃ nisedhaye’’ti.
::

‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ {pb:T:1.0327} vutte, bhikkhave, sakko devānamindo imaṃ gāthaṃ abhāsi –

::gatha1
‘‘Etadeva {pb:V:1.0258} ahaṃ maññe, bālassa paṭisedhanaṃ;
::

::gathalast
Paraṃ saṅkupitaṃ ñatvā, yo sato upasammatī’’ti.
::

‘‘Bhāsitāya {pb:M:1.0225} kho pana, bhikkhave, sakkena devānamindena gāthāya, devā anumodiṃsu, asurā tuṇhī ahesuṃ. Atha kho, bhikkhave, sakko devānamindo vepacittiṃ asurindaṃ etadavoca – ‘bhaṇa, vepacitti, gātha’nti. Evaṃ vutte, bhikkhave, vepacitti asurindo imaṃ gāthaṃ abhāsi –

::gatha1
‘‘Etadeva titikkhāya, vajjaṃ passāmi vāsava;
::

::gatha2
Yadā naṃ maññati bālo, bhayā myāyaṃ titikkhati;
::

::gathalast
Ajjhāruhati dummedho, gova bhiyyo palāyina’’nti.
::

‘‘Bhāsitāya kho pana, bhikkhave, vepacittinā asurindena gāthāya asurā anumodiṃsu, devā tuṇhī ahesuṃ. Atha kho, bhikkhave, vepacitti asurindo sakkaṃ devānamindaṃ etadavoca – ‘bhaṇa, devānaminda, gātha’nti. Evaṃ vutte, bhikkhave, sakko devānamindo imā gāthāyo abhāsi –

::gatha1
‘‘Kāmaṃ maññatu vā mā vā, bhayā myāyaṃ titikkhati;
::

::gathalast
Sadatthaparamā atthā, khantyā bhiyyo na vijjati.
::

::gatha1
‘‘Yo have balavā santo, dubbalassa titikkhati;
::

::gathalast
Tamāhu paramaṃ khantiṃ, niccaṃ khamati dubbalo.
::

::gatha1
‘‘Abalaṃ {pb:T:1.0328} taṃ balaṃ āhu, yassa bālabalaṃ balaṃ;
::

::gathalast
Balassa dhammaguttassa, paṭivattā na vijjati.
::

::gatha1
‘‘Tasseva tena pāpiyo, yo kuddhaṃ paṭikujjhati;
::

::gathalast
Kuddhaṃ appaṭikujjhanto, saṅgāmaṃ jeti dujjayaṃ.
::

::gatha1
‘‘Ubhinnamatthaṃ {pb:V:1.0259} carati, attano ca parassa ca;
::

::gathalast
Paraṃ saṅkupitaṃ ñatvā, yo sato upasammati.
::

::gatha1
‘‘Ubhinnaṃ {pb:P:1.0224} tikicchantānaṃ, attano ca parassa ca;
::

::gathalast
Janā maññanti bāloti, ye dhammassa akovidā’’ti.
::

‘‘Bhāsitāsu kho pana, bhikkhave, sakkena devānamindena gāthāsu, devā anumodiṃsu, asurā tuṇhī ahesuṃ. Atha kho, bhikkhave, devānañca asurānañca pārisajjā etadavocuṃ – ‘bhāsitā kho vepacittinā asurindena gāthāyo. Tā ca kho sadaṇḍāvacarā sasatthāvacarā, iti bhaṇḍanaṃ iti {pb:M:1.0226} viggaho iti kalaho. Bhāsitā kho {note:bhāsitā kho pana (sī.)} sakkena devānamindena gāthāyo. Tā ca kho adaṇḍāvacarā asatthāvacarā, iti abhaṇḍanaṃ iti aviggaho iti akalaho. Sakkassa devānamindassa subhāsitena jayo’ti. Iti kho, bhikkhave sakkassa devānamindassa subhāsitena jayo ahosī’’ti.

#### 6. Kulāvakasuttaṃ

{para:252} 252\. Sāvatthiyaṃ. ‘‘Bhūtapubbaṃ, bhikkhave, devāsurasaṅgāmo samupabyūḷho ahosi. Tasmiṃ kho pana, bhikkhave, saṅgāme asurā jiniṃsu{pb:T:1.0329}, devā parājiniṃsu. Parājitā ca kho, bhikkhave, devā apāyaṃsveva uttarenamukhā, abhiyaṃsveva ne asurā. Atha kho, bhikkhave, sakko devānamindo mātali saṅgāhakaṃ gāthāya ajjhabhāsi –

::gatha1
‘‘Kulāvakā mātali simbalismiṃ,
::

::gatha2
Īsāmukhena parivajjayassu;
::

::gatha3
Kāmaṃ cajāma asuresu pāṇaṃ,
::

::gathalast
Māyime dijā vikulāvakā {note:vikulāvā (syā. kaṃ. ka.)} ahesu’’nti.
::

‘‘‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ paccudāvattesi. Atha kho, bhikkhave, asurānaṃ etadahosi {pb:V:1.0260} – ‘paccudāvatto kho dāni sakkassa devānamindassa sahassayutto ājaññaratho{pb:P:1.0225}. Dutiyampi kho devā asurehi saṅgāmessantīti bhītā asurapurameva pāvisiṃsu. Iti kho, bhikkhave, sakkassa devānamindassa dhammena jayo ahosī’’’ti.

#### 7. Nadubbhiyasuttaṃ

{para:253} 253\. Sāvatthiyaṃ. ‘‘Bhūtapubbaṃ, bhikkhave, sakkassa devānamindassa rahogatassa paṭisallīnassa evaṃ cetaso parivitakko udapādi – ‘yopi me assa supaccatthiko tassapāhaṃ na dubbheyya’nti. Atha kho, bhikkhave, vepacitti asurindo sakkassa devānamindassa cetasā cetoparivitakkamaññāya {pb:T:1.0330} yena sakko devānamindo tenupasaṅkami. Addasā {pb:M:1.0227} kho, bhikkhave, sakko devānamindo vepacittiṃ asurindaṃ dūratova āgacchantaṃ. Disvāna vepacittiṃ asurindaṃ etadavoca – ‘tiṭṭha, vepacitti, gahitosī’’’ti.

‘‘Yadeva te, mārisa, pubbe cittaṃ, tadeva tvaṃ mā pajahāsī’’ti {note:tadeva tvaṃ mārisa pahāsīti (sī. syā. kaṃ.)}.

‘‘Sapassu ca me, vepacitti, adubbhāyā’’ti {note:adrubbhāya (ka.)}.

::gatha1
‘‘Yaṃ musā bhaṇato pāpaṃ, yaṃ pāpaṃ ariyūpavādino;
::

::gatha2
Mittadduno ca yaṃ pāpaṃ, yaṃ pāpaṃ akataññuno;
::

::gathalast
Tameva pāpaṃ phusatu {note:phusati (sī. pī.)}, yo te dubbhe sujampatī’’ti.
::

#### 8. Verocanaasurindasuttaṃ

{para:254} 254\. Sāvatthiyaṃ jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo verocano ca asurindo yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho verocano asurindo bhagavato santike imaṃ gāthaṃ abhāsi –

::gatha1
‘‘Vāyametheva {pb:V:1.0261} puriso, yāva atthassa nipphadā;
::

::gathalast
Nipphannasobhano {note:sobhino (sī.), sobhaṇo (pī. ka.)} attho {note:atthā (sī.)}, verocanavaco ida’’nti.
::

::gatha1
‘‘Vāyametheva {pb:P:1.0226} puriso, yāva atthassa nipphadā;
::

::gathalast
Nipphannasobhano attho {note:nipphannasobhino atthā (sī. syā. kaṃ.)}, khantyā bhiyyo na vijjatī’’ti.
::

::gatha1
‘‘Sabbe {pb:T:1.0331} sattā atthajātā, tattha tattha yathārahaṃ;
::

::gatha2
Saṃyogaparamā tveva, sambhogā sabbapāṇinaṃ;
::

::gathalast
Nipphannasobhano attho, verocanavaco ida’’nti.
::

::gatha1
‘‘Sabbe sattā atthajātā, tattha tattha yathārahaṃ;
::

::gatha2
Saṃyogaparamā tveva, sambhogā sabbapāṇinaṃ;
::

::gathalast
Nipphannasobhano attho, khantyā bhiyyo na vijjatī’’ti.
::

#### 9. Araññāyatanaisisuttaṃ

{para:255} 255\. Sāvatthiyaṃ{pb:M:1.0228}. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā araññāyatane paṇṇakuṭīsu sammanti. Atha kho, bhikkhave, sakko ca devānamindo vepacitti ca asurindo yena te isayo sīlavanto kalyāṇadhammā tenupasaṅkamiṃsu. Atha kho, bhikkhave, vepacitti asurindo paṭaliyo {note:aṭaliyo (sī. syā. kaṃ. pī.), āṭaliyo (ka.) ma. ni. 2.410} upāhanā ārohitvā khaggaṃ olaggetvā chattena dhāriyamānena aggadvārena assamaṃ pavisitvā te isayo sīlavante kalyāṇadhamme apabyāmato karitvā atikkami. Atha kho, bhikkhave, sakko devānamindo paṭaliyo upāhanā orohitvā khaggaṃ aññesaṃ datvā chattaṃ apanāmetvā dvāreneva assamaṃ pavisitvā te isayo sīlavante kalyāṇadhamme anuvātaṃ pañjaliko namassamāno aṭṭhāsi’’. Atha kho, bhikkhave, te isayo sīlavanto kalyāṇadhammā sakkaṃ devānamindaṃ gāthāya ajjhabhāsiṃsu –

::gatha1
‘‘Gandho {pb:T:1.0332} isīnaṃ ciradikkhitānaṃ,
::

::gatha2
Kāyā cuto gacchati mālutena;
::

::gatha3
Ito {pb:V:1.0262} paṭikkamma sahassanetta,
::

::gathalast
Gandho isīnaṃ asuci devarājā’’ti.
::

::gatha1
‘‘Gandho isīnaṃ ciradikkhitānaṃ,
::

::gatha2
Kāyā cuto gacchatu {note:gacchati (sī. syā. kaṃ.)} mālutena,
::

::gatha3
Sucitrapupphaṃ sirasmiṃva mālaṃ;
::

::gatha2
Gandhaṃ {pb:P:1.0227} etaṃ paṭikaṅkhāma bhante,
::

::gathalast
Na hettha devā paṭikūlasaññino’’ti.
::

#### 10. Samuddakasuttaṃ

{para:256} 256\. Sāvatthiyaṃ. ‘‘Bhūtapubbaṃ, bhikkhave, sambahulā isayo sīlavanto kalyāṇadhammā samuddatīre paṇṇakuṭīsu sammanti. Tena kho pana samayena devāsurasaṅgāmo samupabyūḷho ahosi. Atha kho, bhikkhave, tesaṃ isīnaṃ sīlavantānaṃ kalyāṇadhammānaṃ etadahosi – ‘dhammikā kho devā, adhammikā asurā. Siyāpi no asurato bhayaṃ. Yaṃnūna mayaṃ sambaraṃ asurindaṃ upasaṅkamitvā {pb:M:1.0229} abhayadakkhiṇaṃ yāceyyāmā’’’ti. ‘‘Atha kho, bhikkhave, te isayo sīlavanto kalyāṇadhammā – seyyathāpi {pb:T:1.0333} nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – samuddatīre paṇṇakuṭīsu antarahitā sambarassa asurindassa sammukhe pāturahesuṃ. Atha kho, bhikkhave, te isayo sīlavanto kalyāṇadhammā sambaraṃ asurindaṃ gāthāya ajjhabhāsiṃsu –

::gatha1
‘‘Isayo sambaraṃ pattā, yācanti abhayadakkhiṇaṃ;
::

::gathalast
Kāmaṃkaro hi te dātuṃ, bhayassa abhayassa vā’’ti.
::

::gatha1
‘‘Isīnaṃ abhayaṃ natthi, duṭṭhānaṃ sakkasevinaṃ;
::

::gathalast
Abhayaṃ yācamānānaṃ, bhayameva dadāmi vo’’ti.
::

::gatha1
‘‘Abhayaṃ {pb:V:1.0263} yācamānānaṃ, bhayameva dadāsi no;
::

::gathalast
Paṭiggaṇhāma te etaṃ, akkhayaṃ hotu te bhayaṃ.
::

::gatha1
‘‘Yādisaṃ vapate bījaṃ, tādisaṃ harate phalaṃ;
::

::gatha2
Kalyāṇakārī kalyāṇaṃ, pāpakārī ca pāpakaṃ;
::

::gathalast
Pavuttaṃ tāta te bījaṃ, phalaṃ paccanubhossasī’’ti.
::

‘‘Atha kho, bhikkhave, te isayo sīlavanto kalyāṇadhammā sambaraṃ asurindaṃ abhisapitvā – seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya evameva – sambarassa asurindassa sammukhe antarahitā samuddatīre paṇṇakuṭīsu pāturahesuṃ. Atha {pb:T:1.0334}{pb:P:1.0228} kho, bhikkhave, sambaro asurindo tehi isīhi sīlavantehi kalyāṇadhammehi abhisapito rattiyā sudaṃ tikkhattuṃ ubbijjī’’ti.

::centre
Paṭhamo vaggo.
::

Tassuddānaṃ –

::gatha1
Suvīraṃ susīmañceva, dhajaggaṃ vepacittino;
::

::gatha2
Subhāsitaṃ jayañceva, kulāvakaṃ nadubbhiyaṃ;
::

::gatha3
Verocana asurindo, isayo araññakañceva;
::

::gathalast
Isayo ca samuddakāti.
::

#### 2. Dutiyavaggo

#### 1. Vatapadasuttaṃ

{para:257} 257\. Sāvatthiyaṃ{pb:T:1.0335}{pb:M:1.0230}. ‘‘Sakkassa, bhikkhave, devānamindassa pubbe manussabhūtassa satta vatapadāni {pb:V:1.0264} {note:vattapadāni (ka.)} samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.

::gatha1
‘‘Mātāpettibharaṃ {pb:T:1.0336} jantuṃ, kule jeṭṭhāpacāyinaṃ;
::

::gathalast
Saṇhaṃ sakhilasambhāsaṃ, pesuṇeyyappahāyinaṃ.
::

::gatha1
‘‘Maccheravinaye yuttaṃ, saccaṃ kodhābhibhuṃ naraṃ;
::

::gathalast
Taṃ ve devā tāvatiṃsā, āhu sappuriso itī’’ti.
::

#### 2. Sakkanāmasuttaṃ

{para:258} 258\. Sāvatthiyaṃ {pb:P:1.0229} jetavane. Tatra kho bhagavā bhikkhū etadavoca – ‘‘sakko, bhikkhave, devānamindo pubbe manussabhūto samāno magho nāma māṇavo ahosi, tasmā maghavāti vuccati.

‘‘Sakko, bhikkhave, devānamindo pubbe manussabhūto samāno pure {note:pure pure (sī. pī.)} dānaṃ adāsi, tasmā purindadoti vuccati.

‘‘Sakko, bhikkhave, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati.

‘‘Sakko{pb:V:1.0265}{pb:M:1.0231}, bhikkhave, devānamindo pubbe manussabhūto samāno āvasathaṃ adāsi, tasmā vāsavoti vuccati.

‘‘Sakko, bhikkhave, devānamindo sahassampi atthānaṃ muhuttena cinteti, tasmā sahassakkhoti vuccati.

‘‘Sakkassa, bhikkhave, devānamindassa sujā nāma asurakaññā pajāpati, tasmā sujampatīti vuccati.

‘‘Sakko, bhikkhave, devānamindo devānaṃ tāvatiṃsānaṃ issariyādhipaccaṃ rajjaṃ kāreti, tasmā devānamindoti vuccati.

‘‘Sakkassa{pb:T:1.0337}, bhikkhave devānamindassa pubbe manussabhūtassa satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajjeyya, khippameva naṃ paṭivineyya’’nti. ‘‘Sakkassa, bhikkhave, devānamindassa pubbe manussabhūtassa imāni satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.

::gatha1
‘‘Mātāpettibharaṃ {pb:P:1.0230} jantuṃ, kule jeṭṭhāpacāyinaṃ;
::

::gathalast
Saṇhaṃ sakhilasambhāsaṃ, pesuṇeyyappahāyinaṃ.
::

::gatha1
‘‘Maccheravinaye yuttaṃ, saccaṃ kodhābhibhuṃ naraṃ;
::

::gathalast
Taṃ ve devā tāvatiṃsā, āhu sappuriso itī’’ti.
::

#### 3. Mahālisuttaṃ

{para:259} 259\. Evaṃ {pb:V:1.0266} me sutaṃ – ekaṃ samayaṃ bhagavā vesāliyaṃ viharati mahāvane kūṭāgārasālāyaṃ. Atha kho mahāli licchavī yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ {pb:T:1.0338} nisinno kho mahāli licchavī bhagavantaṃ etadavoca –

‘‘Diṭṭho kho{pb:M:1.0232}, bhante, bhagavatā sakko devānamindo’’ti?

‘‘Diṭṭho kho me, mahāli, sakko devānamindo’’ti.

‘‘So hi nūna, bhante, sakkapatirūpako bhavissati. Duddaso hi, bhante, sakko devānamindo’’ti.

‘‘Sakkañca khvāhaṃ, mahāli, pajānāmi sakkakaraṇe ca dhamme, yesaṃ dhammānaṃ samādinnattā sakko sakkattaṃ ajjhagā, tañca pajānāmi.

‘‘Sakko, mahāli, devānamindo pubbe manussabhūto samāno magho nāma māṇavo ahosi, tasmā maghavāti vuccati.

‘‘Sakko, mahāli, devānamindo pubbe manussabhūto samāno sakkaccaṃ dānaṃ adāsi, tasmā sakkoti vuccati.

‘‘Sakko, mahāli, devānamindo pubbe manussabhūto samāno pure dānaṃ adāsi, tasmā purindadoti vuccati.

‘‘Sakko, mahāli, devānamindo pubbe manussabhūto samāno āvasathaṃ adāsi, tasmā vāsavoti vuccati.

‘‘Sakko, mahāli, devānamindo sahassampi atthānaṃ muhuttena cinteti, tasmā sahassakkhoti vuccati.

‘‘Sakkassa{pb:V:1.0267}, mahāli, devānamindassa sujā nāma asurakaññā pajāpati, tasmā sujampatīti vuccati.

‘‘Sakko, mahāli, devānamindo devānaṃ tāvatiṃsānaṃ issariyādhipaccaṃ {pb:P:1.0231} rajjaṃ kāreti, tasmā devānamindoti vuccati.

‘‘Sakkassa, mahāli, devānamindassa pubbe manussabhūtassa satta {pb:T:1.0339} vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā. Katamāni satta vatapadāni? Yāvajīvaṃ mātāpettibharo assaṃ, yāvajīvaṃ kule jeṭṭhāpacāyī assaṃ, yāvajīvaṃ saṇhavāco assaṃ, yāvajīvaṃ apisuṇavāco assaṃ, yāvajīvaṃ vigatamalamaccherena cetasā agāraṃ ajjhāvaseyyaṃ muttacāgo payatapāṇi vossaggarato yācayogo dānasaṃvibhāgarato, yāvajīvaṃ saccavāco assaṃ, yāvajīvaṃ akkodhano assaṃ – sacepi me kodho uppajeyya, khippameva naṃ paṭivineyya’’nti. ‘‘Sakkassa, mahāli, devānamindassa pubbe manussabhūtassa imāni {pb:M:1.0233} satta vatapadāni samattāni samādinnāni ahesuṃ, yesaṃ samādinnattā sakko sakkattaṃ ajjhagā’’ti.

::gatha1
‘‘Mātāpettibharaṃ jantuṃ, kule jeṭṭhāpacāyinaṃ;
::

::gathalast
Saṇhaṃ sakhilasambhāsaṃ, pesuṇeyyappahāyinaṃ.
::

::gatha1
‘‘Maccheravinaye yuttaṃ, saccaṃ kodhābhibhuṃ naraṃ;
::

::gathalast
Taṃ ve devā tāvatiṃsā, āhu sappuriso itī’’ti.
::

#### 4. Daliddasuttaṃ

{para:260} 260\. Ekaṃ samayaṃ bhagavā rājagahe viharati veḷuvane kalandakanivāpe. Tatra kho bhagavā bhikkhū āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Bhūtapubbaṃ, bhikkhave, aññataro puriso imasmiṃyeva {pb:T:1.0340} rājagahe manussadaliddo {note:manussadaḷiddo (sī. syā. kaṃ.)} ahosi manussakapaṇo {pb:V:1.0268} manussavarāko. So tathāgatappavedite dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ {pb:P:1.0232} saggaṃ lokaṃ upapajji devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā ca. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata bho! Ayañhi devaputto pubbe manussabhūto samāno manussadaliddo ahosi manussakapaṇo manussavarāko; so kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ. So aññe deve atirocati vaṇṇena ceva yasasā cā’’’ti.

‘‘Atha kho, bhikkhave, sakko devānamindo deve tāvatiṃse āmantesi – ‘mā kho tumhe, mārisā, etassa devaputtassa ujjhāyittha. Eso kho, mārisā, devaputto pubbe manussabhūto samāno tathāgatappavedite {pb:M:1.0234} dhammavinaye saddhaṃ samādiyi, sīlaṃ samādiyi, sutaṃ samādiyi, cāgaṃ samādiyi, paññaṃ samādiyi. So tathāgatappavedite dhammavinaye saddhaṃ samādiyitvā sīlaṃ samādiyitvā sutaṃ samādiyitvā cāgaṃ samādiyitvā paññaṃ samādiyitvā kāyassa bhedā paraṃ maraṇā sugatiṃ saggaṃ lokaṃ upapanno devānaṃ tāvatiṃsānaṃ sahabyataṃ{pb:T:1.0341}. So aññe deve atirocati vaṇṇena ceva yasasā cā’’’ti. Atha kho, bhikkhave, sakko devānamindo deve tāvatiṃse anunayamāno tāyaṃ velāyaṃ imā gāthāyo abhāsi –

::gatha1
‘‘Yassa saddhā tathāgate, acalā suppatiṭṭhitā;
::

::gathalast
Sīlañca yassa kalyāṇaṃ, ariyakantaṃ pasaṃsitaṃ.
::

::gatha1
‘‘Saṅghe pasādo yassatthi, ujubhūtañca dassanaṃ;
::

::gathalast
Adaliddoti taṃ āhu, amoghaṃ tassa jīvitaṃ.
::

::gatha1
‘‘Tasmā saddhañca sīlañca, pasādaṃ dhammadassanaṃ;
::

::gathalast
Anuyuñjetha medhāvī, saraṃ buddhāna sāsana’’nti.
::

#### 5. Rāmaṇeyyakasuttaṃ

{para:261} 261\. Sāvatthiyaṃ {pb:V:1.0269} jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ etadavoca – ‘‘kiṃ nu kho, bhante, bhūmirāmaṇeyyaka’’nti?

::gatha1
‘‘Ārāmacetyā {pb:P:1.0233} vanacetyā, pokkharañño sunimmitā;
::

::gathalast
Manussarāmaṇeyyassa, kalaṃ nāgghanti soḷasiṃ.
::

::gatha1
‘‘Gāme vā yadi vāraññe, ninne vā yadi vā thale;
::

::gathalast
Yattha arahanto viharanti, taṃ bhūmirāmaṇeyyaka’’nti.
::

#### 6. Yajamānasuttaṃ

{para:262} 262\. Ekaṃ {pb:T:1.0342} samayaṃ bhagavā rājagahe viharati gijjhakūṭe pabbate. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ {pb:M:1.0235} abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –

::gatha1
‘‘Yajamānānaṃ manussānaṃ, puññapekkhāna pāṇinaṃ;
::

::gathalast
Karotaṃ opadhikaṃ puññaṃ, kattha dinnaṃ mahapphala’’nti.
::

::gatha1
‘‘Cattāro ca paṭipannā, cattāro ca phale ṭhitā;
::

::gathalast
Esa saṅgho ujubhūto, paññāsīlasamāhito.
::

::gatha1
‘‘Yajamānānaṃ manussānaṃ, puññapekkhāna pāṇinaṃ;
::

::gathalast
Karotaṃ opadhikaṃ puññaṃ, saṅghe dinnaṃ mahapphala’’nti.
::

#### 7. Buddhavandanāsuttaṃ

{para:263} 263\. Sāvatthiyaṃ {pb:V:1.0270} jetavane. Tena kho pana samayena bhagavā divāvihāragato hoti paṭisallīno. Atha kho sakko ca devānamindo brahmā ca sahampati yena bhagavā tenupasaṅkamiṃsu; upasaṅkamitvā paccekaṃ dvārabāhaṃ nissāya aṭṭhaṃsu. Atha kho sakko devānamindo bhagavato santike imaṃ gāthaṃ abhāsi –

::gatha1
‘‘Uṭṭhehi {pb:T:1.0343} vīra vijitasaṅgāma,
::

::gatha2
Pannabhāra anaṇa vicara loke;
::

::gatha3
Cittañca te suvimuttaṃ,
::

::gathalast
Cando yathā pannarasāya ratti’’nti.
::

‘‘Na {pb:P:1.0234} kho, devānaminda, tathāgatā evaṃ vanditabbā. Evañca kho, devānaminda, tathāgatā vanditabbā –

::gatha1
‘‘Uṭṭhehi vīra vijitasaṅgāma,
::

::gatha2
Satthavāha anaṇa vicara loke;
::

::gatha3
Desassu bhagavā dhammaṃ,
::

::gathalast
Aññātāro bhavissantī’’ti.
::

#### 8. Gahaṭṭhavandanāsuttaṃ

{para:264} 264\. Sāvatthiyaṃ. Tatra…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ {pb:M:1.0236} ājaññarathaṃ. Uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto {pb:V:1.0271} añjaliṃ katvā {note:pañjaliko (pī.), pañjaliṃ katvā (ka.)} sudaṃ puthuddisā namassati. Atha {pb:T:1.0344} kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –

::gatha1
‘‘Taṃ namassanti tevijjā, sabbe bhummā ca khattiyā;
::

::gatha2
Cattāro ca mahārājā, tidasā ca yasassino;
::

::gathalast
Atha ko nāma so yakkho, yaṃ tvaṃ sakka namassasī’’ti.
::

::gatha1
‘‘Maṃ namassanti tevijjā, sabbe bhummā ca khattiyā;
::

::gathalast
Cattāro ca mahārājā, tidasā ca yasassino.
::

::gatha1
‘‘Ahañca sīlasampanne, cirarattasamāhite;
::

::gathalast
Sammāpabbajite vande, brahmacariyaparāyane.
::

::gatha1
‘‘Ye gahaṭṭhā puññakarā, sīlavanto upāsakā;
::

::gathalast
Dhammena dāraṃ posenti, te namassāmi mātalī’’ti.
::

::gatha1
‘‘Seṭṭhā hi kira lokasmiṃ, ye tvaṃ sakka namassasi;
::

::gathalast
Ahampi te namassāmi, ye namassasi vāsavā’’ti.
::

::gatha1
‘‘Idaṃ vatvāna maghavā, devarājā sujampati;
::

::gathalast
Puthuddisā namassitvā, pamukho rathamāruhī’’ti.
::

#### 9. Satthāravandanāsuttaṃ

{para:265} 265\. Sāvatthiyaṃ {pb:P:1.0235} jetavane. ‘‘Bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ, uyyānabhūmiṃ gacchāma subhūmiṃ dassanāyā’ti. ‘Evaṃ bhaddantavā’ti kho, bhikkhave, mātali saṅgāhako sakkassa devānamindassa paṭissutvā {pb:M:1.0237} sahassayuttaṃ ājaññarathaṃ yojetvā sakkassa devānamindassa {pb:T:1.0345} paṭivedesi {pb:V:1.0272} – ‘yutto kho te, mārisa, sahassayutto ājaññaratho. Yassa dāni kālaṃ maññasī’’’ti. Atha kho, bhikkhave, sakko devānamindo vejayantapāsādā orohanto añjaliṃ katvā sudaṃ bhagavantaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –

::gatha1
‘‘Yañhi devā manussā ca, taṃ namassanti vāsava;
::

::gathalast
Atha ko nāma so yakkho, yaṃ tvaṃ sakka namassasī’’ti.
::

::gatha1
‘‘Yo idha sammāsambuddho, asmiṃ loke sadevake;
::

::gathalast
Anomanāmaṃ satthāraṃ, taṃ namassāmi mātali.
::

::gatha1
‘‘Yesaṃ rāgo ca doso ca, avijjā ca virājitā;
::

::gathalast
Khīṇāsavā arahanto, te namassāmi mātali.
::

::gatha1
‘‘Ye rāgadosavinayā, avijjāsamatikkamā;
::

::gatha2
Sekkhā apacayārāmā, appamattānusikkhare;
::

::gathalast
Te namassāmi mātalī’’ti.
::

::gatha1
‘‘Seṭṭhā hi kira lokasmiṃ, ye tvaṃ sakka namassasi;
::

::gathalast
Ahampi te namassāmi, ye namassasi vāsavā’’ti.
::

::gatha1
‘‘Idaṃ vatvāna maghavā, devarājā sujampati;
::

::gathalast
Bhagavantaṃ namassitvā, pamukho rathamāruhī’’ti.
::

#### 10. Saṅghavandanāsuttaṃ

{para:266} 266\. Sāvatthiyaṃ {pb:T:1.0346} jetavane. Tatra kho…pe… etadavoca – ‘‘bhūtapubbaṃ, bhikkhave, sakko devānamindo mātaliṃ saṅgāhakaṃ āmantesi – ‘yojehi, samma mātali, sahassayuttaṃ ājaññarathaṃ{pb:V:1.0273}, uyyānabhūmiṃ gacchāma subhūmiṃ dassanāyā’ti. ‘Evaṃ {pb:P:1.0236} bhaddantavā’ti kho, bhikkhave, mātali saṅgāhako sakkassa devānamindassa paṭissutvā, sahassayuttaṃ ājaññarathaṃ yojetvā sakkassa devānamindassa paṭivedesi – ‘yutto kho te, mārisa, sahassayutto ājaññaratho, yassa dāni kālaṃ maññasī’’’ti. Atha kho, bhikkhave{pb:M:1.0238}, sakko devānamindo vejayantapāsādā orohanto añjaliṃ katvā sudaṃ bhikkhusaṅghaṃ namassati. Atha kho, bhikkhave, mātali saṅgāhako sakkaṃ devānamindaṃ gāthāya ajjhabhāsi –

::gatha1
‘‘Tañhi ete namasseyyuṃ, pūtidehasayā narā;
::

::gathalast
Nimuggā kuṇapamhete, khuppipāsasamappitā.
::

::gatha1
‘‘Kiṃ nu tesaṃ pihayasi, anāgārāna vāsava;
::

::gathalast
Ācāraṃ isinaṃ brūhi, taṃ suṇoma vaco tavā’’ti.
::

::gatha1
‘‘Etaṃ tesaṃ pihayāmi, anāgārāna mātali;
::

::gathalast
Yamhā gāmā pakkamanti, anapekkhā vajanti te.
::

::gatha1
‘‘Na tesaṃ koṭṭhe openti, na kumbhi {note:na kumbhā (syā. kaṃ. pī. ka.)} na kaḷopiyaṃ {note:khaḷopiyaṃ (sī.)};
::

::gathalast
Paraniṭṭhitamesānā {note:paraniṭṭhitamesanā (syā. kaṃ. ka.)}, tena yāpenti subbatā.
::

::gatha1
‘‘Sumantamantino {pb:T:1.0347} dhīrā, tuṇhībhūtā samañcarā;
::

::gathalast
Devā viruddhā asurehi, puthu maccā ca mātali.
::

::gatha1
‘‘Aviruddhā viruddhesu, attadaṇḍesu nibbutā;
::

::gathalast
Sādānesu anādānā, te namassāmi mātalī’’ti.
::

::gatha1
‘‘Seṭṭhā hi kira lokasmiṃ, ye tvaṃ sakka namassasi;
::

::gathalast
Ahampi te namassāmi, ye namassasi vāsavā’’ti.
::

::gatha1
‘‘Idaṃ {pb:V:1.0274} vatvāna maghavā, devarājā sujampati;
::

::gathalast
Bhikkhusaṅghaṃ namassitvā, pamukho rathamāruhī’’ti.
::

::centre
Dutiyo vaggo.
::

Tassuddānaṃ –

::gatha1
Devā pana {note:va tapadena (sī. syā. kaṃ.)} tayo vuttā, daliddañca rāmaṇeyyakaṃ;
::

::gathalast
Yajamānañca vandanā, tayo sakkanamassanāti.
::

#### 3. Tatiyavaggo

#### 1. Chetvāsuttaṃ

{para:267} 267\. Sāvatthiyaṃ {pb:T:1.0348}{pb:M:1.0239}{pb:P:1.0237} jetavane. Atha kho sakko devānamindo yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho sakko devānamindo bhagavantaṃ gāthāya ajjhabhāsi –

::gatha1
‘‘Kiṃsu chetvā sukhaṃ seti, kiṃsu chetvā na socati;
::

::gathalast
Kissassu ekadhammassa, vadhaṃ rocesi gotamā’’ti.
::

::gatha1
‘‘Kodhaṃ chetvā sukhaṃ seti, kodhaṃ chetvā na socati;
::

::gatha2
Kodhassa visamūlassa, madhuraggassa vāsava;
::

::gathalast
Vadhaṃ ariyā pasaṃsanti, tañhi chetvā na socatī’’ti.
::

#### 2. Dubbaṇṇiyasuttaṃ

{para:268} 268\. Sāvatthiyaṃ {pb:V:1.0275} jetavane. Tatra kho…pe… etadavoca – ‘‘bhūtapubbaṃ, bhikkhave, aññataro yakkho dubbaṇṇo okoṭimako sakkassa devānamindassa āsane nisinno ahosi. Tatra sudaṃ, bhikkhave, devā tāvatiṃsā ujjhāyanti khiyyanti vipācenti – ‘acchariyaṃ vata bho, abbhutaṃ vata, bho! Ayaṃ yakkho dubbaṇṇo okoṭimako sakkassa devānamindassa āsane nisinno’’’ti! Yathā {pb:T:1.0349} yathā kho, bhikkhave, devā tāvatiṃsā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro ca pāsādikataro ca.

‘‘Atha kho, bhikkhave, devā tāvatiṃsā yena sakko devānamindo tenupasaṅkamiṃsu; upasaṅkamitvā sakkaṃ devānamindaṃ etadavocuṃ – ‘idha te, mārisa, aññataro yakkho dubbaṇṇo okoṭimako sakkassa devānamindassa āsane nisinno. Tatra sudaṃ, mārisa, devā tāvatiṃsā ujjhāyanti khiyyanti vipācenti – acchariyaṃ vata, bho, abbhutaṃ vata, bho! Ayaṃ yakkho dubbaṇṇo okoṭimako {pb:P:1.0238} sakkassa devānamindassa āsane nisinnoti. Yathā yathā kho, mārisa, devā ujjhāyanti khiyyanti vipācenti, tathā tathā so yakkho abhirūpataro ceva hoti dassanīyataro {pb:M:1.0240} ca pāsādikataro cāti. So hi nūna, mārisa, kodhabhakkho yakkho bhavissatī’’’ti.

‘‘Atha kho, bhikkhave, sakko devānamindo yena so kodhabhakkho yakkho tenupasaṅkami; upasaṅkamitvā ekaṃsaṃ uttarāsaṅgaṃ karitvā dakkhiṇajāṇumaṇḍalaṃ pathaviyaṃ nihantvā yena so kodhabhakkho yakkho tenañjaliṃ paṇāmetvā tikkhattuṃ nāmaṃ sāveti – ‘sakkohaṃ mārisa, devānamindo, sakkohaṃ, mārisa, devānamindo’ti. Yathā yathā kho, bhikkhave, sakko devānamindo nāmaṃ sāvesi, tathā tathā so yakkho dubbaṇṇataro ceva ahosi okoṭimakataro ca. Dubbaṇṇataro ceva {pb:T:1.0350} hutvā okoṭimakataro ca tatthevantaradhāyī’’ti. Atha kho, bhikkhave, sakko devānamindo sake āsane nisīditvā deve tāvatiṃse anunayamāno tāyaṃ velāyaṃ imā gāthāyo abhāsi –

::gatha1
‘‘Na {pb:V:1.0276} sūpahatacittomhi, nāvattena suvānayo;
::

::gathalast
Na vo cirāhaṃ kujjhāmi, kodho mayi nāvatiṭṭhati.
::

::gatha1
‘‘Kuddhāhaṃ na pharusaṃ brūmi, na ca dhammāni kittaye;
::

::gathalast
Sanniggaṇhāmi attānaṃ, sampassaṃ atthamattano’’ti.
::

#### 3. Sambarimāyāsuttaṃ

{para:269} 269\. Sāvatthiyaṃ…pe… bhagavā etadavoca – ‘‘bhūtapubbaṃ, bhikkhave, vepacitti asurindo ābādhiko ahosi dukkhito bāḷhagilāno. Atha kho bhikkhave, sakko devānamindo yena vepacitti asurindo tenupasaṅkami gilānapucchako. Addasā kho, bhikkhave, vepacitti asurindo sakkaṃ devānamindaṃ dūratova āgacchantaṃ. Disvāna sakkaṃ devānamindaṃ etadavoca – ‘tikiccha maṃ devānamindā’ti. ‘Vācehi {pb:P:1.0239} maṃ, vepacitti, sambarimāya’nti. ‘Na tāvāhaṃ vācemi, yāvāhaṃ, mārisa, asure paṭipucchāmī’’’ti. ‘‘Atha kho, bhikkhave, vepacitti asurindo asure paṭipucchi – ‘vācemahaṃ, mārisā, sakkaṃ devānamindaṃ sambarimāya’nti? ‘Mā kho tvaṃ, mārisa, vācesi sakkaṃ devānamindaṃ sambarimāya’’’nti. Atha kho, bhikkhave, vepacitti asurindo sakkaṃ devānamindaṃ gāthāya {pb:T:1.0351} ajjhabhāsi –

::gatha1
‘‘Māyāvī {pb:M:1.0241} maghavā sakka, devarāja sujampati;
::

::gathalast
Upeti nirayaṃ ghoraṃ, sambarova sataṃ sama’’nti.
::

#### 4. Accayasuttaṃ

{para:270} 270\. Sāvatthiyaṃ…pe… ārāme. Tena kho pana samayena dve bhikkhū sampayojesuṃ. Tatreko bhikkhu accasarā. Atha kho so bhikkhu tassa bhikkhuno santike accayaṃ accayato deseti; so bhikkhu nappaṭiggaṇhāti. Atha kho sambahulā bhikkhū yena bhagavā tenupasaṅkamiṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho te bhikkhū bhagavantaṃ etadavocuṃ – ‘‘idha, bhante, dve bhikkhū sampayojesuṃ, tatreko bhikkhu accasarā{pb:V:1.0277}. Atha kho so, bhante, bhikkhu tassa bhikkhuno santike accayaṃ accayato deseti, so bhikkhu nappaṭiggaṇhātī’’ti.

‘‘Dveme, bhikkhave, bālā. Yo ca accayaṃ accayato na passati, yo ca accayaṃ desentassa yathādhammaṃ nappaṭiggaṇhā’’ti – ime kho, bhikkhave, dve bālā. ‘‘Dveme, bhikkhave, paṇḍitā. Yo ca accayaṃ accayato passati, yo ca accayaṃ desentassa yathādhammaṃ paṭiggaṇhā’’ti – ime kho, bhikkhave, dve paṇḍitā.

‘‘Bhūtapubbaṃ{pb:T:1.0352}, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –

::gatha1
‘‘Kodho {pb:P:1.0240} vo vasamāyātu, mā ca mittehi vo jarā;
::

::gatha1
Agarahiyaṃ mā garahittha, mā ca bhāsittha pesuṇaṃ;
::

::gathalast
Atha pāpajanaṃ kodho, pabbatovābhimaddatī’’ti.
::

#### 5. Akkodhasuttaṃ

{para:271} 271\. Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū…pe… bhagavā etadavoca – ‘‘bhūtapubbaṃ, bhikkhave, sakko devānamindo sudhammāyaṃ sabhāyaṃ deve tāvatiṃse anunayamāno tāyaṃ velāyaṃ imaṃ gāthaṃ abhāsi –

::gatha1
‘‘Mā {pb:M:1.0242} vo kodho ajjhabhavi, mā ca kujjhittha kujjhataṃ;
::

::gatha2
Akkodho avihiṃsā ca, ariyesu ca paṭipadā {note:vasatī sadā (sī. syā. kaṃ. pī.)};
::

::gathalast
Atha pāpajanaṃ kodho, pabbatovābhimaddatī’’ti.
::

::centre
Tatiyo vaggo.
::

Tassuddānaṃ {pb:V:1.0278} –

::gatha1
Chetvā dubbaṇṇiyamāyā, accayena akodhano;
::

::gatha2
Desitaṃ buddhaseṭṭhena, idañhi sakkapañcakanti.
::

::centre
Sakkasaṃyuttaṃ samattaṃ.
::

#### Sagāthāvaggo paṭhamo.

Tassuddānaṃ –

::gatha1
Devatā {pb:T:1.0353} devaputto ca, rājā māro ca bhikkhunī;
::

::gathalast
Brahmā brāhmaṇa vaṅgīso, vanayakkhena vāsavoti.
::

::centre
Sagāthāvaggasaṃyuttapāḷi niṭṭhitā.
::
