::centre
Namo tassa bhagavato arahato sammāsambuddhassa
::

# Khuddakanikāye

## Vimānavatthupāḷi

### 1. Itthivimānaṃ

#### 1. Pīṭhavaggo

#### 1. Paṭhamapīṭhavimānavatthu

::hangnum
1\.
::

::gatha1
{pb:T:0.0001} ‘‘Pīṭhaṃ {pb:M:0.0001}{pb:V:0.0001}{pb:P:0.0001} te sovaṇṇamayaṃ uḷāraṃ, manojavaṃ gacchati yenakāmaṃ;
::

::gathalast
Alaṅkate malyadhare {note:mālyadhare (syā.)} suvatthe, obhāsasi vijjurivabbhakūṭaṃ.
::

::hangnum
2\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
3\.
::

::gatha1
‘‘Pucchāmi {pb:V:0.0002} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
4\.
::

::gatha1
Sā devatā attamanā, moggallānena {note:moggalānena (ka.) evamuparipi} pucchitā;
::

::gathalast
Pañhaṃ {pb:T:0.0002} puṭṭhā viyākāsi, yassa kammassidaṃ phalaṃ.
::

::hangnum
5\.
::

::gatha1
‘‘Ahaṃ {pb:M:0.0002} manussesu manussabhūtā, abbhāgatānāsanakaṃ adāsiṃ;
::

::gathalast
Abhivādayiṃ añjalikaṃ akāsiṃ, yathānubhāvañca adāsi dānaṃ.
::

::hangnum
6\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
7\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Paṭhamapīṭhavimānaṃ paṭhamaṃ.
::

#### 2. Dutiyapīṭhavimānavatthu

::hangnum
8\.
::

::gatha1
‘‘Pīṭhaṃ {pb:P:0.0002} te veḷuriyamayaṃ uḷāraṃ, manojavaṃ gacchati yenakāmaṃ;
::

::gathalast
Alaṅkate malyadhare suvatthe, obhāsasi vijjurivabbhakūṭaṃ.
::

::hangnum
9\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
10\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi {pb:T:0.0003} evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
11\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
12\.
::

::gatha1
‘‘Ahaṃ manussesu manussabhūtā, abbhāgatānāsanakaṃ adāsiṃ;
::

::gathalast
Abhivādayiṃ añjalikaṃ akāsiṃ, yathānubhāvañca adāsi dānaṃ.
::

::hangnum
13\.
::

::gatha1
‘‘Tena {pb:M:0.0003} metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
14\.
::

::gatha1
‘‘Akkhāmi {pb:V:0.0003} te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Dutiyapīṭhavimānaṃ dutiyaṃ.
::

#### 3. Tatiyapīṭhavimānavatthu

::hangnum
15\.
::

::gatha1
‘‘Pīṭhaṃ {pb:P:0.0003} te sovaṇṇamayaṃ uḷāraṃ, manojavaṃ gacchati yenakāmaṃ;
::

::gathalast
Alaṅkate malyadhare suvatthe, obhāsasi vijjurivabbhakūṭaṃ.
::

::hangnum
16\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti {pb:T:0.0004} ca te bhogā, ye keci manaso piyā.
::

::hangnum
17\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
18\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
19\.
::

::gatha1
‘‘Appassa kammassa phalaṃ mamedaṃ {note:mametaṃ (ka.)}, yenamhi {note:tenamhi (ka.)} evaṃ jalitānubhāvā;
::

::gathalast
Ahaṃ manussesu manussabhūtā, purimāya jātiyā manussaloke.
::

::hangnum
20\.
::

::gatha1
‘‘Addasaṃ {pb:M:0.0004} virajaṃ bhikkhuṃ, vippasannamanāvilaṃ;
::

::gathalast
Tassa adāsahaṃ pīṭhaṃ, pasannā sehi pāṇibhi.
::

::hangnum
21\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
22\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Tatiyapīṭhavimānaṃ tatiyaṃ.
::

#### 4. Catutthapīṭhavimānavatthu

::hangnum
23\.
::

::gatha1
‘‘Pīṭhaṃ {pb:T:0.0005}{pb:P:0.0004} te veḷuriyamayaṃ uḷāraṃ, manojavaṃ gacchati yenakāmaṃ;
::

::gathalast
Alaṅkate malyadhare suvatthe, obhāsasi vijjurivabbhakūṭaṃ.
::

::hangnum
24\.
::

::gatha1
‘‘Kena {pb:V:0.0004} tetādiso vaṇṇo, kena te idha mijjhati;
::

::gathalast
Uppajjanti {pb:T:0.0004} ca te bhogā, ye keci manaso piyā.
::

::hangnum
25\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
26\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
27\.
::

::gatha1
‘‘Appassa kammassa phalaṃ mamedaṃ, yenamhi evaṃ jalitānubhāvā;
::

::gathalast
Ahaṃ manussesu manussabhūtā, purimāya jātiyā manussaloke.
::

::hangnum
28\.
::

::gatha1
‘‘Addasaṃ {pb:M:0.0005} virajaṃ bhikkhuṃ, vippasannamanāvilaṃ;
::

::gathalast
Tassa adāsahaṃ pīṭhaṃ, pasannā sehi pāṇibhi.
::

::hangnum
29\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
30\.
::

::gatha1
‘‘Akkhāmi {pb:T:0.0006} te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Catutthapīṭhavimānaṃ catutthaṃ.
::

#### 5. Kuñjaravimānavatthu

::hangnum
31\.
::

::gatha1
‘‘Kuñjaro {pb:P:0.0005} te varāroho, nānāratanakappano;
::

::gathalast
Ruciro thāmavā javasampanno, ākāsamhi samīhati.
::

::hangnum
32\.
::

::gatha1
‘‘Padumi padma {note:paduma… (sī. syā.) evamuparipi} pattakkhi, padmuppalajutindharo;
::

::gathalast
Padmacuṇṇābhikiṇṇaṅgo, soṇṇapokkharamāladhā {note:… mālavā (sī. syā.)}.
::

::hangnum
33\.
::

::gatha1
‘‘Padumānusaṭaṃ maggaṃ, padmapattavibhūsitaṃ.
::

::gathalast
Ṭhitaṃ vaggumanugghātī, mitaṃ gacchati vāraṇo.
::

::hangnum
34\.
::

::gatha1
‘‘Tassa pakkamamānassa, soṇṇakaṃsā ratissarā;
::

::gathalast
Tesaṃ suyyati nigghoso, turiye pañcaṅgike yathā.
::

::hangnum
35\.
::

::gatha1
‘‘Tassa nāgassa khandhamhi, sucivatthā alaṅkatā;
::

::gathalast
Mahantaṃ accharāsaṅghaṃ, vaṇṇena atirocasi.
::

::hangnum
36\.
::

::gatha1
‘‘Dānassa {pb:V:0.0005} te idaṃ phalaṃ, atho sīlassa vā pana;
::

::gathalast
Atho añjalikammassa, taṃ me akkhāhi pucchitā’’ti;
::

::hangnum
37\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
38\.
::

::gatha1
‘‘Disvāna {pb:T:0.0007}{pb:M:0.0006} guṇasampannaṃ, jhāyiṃ jhānarataṃ sataṃ;
::

::gathalast
Adāsiṃ pupphābhikiṇṇaṃ, āsanaṃ dussasanthataṃ.
::

::hangnum
39\.
::

::gatha1
‘‘Upaḍḍhaṃ padmamālāhaṃ, āsanassa samantato;
::

::gathalast
Abbhokirissaṃ pattehi, pasannā sehi pāṇibhi.
::

::hangnum
40\.
::

::gatha1
‘‘Tassa kammakusalassa {note:kammassa kusalassa (sī. pī.)}, idaṃ me īdisaṃ phalaṃ;
::

::gathalast
Sakkāro garukāro ca, devānaṃ apacitā ahaṃ.
::

::hangnum
41\.
::

::gatha1
‘‘Yo ve sammāvimuttānaṃ, santānaṃ brahmacārinaṃ;
::

::gathalast
Pasanno āsanaṃ dajjā, evaṃ nande yathā ahaṃ.
::

::hangnum
42\.
::

::gatha1
‘‘Tasmā hi attakāmena {note:atthakāmena (ka.)}, mahattamabhikaṅkhatā;
::

::gathalast
Āsanaṃ dātabbaṃ hoti, sarīrantimadhārina’’nti.
::

::centre
Kuñjaravimānaṃ pañcamaṃ.
::

#### 6. Paṭhamanāvāvimānavatthu

::hangnum
43\.
::

::gatha1
‘‘Suvaṇṇacchadanaṃ {pb:P:0.0006} nāvaṃ, nāri āruyha tiṭṭhasi;
::

::gathalast
Ogāhasi pokkharaṇiṃ, padmaṃ {note:padumaṃ (sī. syā.)} chindasi pāṇinā.
::

::hangnum
44\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
45\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi {pb:T:0.0008} evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
46\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
47\.
::

::gatha1
‘‘Ahaṃ {pb:M:0.0007} manussesu manussabhūtā, purimāya jātiyā manussaloke;
::

::gathalast
Disvāna bhikkhū tasite kilante, uṭṭhāya pātuṃ udakaṃ adāsiṃ.
::

::hangnum
48\.
::

::gatha1
‘‘Yo {pb:V:0.0006} ve kilantāna pipāsitānaṃ, uṭṭhāya pātuṃ udakaṃ dadāti;
::

::gathalast
Sītodakā {note:sītodikā (sī.)} tassa bhavanti najjo, pahūtamalyā bahupuṇḍarīkā.
::

::hangnum
49\.
::

::gatha1
‘‘Taṃ āpagā {note:tamāpagā (sī. ka.)} anupariyanti sabbadā, sītodakā vālukasanthatā nadī;
::

::gathalast
Ambā ca sālā tilakā ca jambuyo, uddālakā pāṭaliyo ca phullā.
::

::hangnum
50\.
::

::gatha1
‘‘Taṃ bhūmibhāgehi upetarūpaṃ, vimānaseṭṭhaṃ bhusasobhamānaṃ;
::

::gathalast
Tassīdha {note:tasseva (syā.)} kammassa ayaṃ vipāko, etādisaṃ puññakatā {note:katapuññā (sī.)} labhanti.
::

::hangnum
51\.
::

::gatha1
‘‘Tena {pb:T:0.0009} metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
52\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Paṭhamanāvāvimānaṃ chaṭṭhaṃ.
::

#### 7. Dutiyanāvāvimānavatthu

::hangnum
53\.
::

::gatha1
‘‘Suvaṇṇacchadanaṃ {pb:P:0.0007} nāvaṃ, nāri āruyha tiṭṭhasi;
::

::gathalast
Ogāhasi pokkharaṇiṃ, padmaṃ chindasi pāṇinā.
::

::hangnum
54\.
::

::gatha1
‘‘Kena {pb:M:0.0008} tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
55\.
::

::gatha1
‘‘Pucchāmi taṃ devi mahānubhāve, manussabhutā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
56\.
::

::gatha1
Sā {pb:T:0.0010} devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
57\.
::

::gatha1
‘‘Ahaṃ manussesu manussabhūtā, purimāya jātiyā manussaloke;
::

::gathalast
Disvāna bhikkhuṃ tasitaṃ kilantaṃ, uṭṭhāya pātuṃ udakaṃ adāsiṃ.
::

::hangnum
58\.
::

::gatha1
‘‘Yo ve kilantassa pipāsitassa, uṭṭhāya pātuṃ udakaṃ dadāti;
::

::gathalast
Sītodakā tassa bhavanti najjo, pahūtamalyā bahupuṇḍarīkā.
::

::hangnum
59\.
::

::gatha1
‘‘Taṃ āpagā anupariyanti sabbadā, sītodakā vālukasanthatā nadī;
::

::gathalast
Ambā ca sālā tilakā ca jambuyo, uddālakā pāṭaliyo ca phullā.
::

::hangnum
60\.
::

::gatha1
‘‘Taṃ {pb:V:0.0007} bhūmibhāgehi upetarūpaṃ, vimānaseṭṭhaṃ bhusasobhamānaṃ;
::

::gathalast
Tassīdha kammassa ayaṃ vipāko, etādisaṃ puññakatā labhanti.
::

::hangnum
61\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
62\.
::

::gatha1
‘‘Akkhāmi {pb:T:0.0011}{pb:M:0.0009} te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Dutiyanāvāvimānaṃ sattamaṃ.
::

#### 8. Tatiyanāvāvimānavatthu

::hangnum
63\.
::

::gatha1
‘‘Suvaṇṇacchadanaṃ {pb:P:0.0008} nāvaṃ, nāri āruyha tiṭṭhasi;
::

::gathalast
Ogāhasi pokkharaṇiṃ, padmaṃ chindasi pāṇinā.
::

::hangnum
64\.
::

::gatha1
‘‘Kūṭāgārā {pb:P:0.0009} nivesā te, vibhattā bhāgaso mitā;
::

::gathalast
Daddallamānā {note:daddaḷhamānā (ka.)} ābhanti, samantā caturo disā.
::

::hangnum
65\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
66\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
67\.
::

::gatha1
Sā devatā attamanā, sambuddheneva pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
68\.
::

::gatha1
‘‘Ahaṃ manussesu manussabhūtā, purimāya jātiyā manussaloke;
::

::gathalast
Disvāna {pb:T:0.0012} bhikkhū tasite kilante, uṭṭhāya pātuṃ udakaṃ adāsiṃ.
::

::hangnum
69\.
::

::gatha1
‘‘Yo ve kilantāna pipāsitānaṃ, uṭṭhāya pātuṃ udakaṃ dadāti;
::

::gathalast
Sītodakā tassa bhavanti najjo, pahūtamalyā bahupuṇḍarīkā.
::

::hangnum
70\.
::

::gatha1
‘‘Taṃ {pb:M:0.0010} āpagā anupariyanti sabbadā, sītodakā vālukasanthatā nadī;
::

::gathalast
Ambā ca sālā tilakā ca jambuyo, uddālakā pāṭaliyo ca phullā.
::

::hangnum
71\.
::

::gatha1
‘‘Taṃ bhūmibhāgehi upetarūpaṃ, vimānaseṭṭhaṃ bhusasobhamānaṃ;
::

::gathalast
Tassīdha kammassa ayaṃ vipāko, etādisaṃ puññakatā labhanti.
::

::hangnum
72\.
::

::gatha1
‘‘Kūṭāgārā {pb:V:0.0008} nivesā me, vibhattā bhāgaso mitā;
::

::gathalast
Daddallamānā ābhanti, samantā caturo disā.
::

::hangnum
73\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
74\.
::

::gatha1
‘‘Akkhāmi te buddha mahānubhāva, manussabhūtā yamakāsi puññaṃ;
::

::gatha2
Tenamhi evaṃ jalitānubhāvā, vaṇṇo ca me sabbadisā pabhāsati;
::

::gathalast
Etassa {pb:T:0.0013} kammassa phalaṃ mamedaṃ, atthāya buddho udakaṃ apāyī’’ti {note:apāsīti (sī. syā. pī.)}.
::

::centre
Tatiyanāvāvimānaṃ aṭṭhamaṃ.
::

#### 9. Dīpavimānavatthu

::hangnum
75\.
::

::gatha1
‘‘Abhikkantena {pb:P:0.0010} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
76\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
77\.
::

::gatha1
‘‘Kena tvaṃ vimalobhāsā, atirocasi devatā {note:devate (bahūsu) 83 vissajjanagāthāya saṃsandetabbaṃ};
::

::gathalast
Kena te sabbagattehi, sabbā obhāsate disā.
::

::hangnum
78\.
::

::gatha1
‘‘Pucchāmi {pb:M:0.0011} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
79\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
80\.
::

::gatha1
‘‘Ahaṃ manussesu manussabhūtā, purimāya jātiyā manussaloke;
::

::gathalast
Tamandhakāramhi timīsikāyaṃ, padīpakālamhi adāsi dīpaṃ {note:adaṃ padīpaṃ (sī. syā. pī.)}.
::

::hangnum
81\.
::

::gatha1
‘‘Yo andhakāramhi timīsikāyaṃ, padīpakālamhi {pb:T:0.0014} dadāti dīpaṃ;
::

::gathalast
Uppajjati jotirasaṃ vimānaṃ, pahūtamalyaṃ bahupuṇḍarīkaṃ.
::

::hangnum
82\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
83\.
::

::gatha1
‘‘Tenāhaṃ vimalobhāsā, atirocāmi devatā;
::

::gathalast
Tena me sabbagattehi, sabbā obhāsate disā.
::

::hangnum
84\.
::

::gatha1
‘‘Akkhāmi {pb:V:0.0009} te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Dīpavimānaṃ navamaṃ.
::

#### 10. Tiladakkhiṇavimānavatthu

::hangnum
85\.
::

::gatha1
‘‘Abhikkantena {pb:P:0.0011} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
86\.
::

::gatha1
‘‘Kena {pb:M:0.0012} tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
87\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
88\.
::

::gatha1
Sā {pb:T:0.0015} devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
89\.
::

::gatha1
‘Ahaṃ manussesu manussabhūtā, purimāya jātiyā manussaloke.
::

::hangnum
90\.
::

::gatha1
‘‘Addasaṃ virajaṃ buddhaṃ, vippasannamanāvilaṃ;
::

::gatha2
Āsajja dānaṃ adāsiṃ, akāmā tiladakkhiṇaṃ;
::

::gathalast
Dakkhiṇeyyassa buddhassa, pasannā sehi pāṇibhi.
::

::hangnum
91\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
92\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Tiladakkhiṇavimānaṃ dasamaṃ.
::

#### 11. Paṭhamapatibbatāvimānavatthu

::hangnum
93\.
::

::gatha1
‘‘Koñcā {pb:P:0.0012} mayūrā diviyā ca haṃsā, vaggussarā kokilā sampatanti;
::

::gathalast
Pupphābhikiṇṇaṃ rammamidaṃ vimānaṃ, anekacittaṃ naranārisevitaṃ {note:naranārībhi sevitaṃ (ka.)}.
::

::hangnum
94\.
::

::gatha1
‘‘Tatthacchasi {pb:M:0.0013}{pb:V:0.0010} devi mahānubhāve, iddhī vikubbanti anekarūpā;
::

::gathalast
Imā {pb:T:0.0016} ca te accharāyo samantato, naccanti gāyanti pamodayanti ca.
::

::hangnum
95\.
::

::gatha1
‘‘Deviddhipattāsi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
96\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
97\.
::

::gatha1
‘‘Ahaṃ manussesu manussabhūtā, patibbatānaññamanā ahosiṃ;
::

::gathalast
Mātāva puttaṃ anurakkhamānā, kuddhāpihaṃ {note:kuddhāpahaṃ (sī.)} nappharusaṃ avocaṃ.
::

::hangnum
98\.
::

::gatha1
‘‘Sacce ṭhitā mosavajjaṃ pahāya, dāne ratā saṅgahitattabhāvā;
::

::gathalast
Annañca pānañca pasannacittā, sakkacca dānaṃ vipulaṃ adāsiṃ.
::

::hangnum
99\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
100\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi {pb:T:0.0017} evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Paṭhamapatibbatāvimānaṃ ekādasamaṃ.
::

#### 12. Dutiyapatibbatāvimānavatthu

::hangnum
101\.
::

::gatha1
‘‘Veḷuriyathambhaṃ {pb:M:0.0014}{pb:P:0.0013} ruciraṃ pabhassaraṃ, vimānamāruyha anekacittaṃ;
::

::gatha2
Tatthacchasi devi mahānubhāve, uccāvacā iddhi vikubbamānā;
::

::gathalast
Imā ca te accharāyo samantato, naccanti gāyanti pamodayanti ca.
::

::hangnum
102\.
::

::gatha1
‘‘Deviddhipattāsi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
103\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
104\.
::

::gatha1
‘‘Ahaṃ manussesu manussabhūtā, upāsikā cakkhumato ahosiṃ;
::

::gathalast
Pāṇātipātā viratā ahosiṃ, loke adinnaṃ parivajjayissaṃ.
::

::hangnum
105\.
::

::gatha1
‘‘Amajjapā no ca {note:nāpi (syā.)} musā abhāṇiṃ {note:abhāsiṃ (ka.)}, sakena {pb:T:0.0018} sāminā {note:sāmināva (sī.)} ahosiṃ tuṭṭhā;
::

::gathalast
Annañca pānañca pasannacittā, sakkacca dānaṃ vipulaṃ adāsiṃ.
::

::hangnum
106\.
::

::gatha1
‘‘Tena {pb:V:0.0011} metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
107\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Dutiyapatibbatāvimānaṃ dvādasamaṃ.
::

#### 13. Paṭhamasuṇisāvimānavatthu

::hangnum
108\.
::

::gatha1
‘‘Abhikkantena {pb:M:0.0015}{pb:P:0.0014} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
109\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
110\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
111\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
112\.
::

::gatha1
‘‘Ahaṃ {pb:T:0.0019} manussesu manussabhūtā, suṇisā ahosiṃ sasurassa gehe {note:ghare (syā. ka.)}.
::

::hangnum
113\.
::

::gatha1
‘‘Addasaṃ virajaṃ bhikkhuṃ, vippasannamanāvilaṃ;
::

::gatha2
Tassa adāsahaṃ pūvaṃ, pasannā sehi pāṇibhi;
::

::gathalast
Bhāgaḍḍhabhāgaṃ datvāna, modāmi nandane vane.
::

::hangnum
114\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
115\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Paṭhamasuṇisāvimānaṃ terasamaṃ.
::

#### 14. Dutiyasuṇisāvimānavatthu

::hangnum
116\.
::

::gatha1
‘‘Abhikkantena {pb:V:0.0012} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
117\.
::

::gatha1
‘‘Kena {pb:M:0.0016}{pb:P:0.0015} tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
118\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
119\.
::

::gatha1
Sā {pb:P:0.0016} devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
120\.
::

::gatha1
‘‘Ahaṃ {pb:T:0.0020} manussesu manussabhūtā, suṇisā ahosiṃ sasurassa gehe.
::

::hangnum
121\.
::

::gatha1
‘‘Addasaṃ virajaṃ bhikkhuṃ, vippasannamanāvilaṃ;
::

::gatha2
Tassa adāsahaṃ bhāgaṃ, pasannā sehi pāṇibhi;
::

::gathalast
Kummāsapiṇḍaṃ datvāna, modāmi nandane vane.
::

::hangnum
122\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
123\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

::centre
Dutiyasuṇisāvimānaṃ cuddasamaṃ.
::

#### 15. Uttarāvimānavatthu

::hangnum
124\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
125\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
126\.
::

::gatha1
‘‘Pucchāmi {pb:M:0.0017} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
127\.
::

::gatha1
Sā {pb:V:0.0013} devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
128\.
::

::gatha1
‘‘Issā {pb:T:0.0021} ca maccheramatho {note:macchariyamatho ca (ka.)} paḷāso, nāhosi mayhaṃ gharamāvasantiyā;
::

::gathalast
Akkodhanā bhattuvasānuvattinī, uposathe niccahamappamattā.
::

::hangnum
129\.
::

::gatha1
‘‘Cātuddasiṃ pañcadasiṃ, yā ca {note:yāva (sī. aṭṭha., ka. aṭṭha.) therīgāthāaṭṭhakathā passitabbā} pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
130\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ {note:āvasāmimaṃ (sī. aṭṭha., ka.) parato pana sabbatthapi ‘‘āvasāmahaṃ’’ icceva dissati}.
::

::hangnum
131\.
::

::gatha1
‘‘Pāṇātipātā viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā {note:āratā (?)}.
::

::hangnum
132\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
133\.
::

::gatha1
‘‘Sāhaṃ sakena sīlena, yasasā ca yasassinī;
::

::gathalast
Anubhomi sakaṃ puññaṃ, sukhitā camhināmayā.
::

::hangnum
134\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
135\.
::

::gatha1
‘‘Akkhāmi te bhikkhu mahānubhāva, manussabhūtā yamahaṃ akāsiṃ;
::

::gathalast
Tenamhi evaṃ jalitānubhāvā, vaṇṇo {pb:T:0.0022} ca me sabbadisā pabhāsatīti.
::

{para:136} 136\. ‘‘Mama {pb:M:0.0018} ca, bhante, vacanena bhagavato pāde sirasā vandeyyāsi – ‘uttarā nāma, bhante, upāsikā bhagavato pāde sirasā vandatī’ti. Anacchariyaṃ kho panetaṃ, bhante, yaṃ maṃ bhagavā aññatarasmiṃ sāmaññaphale byākareyya {note:byākareyyāti (?)}, taṃ bhagavā sakadāgāmiphale byākāsī’’ti.

::centre
Uttarāvimānaṃ pannarasamaṃ.
::

#### 16. Sirimāvimānavatthu

::hangnum
137\.
::

::gatha1
‘‘Yuttā {pb:P:0.0017} ca te paramaalaṅkatā hayā, adhomukhā aghasigamā balī javā;
::

::gathalast
Abhinimmitā pañcarathāsatā ca te, anventi taṃ sārathicoditā hayā.
::

::hangnum
138\.
::

::gatha1
‘‘Sā tiṭṭhasi rathavare alaṅkatā, obhāsayaṃ jalamiva joti pāvako;
::

::gathalast
Pucchāmi taṃ varatanu {note:varacāru (katthaci)} anomadassane, kasmā nu kāyā anadhivaraṃ upāgami.
::

::hangnum
139\.
::

::gatha1
‘‘Kāmaggapattānaṃ {pb:V:0.0014} yamāhunuttaraṃ {note:… nuttarā (ka.), anuttarā (syā.)}, nimmāya nimmāya ramanti devatā;
::

::gathalast
Tasmā kāyā accharā kāmavaṇṇinī, idhāgatā anadhivaraṃ namassituṃ.
::

::hangnum
140\.
::

::gatha1
‘‘Kiṃ tvaṃ pure sucaritamācarīdha {note:sucaritaṃ acāridha (pī.)},
::

::gatha2
Kenacchasi {pb:T:0.0023} tvaṃ amitayasā sukhedhitā;
::

::gatha3
Iddhī ca te anadhivarā vihaṅgamā,
::

::gathalast
Vaṇṇo ca te dasa disā virocati.
::

::hangnum
141\.
::

::gatha1
‘‘Devehi tvaṃ parivutā sakkatā casi,
::

::gatha2
Kuto cutā sugatigatāsi devate;
::

::gatha3
Kassa vā tvaṃ vacanakarānusāsaniṃ,
::

::gathalast
Ācikkha me tvaṃ yadi buddhasāvikā’’ti.
::

::hangnum
142\.
::

::gatha1
‘‘Nagantare {pb:M:0.0019} nagaravare sumāpite, paricārikā rājavarassa sirimato;
::

::gathalast
Nacce gīte paramasusikkhitā ahuṃ, sirimāti maṃ rājagahe avediṃsu {note:avedisuṃ (?)}.
::

::hangnum
143\.
::

::gatha1
‘‘Buddho ca me isinisabho vināyako, adesayī samudayadukkhaniccataṃ;
::

::gathalast
Asaṅkhataṃ dukkhanirodhasassataṃ, maggañcimaṃ akuṭilamañjasaṃ sivaṃ.
::

::hangnum
144\.
::

::gatha1
‘‘Sutvānahaṃ amatapadaṃ asaṅkhataṃ, tathāgatassanadhivarassa sāsanaṃ;
::

::gathalast
Sīlesvahaṃ paramasusaṃvutā ahuṃ, dhamme ṭhitā naravarabuddhadesite {note:bhāsite (sī.)}.
::

::hangnum
145\.
::

::gatha1
‘‘Ñatvānahaṃ virajapadaṃ asaṅkhataṃ, tathāgatenanadhivarena {pb:T:0.0024} desitaṃ;
::

::gathalast
Tatthevahaṃ samathasamādhimāphusiṃ, sāyeva me paramaniyāmatā ahu.
::

::hangnum
146\.
::

::gatha1
‘‘Laddhānahaṃ {pb:P:0.0018} amatavaraṃ visesanaṃ, ekaṃsikā abhisamaye visesiya;
::

::gathalast
Asaṃsayā bahujanapūjitā ahaṃ, khiḍḍāratiṃ {note:khiḍḍaṃ ratiṃ (syā. pī.)} paccanubhomanappakaṃ.
::

::hangnum
147\.
::

::gatha1
‘‘Evaṃ ahaṃ amatadasamhi {note:amatarasamhi (ka.)} devatā, tathāgatassanadhivarassa sāvikā;
::

::gathalast
Dhammaddasā paṭhamaphale patiṭṭhitā, sotāpannā na ca pana matthi duggati.
::

::hangnum
148\.
::

::gatha1
‘‘Sā vandituṃ anadhivaraṃ upāgamiṃ, pāsādike kusalarate ca bhikkhavo;
::

::gathalast
Namassituṃ samaṇasamāgamaṃ sivaṃ, sagāravā sirimato dhammarājino.
::

::hangnum
149\.
::

::gatha1
‘‘Disvā {pb:M:0.0020} muniṃ muditamanamhi pīṇitā, tathāgataṃ naravaradammasārathiṃ;
::

::gathalast
Taṇhacchidaṃ kusalarataṃ vināyakaṃ, vandāmahaṃ paramahitānukampaka’’nti.
::

::centre
Sirimāvimānaṃ soḷasamaṃ.
::

#### 17. Kesakārīvimānavatthu

::hangnum
150\.
::

::gatha1
‘‘Idaṃ {pb:T:0.0025}{pb:V:0.0015}{pb:P:0.0019} vimānaṃ ruciraṃ pabhassaraṃ, veḷuriyathambhaṃ satataṃ sunimmitaṃ;
::

::gathalast
Suvaṇṇarukkhehi samantamotthataṃ, ṭhānaṃ mamaṃ kammavipākasambhavaṃ.
::

::hangnum
151\.
::

::gatha1
‘‘Tatrūpapannā purimaccharā imā, sataṃ sahassāni sakena kammunā;
::

::gathalast
Tuvaṃsi ajjhupagatā yasassinī, obhāsayaṃ tiṭṭhasi pubbadevatā.
::

::hangnum
152\.
::

::gatha1
‘‘Sasī adhiggayha yathā virocati, nakkhattarājāriva tārakāgaṇaṃ;
::

::gathalast
Tatheva tvaṃ accharāsaṅgaṇaṃ {note:accharāsaṅgamaṃ (sī.)} imaṃ, daddallamānā yasasā virocasi.
::

::hangnum
153\.
::

::gatha1
‘‘Kuto nu āgamma anomadassane, upapannā tvaṃ bhavanaṃ mamaṃ idaṃ;
::

::gathalast
Brahmaṃva devā tidasā sahindakā, sabbe na tappāmase dassanena ta’’nti.
::

::hangnum
154\.
::

::gatha1
‘‘Yametaṃ sakka anupucchase mamaṃ, ‘kuto cutā tvaṃ idha āgatā’ti {note:kuto cutā idha āgatā tuvaṃ (syā.), kuto cutāya āgati tava (pī.)};
::

::gathalast
Bārāṇasī nāma puratthi kāsinaṃ, tattha ahosiṃ pure kesakārikā.
::

::hangnum
155\.
::

::gatha1
‘‘Buddhe {pb:T:0.0026}{pb:M:0.0021} ca dhamme ca pasannamānasā, saṅghe ca ekantagatā asaṃsayā;
::

::gathalast
Akhaṇḍasikkhāpadā āgatapphalā, sambodhidhamme niyatā anāmayā’’ti.
::

::hangnum
156\.
::

::gatha1
‘‘Tantyābhinandāmase svāgatañca {note:sāgatañca (sī.)} te, dhammena ca tvaṃ yasasā virocasi;
::

::gatha2
Buddhe ca dhamme ca pasannamānase, saṅghe ca ekantagate asaṃsaye;
::

::gathalast
Akhaṇḍasikkhāpade āgatapphale, sambodhidhamme niyate anāmaye’’ti.
::

::centre
Kesakārīvimānaṃ sattarasamaṃ.
::

::centre
Pīṭhavaggo paṭhamo niṭṭhito.
::

Tassuddānaṃ –

::gatha1
Pañca pīṭhā tayo nāvā, dīpatiladakkhiṇā dve;
::

::gatha2
Pati dve suṇisā uttarā, sirimā kesakārikā;
::

::gathalast
Vaggo tena pavuccatīti.
::

#### 2. Cittalatāvaggo

#### 1. Dāsivimānavatthu

::hangnum
157\.
::

::gatha1
‘‘Api {pb:V:0.0016}{pb:P:0.0021} sakkova devindo, ramme cittalatāvane;
::

::gatha2
Samantā anupariyāsi, nārīgaṇapurakkhatā;
::

::gathalast
Obhāsentī {pb:T:0.0027} disā sabbā, osadhī viya tārakā.
::

::hangnum
158\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
159\.
::

::gatha1
‘‘Pucchāmi {pb:M:0.0022} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
160\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
161\.
::

::gatha1
‘‘Ahaṃ manussesu manussabhūtā, dāsī ahosiṃ parapessiyā {note:parapesiyā (ka.)} kule.
::

::hangnum
162\.
::

::gatha1
‘‘Upāsikā cakkhumato, gotamassa yasassino;
::

::gathalast
Tassā me nikkamo āsi, sāsane tassa tādino.
::

::hangnum
163\.
::

::gatha1
‘‘Kāmaṃ bhijjatuyaṃ kāyo, neva atthettha saṇṭhanaṃ {note:santhanaṃ (sī. syā. pī.)};
::

::gathalast
Sikkhāpadānaṃ pañcannaṃ, maggo sovatthiko sivo.
::

::hangnum
164\.
::

::gatha1
‘‘Akaṇṭako agahano, uju sabbhi pavedito;
::

::gathalast
Nikkamassa phalaṃ passa, yathidaṃ pāpuṇitthikā.
::

::hangnum
165\.
::

::gatha1
‘‘Āmantanikā raññomhi, sakkassa vasavattino;
::

::gathalast
Saṭṭhi {pb:P:0.0022} turiya {note:turiya (sī. syā. pī.)} sahassāni, paṭibodhaṃ karonti me.
::

::hangnum
166\.
::

::gatha1
‘‘Ālambo gaggaro {note:gaggamo (syā.), bhaggaro (ka.)} bhīmo {note:bhimmo (ka.)}, sādhuvādī ca saṃsayo;
::

::gathalast
Pokkharo {pb:T:0.0028} ca suphasso ca, viṇāmokkhā {note:vilāmokkhā (ka.)} ca nāriyo.
::

::hangnum
167\.
::

::gatha1
‘‘Nandā ceva sunandā ca, soṇadinnā sucimhitā {note:sucimbhikā (syā.)};
::

::gathalast
Alambusā missakesī ca, puṇḍarīkāti dāruṇī.
::

::hangnum
168\.
::

::gatha1
‘‘Eṇīphassā suphassā ca, subhaddā muduvādinī;
::

::gathalast
Etā caññā ca seyyāse, accharānaṃ pabodhikā.
::

::hangnum
169\.
::

::gatha1
‘‘Tā {pb:V:0.0017} maṃ kālenupāgantvā, abhibhāsanti devatā;
::

::gathalast
Handa naccāma gāyāma, handa taṃ ramayāmase.
::

::hangnum
170\.
::

::gatha1
‘‘Nayidaṃ {pb:M:0.0023} akatapuññānaṃ, katapuññānamevidaṃ;
::

::gathalast
Asokaṃ nandanaṃ rammaṃ, tidasānaṃ mahāvanaṃ.
::

::hangnum
171\.
::

::gatha1
‘‘Sukhaṃ akatapuññānaṃ, idha natthi parattha ca;
::

::gathalast
Sukhañca katapuññānaṃ, idha ceva parattha ca.
::

::hangnum
172\.
::

::gatha1
‘‘Tesaṃ sahabyakāmānaṃ, kattabbaṃ kusalaṃ bahuṃ;
::

::gathalast
Katapuññā hi modanti, sagge bhogasamaṅgino’’ti.
::

::centre
Dāsivimānaṃ paṭhamaṃ.
::

#### 2. Lakhumāvimānavatthu

::hangnum
173\.
::

::gatha1
‘‘Abhikkantena {pb:P:0.0023} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
174\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
175\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
176\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ {pb:T:0.0029} puṭṭhā viyākāsi, yassa kammassidaṃ phalaṃ.
::

::hangnum
177\.
::

::gatha1
‘‘Kevaṭṭadvārā nikkhamma, ahu mayhaṃ nivesanaṃ;
::

::gathalast
Tattha sañcaramānānaṃ, sāvakānaṃ mahesinaṃ.
::

::hangnum
178\.
::

::gatha1
‘‘Odanaṃ kummāsaṃ {note:sākaṃ (sī.)} ḍākaṃ, loṇasovīrakañcahaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
179\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
180\.
::

::gatha1
‘‘Uposathaṃ {pb:M:0.0024} upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
181\.
::

::gatha1
‘‘Pāṇātipātā {pb:V:0.0018} viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
182\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
183\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatīti.
::

‘‘Mama ca, bhante, vacanena bhagavato pāde sirasā vandeyyāsi – ‘lakhumā nāma,bhante,upāsikā bhagavato pāde sirasā vandatī’ti. Anacchariyaṃ kho panetaṃ, bhante, yaṃ maṃ bhagavā aññatarasmiṃ sāmaññaphale byākareyya {note:byākareyyāti (?)}. Taṃ bhagavā sakadāgāmiphale byākāsī’’ti.

::centre
Lakhumāvimānaṃ dutiyaṃ.
::

#### 3. Ācāmadāyikāvimānavatthu

::hangnum
185\.
::

::gatha1
‘‘Piṇḍāya {pb:T:0.0030}{pb:P:0.0024} te carantassa, tuṇhībhūtassa tiṭṭhato;
::

::gathalast
Daliddā kapaṇā nārī, parāgāraṃ apassitā {note:avassitā (sī.)}.
::

::hangnum
186\.
::

::gatha1
‘‘Yā te adāsi ācāmaṃ, pasannā sehi pāṇibhi;
::

::gathalast
Sā hitvā mānusaṃ dehaṃ, kaṃ nu sā disataṃ gatā’’ti.
::

::hangnum
187\.
::

::gatha1
‘‘Piṇḍāya me carantassa, tuṇhībhūtassa tiṭṭhato;
::

::gathalast
Daliddā kapaṇā nārī, parāgāraṃ apassitā.
::

::hangnum
188\.
::

::gatha1
‘‘Yā me adāsi ācāmaṃ, pasannā sehi pāṇibhi;
::

::gathalast
Sā hitvā mānusaṃ dehaṃ, vippamuttā ito cutā.
::

::hangnum
189\.
::

::gatha1
‘‘Nimmānaratino nāma, santi devā mahiddhikā;
::

::gathalast
Tattha sā sukhitā nārī, modatācāmadāyikā’’ti.
::

::hangnum
190\.
::

::gatha1
‘‘Aho {pb:M:0.0025} dānaṃ varākiyā, kassape suppatiṭṭhitaṃ;
::

::gathalast
Parābhatena dānena, ijjhittha vata dakkhiṇā.
::

::hangnum
191\.
::

::gatha1
‘‘Yā mahesittaṃ kāreyya, cakkavattissa rājino;
::

::gatha2
Nārī sabbaṅgakalyāṇī, bhattu cānomadassikā;
::

::gathalast
Etassācāmadānassa{pb:T:0.0031}, kalaṃ nāgghati soḷasiṃ.
::

::hangnum
192\.
::

::gatha1
‘‘Sataṃ {pb:V:0.0019} nikkhā sataṃ assā, sataṃ assatarīrathā;
::

::gatha2
Sataṃ kaññāsahassāni, āmuttamaṇikuṇḍalā;
::

::gathalast
Etassācāmadānassa, kalaṃ nāgghanti soḷasiṃ.
::

::hangnum
193\.
::

::gatha1
‘‘Sataṃ hemavatā nāgā, īsādantā urūḷhavā;
::

::gatha2
Suvaṇṇakacchā mātaṅgā, hemakappanavāsasā {note:hemakappanivāsasā (syā. ka.)};
::

::gathalast
Etassācāmadānassa, kalaṃ nāgghati soḷasiṃ.
::

::hangnum
194\.
::

::gatha1
‘‘Catunnamapi {pb:P:0.0025} dīpānaṃ, issaraṃ yodha kāraye;
::

::gathalast
Etassācāmadānassa, kalaṃ nāgghati soḷasi’’nti.
::

::centre
Ācāmadāyikāvimānaṃ tatiyaṃ.
::

#### 4. Caṇḍālivimānavatthu

::hangnum
195\.
::

::gatha1
‘‘Caṇḍāli vanda pādāni, gotamassa yasassino;
::

::gathalast
Tameva {note:taveva (sī.)} anukampāya, aṭṭhāsi isisattamo {note:isisuttamo (sī.)}.
::

::hangnum
196\.
::

::gatha1
‘‘Abhippasādehi manaṃ, arahantamhi tādini {note:tādine (syā. ka.)};
::

::gathalast
Khippaṃ pañjalikā vanda, parittaṃ tava jīvita’’nti.
::

::hangnum
197\.
::

::gatha1
Coditā bhāvitattena, sarīrantimadhārinā;
::

::gathalast
Caṇḍālī vandi pādāni, gotamassa yasassino.
::

::hangnum
198\.
::

::gatha1
Tamenaṃ avadhī gāvī, caṇḍāliṃ pañjaliṃ ṭhitaṃ;
::

::gathalast
Namassamānaṃ sambuddhaṃ, andhakāre pabhaṅkaranti.
::

::hangnum
199\.
::

::gatha1
‘‘Khīṇāsavaṃ {pb:M:0.0026} vigatarajaṃ anejaṃ, ekaṃ araññamhi raho nisinnaṃ;
::

::gathalast
Deviddhipattā upasaṅkamitvā, vandāmi taṃ vīra mahānubhāva’’nti.
::

::hangnum
200\.
::

::gatha1
‘‘Suvaṇṇavaṇṇā jalitā mahāyasā, vimānamoruyha anekacittā;
::

::gathalast
Parivāritā accharāsaṅgaṇena {note:accharānaṃ gaṇena (sī.)}, kā tvaṃ subhe devate vandase mama’’nti.
::

::hangnum
201\.
::

::gatha1
‘‘Ahaṃ {pb:P:0.0026} bhaddante caṇḍālī, tayā vīrena {note:therena (ka.)} pesitā;
::

::gathalast
Vandiṃ {pb:T:0.0032} arahato pāde, gotamassa yasassino.
::

::hangnum
202\.
::

::gatha1
‘‘Sāhaṃ vanditvā {note:vanditva (sī.)} pādāni, cutā caṇḍālayoniyā;
::

::gathalast
Vimānaṃ sabbato bhaddaṃ, upapannamhi nandane.
::

::hangnum
203\.
::

::gatha1
‘‘Accharānaṃ {pb:V:0.0020} satasahassaṃ, purakkhatvāna {note:purakkhitvā maṃ (syā. ka.)} tiṭṭhati;
::

::gathalast
Tāsāhaṃ pavarā seṭṭhā, vaṇṇena yasasāyunā.
::

::hangnum
204\.
::

::gatha1
‘‘Pahūtakatakalyāṇā, sampajānā paṭissatā {note:patissatā (sī. syā.)};
::

::gathalast
Muniṃ kāruṇikaṃ loke, taṃ bhante vanditumāgatā’’ti.
::

::hangnum
205\.
::

::gatha1
Idaṃ vatvāna caṇḍālī, kataññū katavedinī;
::

::gathalast
Vanditvā arahato pāde, tatthevantaradhāyathāti {note:tatthevantaradhāyatīti (syā. ka.)}.
::

::centre
Caṇḍālivimānaṃ catutthaṃ.
::

#### 5. Bhadditthivimānavatthu

::hangnum
206\.
::

::gatha1
‘‘Nīlā pītā ca kāḷā ca, mañjiṭṭhā {note:mañjeṭṭhā (sī.), mañjaṭṭhā (pī.)} atha lohitā;
::

::gathalast
Uccāvacānaṃ vaṇṇānaṃ, kiñjakkhaparivāritā.
::

::hangnum
207\.
::

::gatha1
‘‘Mandāravānaṃ pupphānaṃ, mālaṃ dhāresi muddhani;
::

::gathalast
Nayime aññesu kāyesu, rukkhā santi sumedhase.
::

::hangnum
208\.
::

::gatha1
‘‘Kena {pb:M:0.0027}{pb:P:0.0027} kāyaṃ upapannā, tāvatiṃsaṃ yasassinī;
::

::gathalast
Devate pucchitācikkha, kissa kammassidaṃ phala’’nti.
::

::hangnum
209\.
::

::gatha1
‘‘Bhadditthikāti {note:bhadditthīti (sī.)} maṃ aññaṃsu, kimilāyaṃ upāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
210\.
::

::gatha1
‘‘Acchādanañca bhattañca, senāsanaṃ padīpiyaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
211\.
::

::gatha1
‘‘Cātuddasiṃ {pb:T:0.0033} pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
212\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
213\.
::

::gatha1
‘‘Pāṇātipātā viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
214\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā {pb:V:0.0021} cakkhumato, appamādavihārinī.
::

::gatha1
Katāvāsā katakusalā tato cutā {note:katāvakāsā katakusalā (ka.)},
::

::gathalast
Sayaṃ pabhā anuvicarāmi nandanaṃ.
::

::hangnum
215\.
::

::gatha1
‘‘Bhikkhū cāhaṃ paramahitānukampake, abhojayiṃ tapassiyugaṃ mahāmuniṃ;
::

::gathalast
Katāvāsā katakusalā tato cutā {note:katāvakāsā katakusalā (ka.)}, sayaṃ pabhā anuvicarāmi nandanaṃ.
::

::hangnum
216\.
::

::gatha1
‘‘Aṭṭhaṅgikaṃ aparimitaṃ sukhāvahaṃ, uposathaṃ satatamupāvasiṃ ahaṃ;
::

::gathalast
Katāvāsā katakusalā tato cutā {note:katāvakāsā katakusalā (ka.)}, sayaṃ pabhā anuvicarāmi nandana’’nti.
::

::centre
Bhadditthivimānaṃ {note:bhadditthikāvimānaṃ (syā.)} pañcamaṃ.
::

#### 6. Soṇadinnāvimānavatthu

::hangnum
217\.
::

::gatha1
‘‘Abhikkantena {pb:M:0.0028}{pb:P:0.0028} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
218\.
::

::gatha1
‘‘Kena {pb:T:0.0034} tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
219\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
220\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
221\.
::

::gatha1
‘‘Soṇadinnāti maṃ aññaṃsu, nāḷandāyaṃ upāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
222\.
::

::gatha1
‘‘Acchādanañca bhattañca, senāsanaṃ padīpiyaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
223\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
224\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
225\.
::

::gatha1
‘‘Pāṇātipātā viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
226\.
::

::gatha1
‘‘Pañcasikkhāpade {pb:V:0.0022} ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
227\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo {pb:T:0.0035} ca me sabbadisā pabhāsatī’’ti.
::

::centre
Soṇadinnāvimānaṃ chaṭṭhaṃ.
::

#### 7. Uposathāvimānavatthu

::hangnum
229\.
::

::gatha1
‘‘Abhikkantena {pb:M:0.0029}{pb:P:0.0029} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
230\.
::

::gatha1
‘‘Kena tetādiso vaṇṇo…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
232\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
233\.
::

::gatha1
‘‘Uposathāti maṃ aññaṃsu, sāketāyaṃ upāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
234\.
::

::gatha1
‘‘Acchādanañca bhattañca, senāsanaṃ padīpiyaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
235\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
236\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
237\.
::

::gatha1
‘‘Pāṇātipātā viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
238\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
239\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo {pb:T:0.0036} ca me sabbadisā pabhāsatī’’ti.
::

::hangnum
241\.
::

::gatha1
‘‘Abhikkhaṇaṃ {pb:V:0.0023} nandanaṃ sutvā, chando me udapajjatha {note:upapajjatha (bahūsu)};
::

::gathalast
Tattha cittaṃ paṇidhāya, upapannamhi nandanaṃ.
::

::hangnum
242\.
::

::gatha1
‘‘Nākāsiṃ {pb:P:0.0030} satthu vacanaṃ, buddhassādiccabandhuno;
::

::gathalast
Hīne cittaṃ paṇidhāya, sāmhi pacchānutāpinī’’ti.
::

::hangnum
243\.
::

::gatha1
‘‘Kīva ciraṃ vimānamhi, idha vacchasuposathe {note:vassasuposathe (sī.)};
::

::gathalast
Devate pucchitācikkha, yadi jānāsi āyuno’’ti.
::

::hangnum
244\.
::

::gatha1
‘‘Saṭṭhivassasahassāni {pb:M:0.0030} {note:saṭṭhi satasahassāni (?)}, tisso ca vassakoṭiyo;
::

::gatha2
Idha ṭhatvā mahāmuni, ito cutā gamissāmi;
::

::gathalast
Manussānaṃ sahabyata’’nti.
::

::hangnum
245\.
::

::gatha1
‘‘Mā tvaṃ uposathe bhāyi, sambuddhenāsi byākatā;
::

::gathalast
Sotāpannā visesayi, pahīnā tava duggatī’’ti.
::

::centre
Uposathāvimānaṃ sattamaṃ.
::

#### 8. Niddāvimānavatthu

::hangnum
246\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
247\.
::

::gatha1
‘‘Kena tetādiso vaṇṇo…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
249\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
250\.
::

::gatha1
‘‘Niddāti {note:saddhāti (sī.)} mamaṃ aññaṃsu, rājagahasmiṃ upāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
251\.
::

::gatha1
‘‘Acchādanañca {pb:T:0.0037}{pb:P:0.0031} bhattañca, senāsanaṃ padīpiyaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
252\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
253\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
254\.
::

::gatha1
‘‘Pāṇātipātā {pb:V:0.0024} viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
255\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
256\.
::

::gatha1
‘‘Tena {pb:M:0.0031} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Niddāvimānaṃ {note:saddhāvimānaṃ (sī.)} aṭṭhamaṃ.
::

#### 9. Suniddāvimānavatthu

::hangnum
258\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
259\.
::

::gatha1
‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.
::

::hangnum
261\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
262\.
::

::gatha1
‘‘Suniddāti {pb:P:0.0032} {note:sunandāti (sī.)} maṃ aññaṃsu, rājagahasmiṃ upāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
266\.
::

::gatha1
(Yathā niddāvimānaṃ tathā vitthāretabbaṃ.)
::

::hangnum
267\.
::

::gatha1
‘‘Pañcasikkhāpade {pb:T:0.0038} ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
268\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Suniddāvimānaṃ navamaṃ.
::

#### 10. Paṭhamabhikkhādāyikāvimānavatthu

::hangnum
270\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
271\.
::

::gatha1
‘‘Kena tetādiso vaṇṇo…pe…vaṇṇo ca te sabbadisā pabhāsatī’’ti.
::

::hangnum
273\.
::

::gatha1
Sā {pb:P:0.0033} devatā attamanā…pe… yassa kammassidaṃ phalaṃ.
::

::hangnum
274\.
::

::gatha1
‘‘Ahaṃ {pb:M:0.0032} manussesu manussabhūtā, purimāya jātiyā manussaloke.
::

::hangnum
275\.
::

::gatha1
‘‘Addasaṃ {pb:T:0.0039}{pb:V:0.0025} virajaṃ buddhaṃ, vippasannamanāvilaṃ;
::

::gathalast
Tassa adāsahaṃ bhikkhaṃ, pasannā sehi pāṇibhi.
::

::hangnum
276\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
Paṭhamabhikkhādāyikāvimānaṃ dasamaṃ.
::

#### 11. Dutiyabhikkhādāyikāvimānavatthu

::hangnum
278\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
279\.
::

::gatha1
‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.
::

::hangnum
281\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
282\.
::

::gatha1
‘‘Ahaṃ manussesu manussabhūtā, purimāya jātiyā manussaloke.
::

::hangnum
283\.
::

::gatha1
‘‘Addasaṃ virajaṃ bhikkhuṃ, vippasannamanāvilaṃ;
::

::gathalast
Tassa adāsahaṃ bhikkhaṃ, pasannā sehi pāṇibhi.
::

::hangnum
284\.
::

::gatha1
‘‘Tena metādiso vaṇṇo…pe. {pb:P:0.0034}… vaṇṇo ca me sabbadisā pabhāsatī’’ti.
::

::centre
Dutiyabhikkhādāyikāvimānaṃ ekādasamaṃ.
::

::centre
Cittalatāvaggo dutiyo niṭṭhito.
::

Tassuddānaṃ –

::gatha2
Dāsī {pb:M:0.0033} ceva lakhumā ca, atha ācāmadāyikā;
::

::gatha2
Caṇḍālī {pb:T:0.0040} bhadditthī ceva {note:bhadditthikā ca (syā.)}, soṇadinnā uposathā;
::

::gatha3
Niddā ceva suniddā ca {note:nandā ceva sunandā ca (sī.)}, dve ca bhikkhāya dāyikā;
::

::gathalast
Vaggo tena pavuccatīti.
::

::centre
Bhāṇavāraṃ paṭhamaṃ niṭṭhitaṃ.
::

#### 3. Pāricchattakavaggo

#### 1. Uḷāravimānavatthu

::hangnum
286\.
::

::gatha1
‘‘Uḷāro {pb:V:0.0026}{pb:P:0.0035} te yaso vaṇṇo, sabbā obhāsate disā;
::

::gathalast
Nāriyo naccanti gāyanti, devaputtā alaṅkatā.
::

::hangnum
287\.
::

::gatha1
‘‘Modenti parivārenti, tava pūjāya devate;
::

::gathalast
Sovaṇṇāni vimānāni, tavimāni sudassane.
::

::hangnum
288\.
::

::gatha1
‘‘Tuvaṃsi issarā tesaṃ, sabbakāmasamiddhinī;
::

::gatha2
Abhijātā mahantāsi, devakāye pamodasi;
::

::gathalast
Devate pucchitācikkha, kissa kammassidaṃ phala’’nti.
::

::hangnum
289\.
::

::gatha1
‘‘Ahaṃ manussesu manussabhūtā, purimāya jātiyā manussaloke;
::

::gathalast
Dussīlakule suṇisā ahosiṃ, assaddhesu kadariyesu ahaṃ.
::

::hangnum
290\.
::

::gatha1
‘‘Saddhā sīlena sampannā, saṃvibhāgaratā sadā;
::

::gathalast
Piṇḍāya caramānassa, apūvaṃ te adāsahaṃ.
::

::hangnum
291\.
::

::gatha1
‘‘Tadāhaṃ {pb:P:0.0036} sassuyācikkhiṃ, samaṇo āgato idha;
::

::gathalast
Tassa adāsahaṃ pūvaṃ, pasannā sehi pāṇibhi.
::

::hangnum
292\.
::

::gatha1
‘‘Itissā {pb:T:0.0041}{pb:M:0.0034} sassu paribhāsi, avinītāsi tvaṃ {note:avinītā tuvaṃ (sī.)} vadhu;
::

::gathalast
Na maṃ sampucchituṃ icchi, samaṇassa dadāmahaṃ.
::

::hangnum
293\.
::

::gatha1
‘‘Tato me sassu kupitā, pahāsi musalena maṃ;
::

::gathalast
Kūṭaṅgacchi avadhi maṃ, nāsakkhiṃ jīvituṃ ciraṃ.
::

::hangnum
294\.
::

::gatha1
‘‘Sā ahaṃ kāyassa bhedā, vippamuttā tato cutā;
::

::gathalast
Devānaṃ tāvatiṃsānaṃ, upapannā sahabyataṃ.
::

::hangnum
295\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Uḷāravimānaṃ paṭhamaṃ.
::

#### 2. Ucchudāyikāvimānavatthu

::hangnum
296\.
::

::gatha1
‘‘Obhāsayitvā {pb:V:0.0027}{pb:P:0.0037} pathaviṃ {note:paṭhaviṃ (sī. syā.)} sadevakaṃ, atirocasi candimasūriyā viya;
::

::gathalast
Siriyā ca vaṇṇena yasena tejasā, brahmāva deve tidase sahindake {note:saindake (sī.)}.
::

::hangnum
297\.
::

::gatha1
‘‘Pucchāmi taṃ uppalamāladhārinī, āveḷinī kañcanasannibhattace;
::

::gathalast
Alaṅkate uttamavatthadhārinī, kā tvaṃ subhe devate vandase mamaṃ.
::

::hangnum
298\.
::

::gatha1
‘‘Kiṃ tvaṃ pure kammamakāsi attanā, manussabhūtā purimāya jātiyā;
::

::gatha2
Dānaṃ suciṇṇaṃ atha sīlasaṃyamaṃ {note:saññamaṃ (sī.)}, kenūpapannā {pb:T:0.0042} sugatiṃ yasassinī;
::

::gathalast
Devate pucchitācikkha, kissa kammassidaṃ phala’’nti.
::

::hangnum
299\.
::

::gatha1
‘‘Idāni {pb:M:0.0035} bhante imameva gāmaṃ {note:gāme (syā. ka.)}, piṇḍāya amhākaṃ gharaṃ upāgami;
::

::gathalast
Tato te ucchussa adāsi khaṇḍikaṃ, pasannacittā atulāya pītiyā.
::

::hangnum
300\.
::

::gatha1
‘‘Sassu ca pacchā anuyuñjate mamaṃ, kahaṃ {note:kahaṃ me (pī.)} nu ucchuṃ vadhuke avākiri {note:avākari (syā. ka.)};
::

::gathalast
Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.
::

::hangnum
301\.
::

::gatha1
‘‘Tuyhaṃnvidaṃ {note:tuyhaṃ nu idaṃ (syā.)} issariyaṃ atho mama, itissā sassu paribhāsate mamaṃ;
::

::gathalast
Pīṭhaṃ gahetvā pahāraṃ adāsi me, tato cutā kālakatāmhi devatā.
::

::hangnum
302\.
::

::gatha1
‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;
::

::gathalast
Devehi saddhiṃ paricārayāmahaṃ, modāmahaṃ kāmaguṇehi pañcahi.
::

::hangnum
303\.
::

::gatha1
‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;
::

::gathalast
Devindaguttā {pb:T:0.0043} tidasehi rakkhitā, samappitā kāmaguṇehi pañcahi.
::

::hangnum
304\.
::

::gatha1
‘‘Etādisaṃ puññaphalaṃ anappakaṃ, mahāvipākā mama ucchudakkhiṇā;
::

::gathalast
Devehi saddhiṃ paricārayāmahaṃ, modāmahaṃ kāmaguṇehi pañcahi.
::

::hangnum
305\.
::

::gatha1
‘‘Etādisaṃ {pb:P:0.0038} puññaphalaṃ anappakaṃ, mahājutikā mama ucchudakkhiṇā;
::

::gathalast
Devindaguttā tidasehi rakkhitā, sahassanettoriva nandane vane.
::

::hangnum
306\.
::

::gatha1
‘‘Tuvañca {pb:M:0.0036} bhante anukampakaṃ viduṃ, upecca vandiṃ kusalañca pucchisaṃ;
::

::gathalast
Tato te ucchussa adāsi khaṇḍikaṃ, pasannacitā atulāya pītiyā’’ti.
::

::centre
Ucchudāyikāvimānaṃ dutiyaṃ.
::

#### 3. Pallaṅkavimānavatthu

::hangnum
307\.
::

::gatha1
‘‘Pallaṅkaseṭṭhe {pb:V:0.0028}{pb:P:0.0039} maṇisoṇṇacitte, pupphābhikiṇṇe sayane uḷāre;
::

::gathalast
Tatthacchasi devi mahānubhāve, uccāvacā iddhi vikubbamānā.
::

::hangnum
308\.
::

::gatha1
‘‘Imā ca te accharāyo samantato, naccanti {pb:T:0.0044} gāyanti pamodayanti;
::

::gatha2
Deviddhipattāsi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
309\.
::

::gatha1
‘‘Ahaṃ manussesu manussabhūtā, aḍḍhe kule suṇisā ahosiṃ;
::

::gathalast
Akkodhanā bhattuvasānuvattinī, uposathe appamattā ahosiṃ {note:appamattā uposathe (syā. ka.)}.
::

::hangnum
310\.
::

::gatha1
‘‘Manussabhūtā daharā apāpikā {note:daharāsa’pāpikā (sī.)}, pasannacittā patimābhirādhayiṃ;
::

::gathalast
Divā ca ratto ca manāpacārinī, ahaṃ pure sīlavatī ahosiṃ.
::

::hangnum
311\.
::

::gatha1
‘‘Pāṇātipātā {pb:M:0.0037} viratā acorikā, saṃsuddhakāyā sucibrahmacārinī;
::

::gathalast
Amajjapā no ca musā abhāṇiṃ, sikkhāpadesu paripūrakārinī.
::

::hangnum
312\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, pasannamānasā ahaṃ {note:atipasannamānasā (ka.)}.
::

::hangnum
313\.
::

::gatha1
‘‘Aṭṭhaṅgupetaṃ anudhammacārinī, uposathaṃ {pb:T:0.0045} pītimanā upāvasiṃ;
::

::gatha2
Imañca ariyaṃ aṭṭhaṅgavarehupetaṃ, samādiyitvā kusalaṃ sukhudrayaṃ;
::

::gathalast
Patimhi kalyāṇī vasānuvattinī, ahosiṃ pubbe sugatassa sāvikā.
::

::hangnum
314\.
::

::gatha1
‘‘Etādisaṃ kusalaṃ jīvaloke, kammaṃ karitvāna visesabhāginī;
::

::gathalast
Kāyassa bhedā abhisamparāyaṃ, deviddhipattā sugatimhi āgatā.
::

::hangnum
315\.
::

::gatha1
‘‘Vimānapāsādavare manorame, parivāritā accharāsaṅgaṇena;
::

::gathalast
Sayaṃpabhā devagaṇā ramenti maṃ, dīghāyukiṃ devavimānamāgata’’nti;
::

::centre
Pallaṅkavimānaṃ tatiyaṃ.
::

#### 4. Latāvimānavatthu

::hangnum
316\.
::

::gatha1
Latā {pb:P:0.0040} ca sajjā pavarā ca devatā, accimatī {note:accimukhī (sī.), acchimatī (pī. ka.) acchimutī (syā.)} rājavarassa sirīmato;
::

::gathalast
Sutā ca rañño vessavaṇassa dhītā, rājīmatī dhammaguṇehi sobhatha.
::

::hangnum
317\.
::

::gatha1
Pañcettha {pb:V:0.0029}{pb:M:0.0038} nāriyo āgamaṃsu nhāyituṃ, sītodakaṃ uppaliniṃ sivaṃ nadiṃ;
::

::gathalast
Tā {pb:T:0.0046} tattha nhāyitvā rametvā devatā, naccitvā gāyitvā sutā lataṃ bravi {note:bruvī (sī.)}.
::

::hangnum
318\.
::

::gatha1
‘‘Pucchāmi taṃ uppalamāladhārini, āveḷini kañcanasannibhattace;
::

::gathalast
Timiratambakkhi nabheva sobhane, dīghāyukī kena kato yaso tava.
::

::hangnum
319\.
::

::gatha1
‘‘Kenāsi bhadde patino piyatarā, visiṭṭhakalyāṇitarassu rūpato;
::

::gathalast
Padakkhiṇā naccagītavādite, ācikkha no tvaṃ naranāripucchitā’’ti.
::

::hangnum
320\.
::

::gatha1
‘‘Ahaṃ manussesu manussabhūtā, uḷārabhoge kule suṇisā ahosiṃ;
::

::gathalast
Akkodhanā bhattuvasānuvattinī, uposathe appamattā ahosiṃ.
::

::hangnum
321\.
::

::gatha1
‘‘Manussabhūtā {pb:P:0.0041} daharā apāpikā {note:daharāsa’pāpikā (sī.)}, pasannacittā patimābhirādhayiṃ;
::

::gathalast
Sadevaraṃ sassasuraṃ sadāsakaṃ, abhirādhayiṃ tamhi kato yaso mama.
::

::hangnum
322\.
::

::gatha1
‘‘Sāhaṃ tena kusalena kammunā, catubbhi ṭhānehi visesamajjhagā;
::

::gathalast
Āyuñca {pb:T:0.0047} vaṇṇañca sukhaṃ balañca, khiḍḍāratiṃ paccanubhomanappakaṃ.
::

::hangnum
323\.
::

::gatha1
‘‘Sutaṃ nu taṃ bhāsati yaṃ ayaṃ latā, yaṃ no apucchimha akittayī no;
::

::gathalast
Patino kiramhākaṃ visiṭṭha nārīnaṃ, gatī ca tāsaṃ pavarā ca devatā.
::

::hangnum
324\.
::

::gatha1
‘‘Patīsu {pb:M:0.0039} dhammaṃ pacarāma sabbā, patibbatā yattha bhavanti itthiyo;
::

::gathalast
Patīsu dhammaṃ pacaritva {note:pacaritvāna (ka.)} sabbā, lacchāmase bhāsati yaṃ ayaṃ latā.
::

::hangnum
325\.
::

::gatha1
‘‘Sīho yathā pabbatasānugocaro, mahindharaṃ pabbatamāvasitvā;
::

::gathalast
Pasayha hantvā itare catuppade, khudde mige khādati maṃsabhojano.
::

::hangnum
326\.
::

::gatha1
‘‘Tatheva saddhā idha ariyasāvikā, bhattāraṃ nissāya patiṃ anubbatā;
::

::gathalast
Kodhaṃ vadhitvā abhibhuyya maccharaṃ, saggamhi sā modati dhammacārinī’’ti.
::

::centre
Latāvimānaṃ catutthaṃ.
::

#### 5. Guttilavimānaṃ

::centre
1. Vatthuttamadāyikāvimānavatthu
::

::hangnum
327\.
::

::gatha1
‘‘Sattatantiṃ {pb:P:0.0042} sumadhuraṃ, rāmaṇeyyaṃ avācayiṃ;
::

::gathalast
So {pb:T:0.0048} maṃ raṅgamhi avheti, ‘saraṇaṃ me hohi kosiyā’ti.
::

::hangnum
328\.
::

::gatha1
‘‘Ahaṃ {pb:V:0.0030} te saraṇaṃ homi, ahamācariyapūjako;
::

::gathalast
Na taṃ jayissati sisso, sissamācariya jessasī’’ti.
::

::hangnum
329\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
330\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
331\.
::

::gatha1
‘‘Pucchāmi {pb:M:0.0040} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
332\.
::

::gatha1
Sā devatā attamanā, moggallānena pucchitā;
::

::gathalast
Pañhaṃ puṭṭhā viyākāsi, yassa kammassidaṃ phalaṃ.
::

::hangnum
333\.
::

::gatha1
‘‘Vatthuttamadāyikā nārī, pavarā hoti naresu nārīsu;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
334\.
::

::gatha1
‘‘Tassā {pb:P:0.0043} me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā {note:accharāsahassassāhaṃ pavarā, (syā.)} passa {pb:T:0.0049} puññānaṃ vipākaṃ.
::

::hangnum
335\.
::

::gatha1
‘‘Tena metādiso vaṇṇo, tena me idha mijjhati;
::

::gathalast
Uppajjanti ca me bhogā, ye keci manaso piyā.
::

::hangnum
336\.
::

::gatha1
‘‘Akkhāmi te bhikkhu mahānubhāva, manussabhūtā yamakāsi puññaṃ;
::

::gathalast
Tenamhi evaṃ jalitānubhāvā, vaṇṇo ca me sabbadisā pabhāsatī’’ti.
::

(Anantaraṃ caturavimānaṃ yathā vatthudāyikāvimānaṃ tathā vitthāretabbaṃ {note:( ) natthi sī. potthake})

::centre
2. Pupphuttamadāyikāvimānavatthu (1)
::

::hangnum
337\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
338\.
::

::gatha1
‘‘Kena tetādiso vaṇṇo…pe… ye keci manaso piyā.
::

::hangnum
339\.
::

::gatha1
‘‘Pucchāmi taṃ devi mahānubhāve…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
340\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
341\.
::

::gatha1
‘‘Pupphuttamadāyikā nārī, pavarā hoti naresu nārīsu;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
342\.
::

::gatha1
‘‘Tassā {pb:V:0.0031}{pb:M:0.0041} me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
343\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
3. Gandhuttamadāyikāvimānavatthu (2)
::

::hangnum
345\.
::

::gatha1
‘‘Abhikkantena vaṇṇena…pe… {pb:T:0.0050} osadhī viya tārakā.
::

::hangnum
346\.
::

::gatha1
‘‘Kena tetādiso vaṇṇo…pe… ye keci manaso piyā.
::

::hangnum
347\.
::

::gatha1
‘‘Pucchāmi taṃ devi mahānubhāve…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
348\.
::

::gatha1
‘‘Sā devatā attamanā…pe… yassa kammassidaṃ phalaṃ.
::

::hangnum
349\.
::

::gatha1
‘‘Gandhuttamadāyikā nārī, pavarā hoti naresu nārīsu;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
350\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
351\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
4. Phaluttamadāyikāvimānavatthu (3)
::

::hangnum
353\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
354\.
::

::gatha1
‘‘Kena tetādiso vaṇṇo…pe… ye keci manaso piyā.
::

::hangnum
355\.
::

::gatha1
‘‘Pucchāmi taṃ devi mahānubhāve…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
356\.
::

::gatha1
Sā {pb:T:0.0051} devatā attamanā…pe… yassa kammassidaṃ phalaṃ.
::

::hangnum
357\.
::

::gatha1
‘‘Phaluttamadāyikā nārī, pavarā hoti naresu nārīsu;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
358\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
359\.
::

::gatha1
‘‘Tena {pb:M:0.0042} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
5. Rasuttamadāyikāvimānavatthu (4)
::

::hangnum
361\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
362\.
::

::gatha1
‘‘Kena {pb:V:0.0032} tetādiso vaṇṇo…pe… ye keci manaso piyā.
::

::hangnum
363\.
::

::gatha1
‘‘Pucchāmi taṃ devi mahānubhāve…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
364\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
365\.
::

::gatha1
‘‘Rasuttamadāyikā nārī, pavarā {pb:T:0.0052} hoti naresu nārīsu;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
366\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
367\.
::

::gatha1
‘‘Tena metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
6. Gandhapañcaṅgulikadāyikāvimānavatthu
::

::hangnum
369\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
370\.
::

::gatha1
‘‘Kena tetādiso vaṇṇo…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
372\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
373\.
::

::gatha1
‘‘Gandhapañcaṅgulikaṃ ahamadāsiṃ, kassapassa bhagavato thūpamhi;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
374\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ{pb:T:0.0053}, pavarā passa puññānaṃ vipākaṃ.
::

::hangnum
375\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::gathalast
(Anantaraṃ {pb:M:0.0043} caturavimānaṃ yathā gandhapañcaṅgulikadāyikāvimānaṃ tathā vitthāretabbaṃ {note:( ) natthi sī. potthake} )
::

::centre
7. Ekūposathavimānavatthu (1)
::

::hangnum
377\.
::

::gatha1
‘‘Abhikkantena vaṇṇena…pe…vaṇṇo ca te sabbadisā pabhāsatī’’ti.
::

::hangnum
380\.
::

::gatha1
Sā devatā attamanā…pe…yassa kammassidaṃ phalaṃ.
::

::hangnum
381\.
::

::gatha1
‘‘Bhikkhū ca ahaṃ bhikkhuniyo ca, addasāsiṃ panthapaṭipanne;
::

::gathalast
Tesāhaṃ dhammaṃ sutvāna, ekūposathaṃ upavasissaṃ.
::

::hangnum
382\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
383\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
8. Udakadāyikāvimānavatthu (2)
::

::hangnum
385\.
::

::gatha1
‘‘Abhikkantena {pb:T:0.0054}{pb:V:0.0033} vaṇṇena…pe…vaṇṇo ca te sabbadisā pabhāsatī’’ti.
::

::hangnum
388\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
389\.
::

::gatha1
‘‘Udake {pb:P:0.0044} ṭhitā udakamadāsiṃ, bhikkhuno cittena vippasannena;
::

::gathalast
Evaṃ piyarūpadāyikā manāpaṃ, dibbaṃ sā labhate upecca ṭhānaṃ.
::

::hangnum
390\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
391\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
9. Upaṭṭhānavimānavatthu (3)
::

::hangnum
393\.
::

::gatha1
‘‘Abhikkantena vaṇṇena…pe… vaṇṇo ca te sabbadisā pabhāsatī’’ti.
::

::hangnum
396\.
::

::gatha1
Sā {pb:M:0.0044} devatā attamanā…pe… yassa kammassidaṃ phalaṃ.
::

::hangnum
397\.
::

::gatha1
‘‘Sassuñcāhaṃ sasurañca, caṇḍike kodhane ca pharuse ca;
::

::gathalast
Anusūyikā upaṭṭhāsiṃ {note:sūpaṭṭhāsiṃ (sī.)}, appamattā {pb:T:0.0055} sakena sīlena.
::

::hangnum
398\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
399\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
10. Aparakammakārinīvimānavatthu (4)
::

::hangnum
401\.
::

::gatha1
‘‘Abhikkantena vaṇṇena…pe… vaṇṇo ca te sabbadisā pabhāsatī’’ti.
::

::hangnum
404\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
405\.
::

::gatha1
‘‘Parakammakarī {note:parakammakārinī (syā.) parakammakārī (pī.) aparakammakārinī (ka.)} āsiṃ, atthenātanditā dāsī;
::

::gathalast
Akkodhanānatimāninī {note:anatimānī (sī. syā.)}, saṃvibhāginī sakassa bhāgassa.
::

::hangnum
406\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa {pb:T:0.0056} puññānaṃ vipākaṃ.
::

::hangnum
407\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
11. Khīrodanadāyikāvimānavatthu
::

::hangnum
409\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
410\.
::

::gatha1
‘‘Kena {pb:V:0.0034} tetādiso vaṇṇo…pe…vaṇṇo ca te sabbadisā pabhāsatī’’ti.
::

::hangnum
412\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
413\.
::

::gatha1
‘‘Khīrodanaṃ ahamadāsiṃ, bhikkhuno piṇḍāya carantassa;
::

::gathalast
Evaṃ karitvā kammaṃ, sugatiṃ upapajja modāmi.
::

::hangnum
414\.
::

::gatha1
‘‘Tassā {pb:M:0.0045} me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
415\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

(Anantaraṃ pañcavīsativimānaṃ yathā khīrodanadāyikāvimānaṃ tathā vitthāretabbaṃ) {note:( ) natthi sī. potthake}

::centre
12. Phāṇitadāyikāvimānavatthu (1)
::

::hangnum
417\.
::

::gatha1
‘‘Abhikkantena vaṇṇena…pe… {pb:T:0.0057} sabbadisā pabhāsatī’’ti.
::

::hangnum
420\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
421\.
::

::gatha1
‘‘Phāṇitaṃ ahamadāsiṃ, bhikkhuno piṇḍāya carantassa…pe…’’.
::

::centre
13. Ucchukhaṇḍikadāyikāvatthu (2)
::

::hangnum
429\.
::

::gatha1
Ucchukhaṇḍikaṃ ahamadāsiṃ, bhikkhuno piṇḍāya carantassa…pe….
::

::centre
14. Timbarusakadāyikāvimānavatthu (3)
::

::hangnum
437\.
::

::gatha1
Timbarusakaṃ ahamadāsiṃ, bhikkhuno piṇḍāya carantassa…pe….
::

::centre
15. Kakkārikadāyikāvimānavatthu (4)
::

::hangnum
445\.
::

::gatha1
Kakkārikaṃ ahamadāsiṃ, bhikkhuno piṇḍāya carantassa…pe….
::

::centre
16. Eḷālukadāyikāvimānavatthu (5)
::

::hangnum
453\.
::

::gatha1
Eḷālukaṃ ahamadāsiṃ, bhikkhuno piṇḍāya carantassa…pe….
::

::centre
17. Valliphaladāyikāvimānavatthu(6)
::

::hangnum
461\.
::

::gatha1
Valliphalaṃ {pb:V:0.0035} ahamadāsiṃ, bhikkhuno piṇḍāya carantassa…pe….
::

::centre
18. Phārusakadāyikāvimānavatthu (7)
::

::hangnum
469\.
::

::gatha1
Phārusakaṃ {pb:P:0.0045} ahamadāsiṃ, bhikkhuno piṇḍāya carantassa…pe….
::

::centre
19. Hatthappatāpakadāyikāvimānavatthu (8)
::

::hangnum
477\.
::

::gatha1
Hatthappatāpakaṃ {pb:M:0.0046} ahamadāsiṃ, bhikkhuno piṇḍāya carantassa…pe….
::

::centre
20. Sākamuṭṭhidāyikāvimānavatthu (9)
::

::hangnum
485\.
::

::gatha1
Sākamuṭṭhiṃ ahamadāsiṃ, bhikkhuno panthapaṭipannassa…pe….
::

::centre
21. Pupphakamuṭṭhidāyikāvimānavatthu (10)
::

::hangnum
493\.
::

::gatha1
Pupphakamuṭṭhiṃ ahamadāsiṃ, bhikkhuno piṇḍāya carantassa…pe….
::

::centre
22. Mūlakadāyikāvimānavatthu (11)
::

::hangnum
501\.
::

::gatha1
Mūlakaṃ ahamadāsiṃ, bhikkhuno piṇḍāya carantassa…pe….
::

::centre
23. Nimbamuṭṭhidāyikāvimānavatthu (12)
::

::hangnum
506\.
::

::gatha1
Nimbamuṭṭhiṃ ahamadāsiṃ, bhikkhuno piṇḍāya carantassa…pe….
::

::centre
24. Ambakañjikadāyikāvimānavatthu (13)
::

::hangnum
517\.
::

::gatha1
Ambakañjikaṃ ahamadāsiṃ, bhikkhuno piṇḍāya carantassa…pe….
::

::centre
25. Doṇinimmajjanidāyikāvimānavatthu (14)
::

::hangnum
525\.
::

::gatha1
Doṇinimmajjaniṃ {note:doṇinimmujjanaṃ (syā.)} ahamadāsiṃ, bhikkhuno piṇḍāya carantassa…pe….
::

::centre
26. Kāyabandhanadāyikāvimānavatthu (15)
::

::hangnum
533\.
::

::gatha1
Kāyabandhanaṃ ahamadāsiṃ, bhikkhuno piṇḍāya carantassa…pe….
::

::centre
27. Aṃsabaddhakadāyikāvimānavatthu (16)
::

::hangnum
541\.
::

::gatha1
Aṃsabaddhakaṃ {pb:V:0.0036} {note:aṃsavaṭṭakaṃ (sī.), aṃsabandhanaṃ (ka.)} ahamadāsiṃ, bhikkhuno piṇḍāya carantassa…pe….
::

::centre
28. Āyogapaṭṭadāyikāvimānavatthu (17)
::

::hangnum
546\.
::

::gatha1
Āyogapaṭṭaṃ {pb:T:0.0058} ahamadāsiṃ, bhikkhuno piṇḍāya carantassa…pe….
::

::centre
29. Vidhūpanadāyikāvimānavatthu (18)
::

::hangnum
557\.
::

::gatha1
Vidhūpanaṃ {pb:M:0.0047} ahamadāsiṃ, bhikkhuno piṇḍāya carantassa…pe….
::

::centre
30. Tālavaṇṭadāyikāvimānavatthu (19)
::

::hangnum
565\.
::

::gatha1
Tālavaṇṭaṃ ahamadāsiṃ, bhikkhuno piṇḍāya carantassa…pe….
::

::centre
31. Morahatthadāyikāvimānavatthu (20)
::

::hangnum
573\.
::

::gatha1
Morahatthaṃ ahamadāsiṃ, bhikkhuno piṇḍāya carantassa…pe….
::

::centre
32. Chattadāyikāvimānavatthu (21)
::

::hangnum
581\.
::

::gatha1
Chattaṃ {note:chattañca (ka.)} ahamadāsiṃ, bhikkhuno piṇḍāya carantassa…pe….
::

::centre
33. Upāhanadāyikāvimānavatthu (22)
::

::hangnum
586\.
::

::gatha1
Upāhanaṃ ahamadāsiṃ, bhikkhuno piṇḍāya carantassa…pe….
::

::centre
34. Pūvadāyikāvimānavatthu (23)
::

::hangnum
597\.
::

::gatha1
Pūvaṃ ahamadāsiṃ, bhikkhuno piṇḍāya carantassa…pe….
::

::centre
35. Modakadāyikāvimānavatthu (24)
::

::hangnum
605\.
::

::gatha1
Modakaṃ ahamadāsiṃ, bhikkhuno piṇḍāya carantassa…pe….
::

::centre
36. Sakkhalikadāyikāvimānavatthu (25)
::

::hangnum
613\.
::

::gatha1
‘‘Sakkhalikaṃ {note:sakkhaliṃ (sī. syā.)} ahamadāsiṃ, bhikkhuno piṇḍāya carantassa…pe….
::

::hangnum
614\.
::

::gatha1
‘‘Tassā me passa vimānaṃ, accharā kāmavaṇṇinīhamasmi;
::

::gathalast
Accharāsahassassāhaṃ, pavarā passa puññānaṃ vipākaṃ.
::

::hangnum
615\.
::

::gatha1
‘‘Tena {pb:V:0.0037} metādiso vaṇṇo…pe…vaṇṇo ca me sabbadisā pabhāsatī’’ti.
::

::hangnum
617\.
::

::gatha1
‘‘Svāgataṃ vata me ajja, suppabhātaṃ suhuṭṭhitaṃ {note:suvuṭṭhitaṃ (sī.)};
::

::gathalast
Yaṃ addasāmi {note:addasaṃ (sī. syā.), addasāsiṃ (pī.)} devatāyo, accharā kāmavaṇṇiniyo {note:kāmavaṇṇiyo (sī.)}.
::

::hangnum
618\.
::

::gatha1
‘‘Imāsāhaṃ {pb:M:0.0048} {note:tāsāhaṃ (syā. ka.)} dhammaṃ sutvā {note:sutvāna (syā. ka.)}, kāhāmi kusalaṃ bahuṃ.
::

::gatha2
Dānena samacariyāya, saññamena damena ca;
::

::gathalast
Svāhaṃ tattha gamissāmi {note:tattheva gacchāmi (ka.)}, yattha gantvā na socare’’ti.
::

::centre
Guttilavimānaṃ pañcamaṃ.
::

#### 6. Daddallavimānavatthu

::hangnum
619\.
::

::gatha1
‘‘Daddallamānā {pb:T:0.0059}{pb:P:0.0048} {note:daddaḷhamānā (ka.)} vaṇṇena, yasasā ca yasassinī;
::

::gathalast
Sabbe deve tāvatiṃse, vaṇṇena atirocasi.
::

::hangnum
620\.
::

::gatha1
‘‘Dassanaṃ nābhijānāmi, idaṃ paṭhamadassanaṃ;
::

::gathalast
Kasmā kāyā nu āgamma, nāmena bhāsase mama’’nti.
::

::hangnum
621\.
::

::gatha1
‘‘Ahaṃ bhadde subhaddāsiṃ, pubbe mānusake bhave;
::

::gathalast
Sahabhariyā ca te āsiṃ, bhaginī ca kaniṭṭhikā.
::

::hangnum
622\.
::

::gatha1
‘‘Sā ahaṃ kāyassa bhedā, vippamuttā tato cutā;
::

::gathalast
Nimmānaratīnaṃ devānaṃ, upapannā sahabyata’’nti.
::

::hangnum
623\.
::

::gatha1
‘‘Pahūtakatakalyāṇā, te deve yanti pāṇino;
::

::gathalast
Yesaṃ tvaṃ kittayissasi, subhadde jātimattano.
::

::hangnum
624\.
::

::gatha1
‘‘Atha {note:kathaṃ (sī. syā.)} tvaṃ kena vaṇṇena, kena vā anusāsitā;
::

::gathalast
Kīdiseneva dānena, subbatena yasassinī.
::

::hangnum
625\.
::

::gatha1
‘‘Yasaṃ etādisaṃ pattā, visesaṃ vipulamajjhagā;
::

::gathalast
Devate pucchitācikkha, kissa kammassidaṃ phala’’nti.
::

::hangnum
626\.
::

::gatha1
‘‘Aṭṭheva piṇḍapātāni, yaṃ dānaṃ adadaṃ pure;
::

::gathalast
Dakkhiṇeyyassa saṅghassa, pasannā sehi pāṇibhi.
::

::hangnum
627\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::hangnum
629\.
::

::gatha1
‘‘Ahaṃ {pb:M:0.0049} tayā bahutare bhikkhū, saññate brahmacārayo {note:brahmacarino (syā.), brahmacāriye (pī. ka.)};
::

::gathalast
Tappesiṃ annapānena, pasannā sehi pāṇibhi.
::

::hangnum
630\.
::

::gatha1
‘‘Tayā {pb:T:0.0060}{pb:V:0.0038} bahutaraṃ datvā, hīnakāyūpagā ahaṃ {note:ahuṃ (ka. sī.)};
::

::gatha2
Kathaṃ tvaṃ appataraṃ datvā, visesaṃ vipulamajjhagā;
::

::gathalast
Devate pucchitācikkha, kissa kammassidaṃ phala’’nti.
::

::hangnum
631\.
::

::gatha1
‘‘Manobhāvanīyo {pb:P:0.0049} bhikkhu, sandiṭṭho me pure ahu;
::

::gathalast
Tāhaṃ bhattena {note:bhadde (ka.)} nimantesiṃ, revataṃ attanaṭṭhamaṃ.
::

::hangnum
632\.
::

::gatha1
‘‘So me atthapurekkhāro, anukampāya revato;
::

::gathalast
Saṅghe dehīti maṃvoca, tassāhaṃ vacanaṃ kariṃ.
::

::hangnum
633\.
::

::gatha1
‘‘Sā dakkhiṇā saṅghagatā, appameyye patiṭṭhitā;
::

::gathalast
Puggalesu tayā dinnaṃ, na taṃ tava mahapphala’’nti.
::

::hangnum
634\.
::

::gatha1
‘‘Idānevāhaṃ jānāmi, saṅghe dinnaṃ mahapphalaṃ;
::

::gatha2
Sāhaṃ gantvā manussattaṃ, vadaññū vītamaccharā;
::

::gathalast
Saṅghe dānāni dassāmi {note:saṅghe dānaṃ dassāmihaṃ (syā.)}, appamattā punappuna’’nti.
::

::hangnum
635\.
::

::gatha1
‘‘Kā esā devatā bhadde, tayā mantayate saha;
::

::gathalast
Sabbe deve tāvatiṃse, vaṇṇena atirocatī’’ti.
::

::hangnum
636\.
::

::gatha1
‘‘Manussabhūtā devinda, pubbe mānusake bhave;
::

::gatha2
Sahabhariyā ca me āsi, bhaginī ca kaniṭṭhikā;
::

::gathalast
Saṅghe dānāni datvāna, katapuññā virocatī’’ti.
::

::hangnum
637\.
::

::gatha1
‘‘Dhammena pubbe bhaginī, tayā bhadde virocati;
::

::gathalast
Yaṃ saṅghamhi appameyye, patiṭṭhāpesi dakkhiṇaṃ.
::

::hangnum
638\.
::

::gatha1
‘‘Pucchito hi mayā buddho, gijjhakūṭamhi pabbate;
::

::gathalast
Vipākaṃ {pb:T:0.0061} saṃvibhāgassa, yattha dinnaṃ mahapphalaṃ.
::

::hangnum
639\.
::

::gatha1
‘‘Yajamānānaṃ manussānaṃ, puññapekkhāna pāṇinaṃ;
::

::gathalast
Karotaṃ opadhikaṃ puññaṃ, yattha dinnaṃ mahapphalaṃ.
::

::hangnum
640\.
::

::gatha1
‘‘Taṃ {pb:M:0.0050} me buddho viyākāsi, jānaṃ kammaphalaṃ sakaṃ;
::

::gathalast
Vipākaṃ saṃvibhāgassa, yattha dinnaṃ mahapphalaṃ.
::

::hangnum
641\.
::

::gatha1
{note:vi. va. 750; kathā. 798} ‘‘Cattāro ca paṭipannā, cattāro ca phale ṭhitā;
::

::gathalast
Esa saṅgho ujubhūto, paññāsīlasamāhito.
::

::hangnum
642\.
::

::gatha1
{note:vi. va. 751; kathā. 798} ‘‘Yajamānānaṃ manussānaṃ, puññapekkhāna pāṇinaṃ;
::

::gathalast
Karotaṃ opadhikaṃ puññaṃ, saṅghe dinnaṃ mahapphalaṃ.
::

::hangnum
643\.
::

::gatha1
{note:vi. va. 752; kathā. 798} ‘‘Eso {pb:V:0.0039} hi saṅgho vipulo mahaggato, esappameyyo udadhīva sāgaro;
::

::gathalast
Ete hi seṭṭhā naravīrasāvakā, pabhaṅkarā dhammamudīrayanti {note:dhammakathaṃ udīrayanti (syā.)}.
::

::hangnum
644\.
::

::gatha1
{note:vi. va. 753; kathā. 798} ‘‘Tesaṃ {pb:P:0.0050} sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;
::

::gathalast
Sā dakkhiṇā saṅghagatā patiṭṭhitā, mahapphalā lokavidūna {note:lokavidūhi (syā. ka.)} vaṇṇitā.
::

::hangnum
645\.
::

::gatha1
{note:vi. va. 754; kathā. 798} ‘‘Etādisaṃ yaññamanussarantā {note:puññamanussarantā (syā. ka.)}, ye vedajātā vicaranti loke;
::

::gathalast
Vineyya maccheramalaṃ samūlaṃ, aninditā {pb:T:0.0062} saggamupenti ṭhāna’’nti.
::

::centre
Daddallavimānaṃ {note:daddaḷhavimānaṃ (ka.)} chaṭṭhaṃ.
::

#### 7. Pesavatīvimānavatthu

::hangnum
646\.
::

::gatha1
‘‘Phalikarajatahemajālachannaṃ{pb:P:0.0051}, vividhacitratalamaddasaṃ surammaṃ;
::

::gathalast
Byamhaṃ sunimmitaṃ toraṇūpapannaṃ, rucakupakiṇṇamidaṃ subhaṃ vimānaṃ.
::

::hangnum
647\.
::

::gatha1
‘‘Bhāti {pb:M:0.0051} ca dasa disā nabheva suriyo, sarade tamonudo sahassaraṃsī;
::

::gathalast
Tathā tapatimidaṃ tava vimānaṃ, jalamiva dhūmasikho nise nabhagge.
::

::hangnum
648\.
::

::gatha1
‘‘Musatīva nayanaṃ sateratāva {note:sateritāva (syā. ka.)}, ākāse ṭhapitamidaṃ manuññaṃ;
::

::gathalast
Vīṇāmurajasammatāḷaghuṭṭhaṃ, iddhaṃ indapuraṃ yathā tavedaṃ.
::

::hangnum
649\.
::

::gatha1
‘‘Padumakumuduppalakuvalayaṃ, yodhika {note:yūdhika (sī.)} bandhukanojakā {note:yothikā bhaṇḍikā nojakā (syā.)} ca santi;
::

::gathalast
Sālakusumitapupphitā asokā, vividhadumaggasugandhasevitamidaṃ.
::

::hangnum
650\.
::

::gatha1
‘‘Saḷalalabujabhujaka {note:sujaka (sī. syā.)} saṃyuttā {note:saññatā (sī.)}, kusakasuphullitalatāvalambinīhi{pb:T:0.0063};
::

::gathalast
Maṇijālasadisā yasassinī, rammā pokkharaṇī upaṭṭhitā te.
::

::hangnum
651\.
::

::gatha1
‘‘Udakaruhā ca yetthi pupphajātā, thalajā ye ca santi rukkhajātā;
::

::gathalast
Mānusakāmānussakā ca dibbā, sabbe tuyhaṃ nivesanamhi jātā.
::

::hangnum
652\.
::

::gatha1
‘‘Kissa saṃyamadamassayaṃ vipāko, kenāsi kammaphalenidhūpapannā;
::

::gathalast
Yathā ca te adhigatamidaṃ vimānaṃ, tadanupadaṃ avacāsiḷārapamhe’’ti {note:pakhumeti (sī.)}.
::

::hangnum
653\.
::

::gatha1
‘‘Yathā {pb:M:0.0052} ca me adhigatamidaṃ vimānaṃ, koñcamayūracakora {note:caṅkora (ka.)} saṅghacaritaṃ;
::

::gathalast
Dibya {note:dibba (sī. pī.)} pilavahaṃsarājaciṇṇaṃ, dijakāraṇḍavakokilābhinaditaṃ.
::

::hangnum
654\.
::

::gatha1
‘‘Nānāsantānakapuppharukkhavividhā, pāṭalijambuasokarukkhavantaṃ;
::

::gathalast
Yathā ca me adhigatamidaṃ vimānaṃ, taṃ {pb:T:0.0064} te pavedayāmi {note:pavadissāmi (sī.), pavedissāmi (pī.)} suṇohi bhante.
::

::hangnum
655\.
::

::gatha1
‘‘Magadhavarapuratthimena{pb:P:0.0052}, nāḷakagāmo nāma atthi bhante;
::

::gathalast
Tattha ahosiṃ pure suṇisā, pesavatīti {note:sesavatīti (sī. syā.)} tattha jāniṃsu mamaṃ.
::

::hangnum
656\.
::

::gatha1
‘‘Sāhamapacitatthadhammakusalaṃ{pb:V:0.0040}, devamanussapūjitaṃ mahantaṃ;
::

::gathalast
Upatissaṃ nibbutamappameyyaṃ, muditamanā kusumehi abbhukiriṃ {note:abbhokiriṃ (sī. syā. pī. ka.)}.
::

::hangnum
657\.
::

::gatha1
‘‘Paramagatigatañca pūjayitvā, antimadehadharaṃ isiṃ uḷāraṃ;
::

::gathalast
Pahāya mānusakaṃ samussayaṃ, tidasagatā idha māvasāmi ṭhāna’’nti.
::

::centre
Pesavatīvimānaṃ sattamaṃ.
::

#### 8. Mallikāvimānavatthu

::hangnum
658\.
::

::gatha1
‘‘Pītavatthe {pb:P:0.0053} pītadhaje, pītālaṅkārabhūsite;
::

::gathalast
Pītantarāhi vaggūhi, apiḷandhāva sobhasi.
::

::hangnum
659\.
::

::gatha1
‘‘Kā {pb:M:0.0053} kambukāyūradhare {note:kakambukāyuradhare (syā.)}, kañcanāveḷabhūsite;
::

::gathalast
Hemajālakasañchanne {note:pacchanne (sī.)}, nānāratanamālinī.
::

::hangnum
660\.
::

::gatha1
‘‘Sovaṇṇamayā lohitaṅgamayā {note:lohitaṅkamayā (sī. syā.)} ca, muttāmayā {pb:T:0.0065} veḷuriyamayā ca;
::

::gathalast
Masāragallā sahalohitaṅgā {note:sahalohitaṅkā (sī.), sahalohitakā (syā.)}, pārevatakkhīhi maṇīhi cittatā.
::

::hangnum
661\.
::

::gatha1
‘‘Koci koci ettha mayūrasussaro, haṃsassa rañño karavīkasussaro;
::

::gathalast
Tesaṃ saro suyyati vaggurūpo, pañcaṅgikaṃ tūriyamivappavāditaṃ.
::

::hangnum
662\.
::

::gatha1
‘‘Ratho ca te subho vaggu {note:vaggū (syā.)}, nānāratanacittito {note:nānāratanacittaṅgo (syā.)};
::

::gathalast
Nānāvaṇṇāhi dhātūhi, suvibhattova sobhati.
::

::hangnum
663\.
::

::gatha1
‘‘Tasmiṃ rathe kañcanabimbavaṇṇe, yā tvaṃ {note:yattha (ka. sī. syā. ka.)} ṭhitā bhāsasi maṃ padesaṃ;
::

::gathalast
Devate pucchitācikkha, kissa kammassidaṃ phala’’nti.
::

::hangnum
664\.
::

::gatha1
‘‘Sovaṇṇajālaṃ maṇisoṇṇacittitaṃ {note:vicittaṃ (ka.), cittaṃ (sī. syā.)}, muttācitaṃ hemajālena channaṃ {note:sañchannaṃ (ka.)};
::

::gathalast
Parinibbute gotame appameyye, pasannacittā ahamābhiropayiṃ.
::

::hangnum
665\.
::

::gatha1
‘‘Tāhaṃ kammaṃ karitvāna, kusalaṃ buddhavaṇṇitaṃ;
::

::gathalast
Apetasokā sukhitā, sampamodāmanāmayā’’ti.
::

::centre
Mallikāvimānaṃ aṭṭhamaṃ.
::

#### 9. Visālakkhivimānavatthu

::hangnum
666\.
::

::gatha1
‘‘Kā {pb:T:0.0066}{pb:M:0.0054}{pb:P:0.0054} nāma tvaṃ visālakkhi {note:visālakkhī (syā.)}, ramme cittalatāvane;
::

::gathalast
Samantā anupariyāsi, nārīgaṇapurakkhatā {note:purakkhitā (syā. ka.)}.
::

::hangnum
667\.
::

::gatha1
‘‘Yadā {pb:V:0.0041} devā tāvatiṃsā, pavisanti imaṃ vanaṃ;
::

::gathalast
Sayoggā sarathā sabbe, citrā honti idhāgatā.
::

::hangnum
668\.
::

::gatha1
‘‘Tuyhañca idha pattāya, uyyāne vicarantiyā;
::

::gatha2
Kāye na dissatī cittaṃ, kena rūpaṃ tavedisaṃ;
::

::gathalast
Devate pucchitācikkha, kissa kammassidaṃ phala’’nti.
::

::hangnum
669\.
::

::gatha1
‘‘Yena kammena devinda, rūpaṃ mayhaṃ gatī ca me;
::

::gathalast
Iddhi ca ānubhāvo ca, taṃ suṇohi purindada.
::

::hangnum
670\.
::

::gatha1
‘‘Ahaṃ rājagahe ramme, sunandā nāmupāsikā;
::

::gathalast
Saddhā sīlena sampannā, saṃvibhāgaratā sadā.
::

::hangnum
671\.
::

::gatha1
‘‘Acchādanañca bhattañca, senāsanaṃ padīpiyaṃ;
::

::gathalast
Adāsiṃ ujubhūtesu, vippasannena cetasā.
::

::hangnum
672\.
::

::gatha1
‘‘Cātuddasiṃ {note:catuddasiṃ (pī. ka.)} pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
673\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Saññamā saṃvibhāgā ca, vimānaṃ āvasāmahaṃ.
::

::hangnum
674\.
::

::gatha1
‘‘Pāṇātipātā viratā, musāvādā ca saññatā;
::

::gathalast
Theyyā ca aticārā ca, majjapānā ca ārakā.
::

::hangnum
675\.
::

::gatha1
‘‘Pañcasikkhāpade ratā, ariyasaccāna kovidā;
::

::gathalast
Upāsikā cakkhumato, gotamassa yasassino.
::

::hangnum
676\.
::

::gatha1
‘‘Tassā {pb:T:0.0067}{pb:P:0.0055} me ñātikulā dāsī {note:ñātikulaṃ āsī (syā. ka.)}, sadā mālābhihārati;
::

::gathalast
Tāhaṃ bhagavato thūpe, sabbamevābhiropayiṃ.
::

::hangnum
677\.
::

::gatha1
‘‘Uposathe cahaṃ gantvā, mālāgandhavilepanaṃ;
::

::gathalast
Thūpasmiṃ abhiropesiṃ, pasannā sehi pāṇibhi.
::

::hangnum
678\.
::

::gatha1
‘‘Tena {pb:M:0.0055} kammena devinda, rūpaṃ mayhaṃ gatī ca me;
::

::gathalast
Iddhī ca ānubhāvo ca, yaṃ mālaṃ abhiropayiṃ.
::

::hangnum
679\.
::

::gatha1
‘‘Yañca sīlavatī āsiṃ, na taṃ tāva vipaccati;
::

::gathalast
Āsā ca pana me devinda, sakadāgāminī siya’’nti.
::

::centre
Visālakkhivimānaṃ navamaṃ.
::

#### 10. Pāricchattakavimānavatthu

::hangnum
680\.
::

::gatha1
‘‘Pāricchattake {pb:V:0.0042} koviḷāre, ramaṇīye manorame;
::

::gathalast
Dibbamālaṃ ganthamānā, gāyantī sampamodasi.
::

::hangnum
681\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā saddā niccharanti, savanīyā manoramā.
::

::hangnum
682\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā gandhā pavāyanti, sucigandhā manoramā.
::

::hangnum
683\.
::

::gatha1
‘‘Vivattamānā kāyena, yā veṇīsu piḷandhanā.
::

::gathalast
Tesaṃ suyyati nigghoso, tūriye pañcaṅgike yathā.
::

::hangnum
684\.
::

::gatha1
‘‘Vaṭaṃsakā vātadhutā {note:vātadhūtā (sī. syā.)}, vātena sampakampitā;
::

::gathalast
Tesaṃ suyyati nigghoso, tūriye pañcaṅgike yathā.
::

::hangnum
685\.
::

::gatha1
‘‘Yāpi {pb:P:0.0056} te sirasmiṃ mālā, sucigandhā manoramā;
::

::gathalast
Vāti {pb:T:0.0068} gandho disā sabbā, rukkho mañjūsako yathā.
::

::hangnum
686\.
::

::gatha1
‘‘Ghāyase taṃ sucigandhaṃ {note:suciṃ gandhaṃ (sī.)}, rūpaṃ passasi amānusaṃ {note:mānusaṃ (pī.)};
::

::gathalast
Devate pucchitācikkha, kissa kammassidaṃ phala’’nti.
::

::hangnum
687\.
::

::gatha1
‘‘Pabhassaraṃ accimantaṃ, vaṇṇagandhena saṃyutaṃ;
::

::gathalast
Asokapupphamālāhaṃ, buddhassa upanāmayiṃ.
::

::hangnum
688\.
::

::gatha1
‘‘Tāhaṃ kammaṃ karitvāna, kusalaṃ buddhavaṇṇitaṃ;
::

::gathalast
Apetasokā sukhitā, sampamodāmanāmayā’’ti.
::

::centre
Pāricchattakavimānaṃ dasamaṃ.
::

::centre
Pāricchattakavaggo tatiyo niṭṭhito.
::

Tassuddānaṃ {pb:M:0.0056} –

::gatha1
Uḷāro ucchu pallaṅko, latā ca guttilena ca;
::

::gatha2
Daddallapesamallikā, visālakkhi pāricchattako;
::

::gathalast
Vaggo tena pavuccatīti.
::

#### 4. Mañjiṭṭhakavaggo

#### 1. Mañjiṭṭhakavimānavatthu

::hangnum
689\.
::

::gatha1
‘‘Mañjiṭṭhake {pb:V:0.0043}{pb:P:0.0057} {note:mañjeṭṭhake (sī.)} vimānasmiṃ, soṇṇavālukasanthate {note:sovaṇṇavālukasanthate (syā. pī.), sovaṇṇavālikasanthate (ka.)};
::

::gathalast
Pañcaṅgike turiyena {note:turiyena (sī. syā. pī.)}, ramasi suppavādite.
::

::hangnum
690\.
::

::gatha1
‘‘Tamhā vimānā oruyha, nimmitā ratanāmayā;
::

::gathalast
Ogāhasi {pb:T:0.0069} sālavanaṃ, pupphitaṃ sabbakālikaṃ.
::

::hangnum
691\.
::

::gatha1
‘‘Yassa yasseva sālassa, mūle tiṭṭhasi devate;
::

::gathalast
So so muñcati pupphāni, onamitvā dumuttamo.
::

::hangnum
692\.
::

::gatha1
‘‘Vāteritaṃ sālavanaṃ, ādhutaṃ {note:ādhūtaṃ (sī.)} dijasevitaṃ;
::

::gathalast
Vāti gandho disā sabbā, rukkho mañjūsako yathā.
::

::hangnum
693\.
::

::gatha1
‘‘Ghāyase taṃ sucigandhaṃ, rūpaṃ passasi amānusaṃ;
::

::gathalast
Devate pucchitācikkha, kissa kammassidaṃ phala’’nti.
::

::hangnum
694\.
::

::gatha1
‘‘Ahaṃ manussesu manussabhūtā, dāsī ayirakule {note:ayyirakule (syā. ka.)} ahuṃ;
::

::gathalast
Buddhaṃ nisinnaṃ disvāna, sālapupphehi okiriṃ.
::

::hangnum
695\.
::

::gatha1
‘‘Vaṭaṃsakañca sukataṃ, sālapupphamayaṃ ahaṃ;
::

::gathalast
Buddhassa upanāmesiṃ, pasannā sehi pāṇibhi.
::

::hangnum
696\.
::

::gatha1
‘‘Tāhaṃ {pb:M:0.0057} kammaṃ karitvāna, kusalaṃ buddhavaṇṇitaṃ;
::

::gathalast
Apetasokā sukhitā, sampamodāmanāmayā’’ti.
::

::centre
Mañjiṭṭhakavimānaṃ paṭhamaṃ.
::

#### 2. Pabhassaravimānavatthu

::hangnum
697\.
::

::gatha1
‘‘Pabhassaravaravaṇṇanibhe{pb:P:0.0058}, surattavatthavasane {note:vatthanivāsane (sī. syā.)};
::

::gathalast
Mahiddhike candanaruciragatte, kā tvaṃ subhe devate vandase mamaṃ.
::

::hangnum
698\.
::

::gatha1
‘‘Pallaṅko {pb:V:0.0044} ca te mahaggho, nānāratanacittito {pb:T:0.0070} ruciro;
::

::gathalast
Yattha tvaṃ nisinnā virocasi, devarājāriva nandane vane.
::

::hangnum
699\.
::

::gatha1
‘‘Kiṃ tvaṃ pure sucaritamācarī bhadde, kissa kammassa vipākaṃ;
::

::gatha2
Anubhosi devalokasmiṃ, devate pucchitācikkha;
::

::gathalast
Kissa kammassidaṃ phala’’nti.
::

::hangnum
700\.
::

::gatha1
‘‘Piṇḍāya te carantassa, mālaṃ phāṇitañca adadaṃ bhante;
::

::gathalast
Tassa kammassidaṃ vipākaṃ, anubhomi devalokasmiṃ.
::

::hangnum
701\.
::

::gatha1
‘‘Hoti ca me anutāpo, aparaddhaṃ {note:aparādhaṃ (syā.)} dukkhitañca {note:dukkaṭañca (sī.)} me bhante;
::

::gathalast
Sāhaṃ dhammaṃ nāssosiṃ, sudesitaṃ dhammarājena.
::

::hangnum
702\.
::

::gatha1
‘‘Taṃ taṃ vadāmi bhaddante, ‘yassa me anukampiyo koci;
::

::gathalast
Dhammesu taṃ samādapetha’, sudesitaṃ dhammarājena.
::

::hangnum
703\.
::

::gatha1
‘‘Yesaṃ atthi saddhā buddhe, dhamme {pb:T:0.0071} ca saṅgharatane;
::

::gathalast
Te maṃ ativirocanti, āyunā yasasā siriyā.
::

::hangnum
704\.
::

::gatha1
‘‘Patāpena vaṇṇena uttaritarā,
::

::gathalast
Aññe mahiddhikatarā mayā devā’’ti;
::

::centre
Pabhassaravimānaṃ dutiyaṃ.
::

#### 3. Nāgavimānavatthu

::hangnum
705\.
::

::gatha1
‘‘Alaṅkatā {pb:M:0.0058}{pb:P:0.0059} maṇikañcanācitaṃ, sovaṇṇajālacitaṃ mahantaṃ;
::

::gathalast
Abhiruyha gajavaraṃ sukappitaṃ, idhāgamā vehāyasaṃ {note:vehāsayaṃ (sī.)} antalikkhe.
::

::hangnum
706\.
::

::gatha1
‘‘Nāgassa dantesu duvesu nimmitā, acchodakā {note:acchodikā (sī. ka.)} paduminiyo suphullā;
::

::gathalast
Padumesu ca turiyagaṇā pabhijjare, imā ca naccanti manoharāyo.
::

::hangnum
707\.
::

::gatha1
‘‘Deviddhipattāsi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
708\.
::

::gatha1
‘‘Bārāṇasiyaṃ {pb:T:0.0072} upasaṅkamitvā, buddhassahaṃ vatthayugaṃ adāsiṃ;
::

::gathalast
Pādāni vanditvā {note:vanditva (sī.)} chamā nisīdiṃ, vittā cahaṃ añjalikaṃ akāsiṃ.
::

::hangnum
709\.
::

::gatha1
‘‘Buddho ca me kañcanasannibhattaco, adesayi samudayadukkhaniccataṃ;
::

::gathalast
Asaṅkhataṃ dukkhanirodhasassataṃ, maggaṃ adesayi {note:adesesi (sī.)} yato vijānisaṃ;
::

::hangnum
710\.
::

::gatha1
‘‘Appāyukī {pb:V:0.0045} kālakatā tato cutā, upapannā tidasagaṇaṃ yasassinī;
::

::gathalast
Sakkassahaṃ aññatarā pajāpati, yasuttarā nāma disāsu vissutā’’ti.
::

::centre
Nāgavimānaṃ tatiyaṃ.
::

#### 4. Alomavimānavatthu

::hangnum
711\.
::

::gatha1
‘‘Abhikkantena {pb:M:0.0059}{pb:P:0.0060} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
712\.
::

::gatha1
‘‘Kena tetādiso vaṇṇo…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
714\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
715\.
::

::gatha1
‘‘Ahañca {pb:T:0.0073} bārāṇasiyaṃ, buddhassādiccabandhuno;
::

::gathalast
Adāsiṃ sukkhakummāsaṃ, pasannā sehi pāṇibhi.
::

::hangnum
716\.
::

::gatha1
‘‘Sukkhāya aloṇikāya ca, passa phalaṃ kummāsapiṇḍiyā;
::

::gathalast
Alomaṃ sukhitaṃ disvā, ko puññaṃ na karissati.
::

::hangnum
717\.
::

::gatha1
‘‘Tena metādiso vaṇṇo…pe… {pb:P:0.0061} vaṇṇo ca me sabbadisā pabhāsatī’’ti.
::

::centre
Alomavimānaṃ catutthaṃ.
::

#### 5. Kañjikadāyikāvimānavatthu

::hangnum
719\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
720\.
::

::gatha1
‘‘Kena tetādiso vaṇṇo…pe…vaṇṇo ca me sabbadisā pabhāsatī’’ti.
::

::hangnum
722\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
723\.
::

::gatha1
‘‘Ahaṃ andhakavindamhi, buddhassādiccabandhuno;
::

::gathalast
Adāsiṃ kolasampākaṃ, kañjikaṃ teladhūpitaṃ.
::

::hangnum
724\.
::

::gatha1
‘‘Pipphalyā lasuṇena ca, missaṃ lāmañjakena ca;
::

::gathalast
Adāsiṃ ujubhūtasmiṃ {note:ujubhūtesu (ka.)}, vippasannena cetasā.
::

::hangnum
725\.
::

::gatha1
‘‘Yā {pb:M:0.0060}{pb:V:0.0046} mahesittaṃ kāreyya, cakkavattissa rājino;
::

::gatha2
Nārī sabbaṅgakalyāṇī, bhattu cānomadassikā;
::

::gathalast
Ekassa {pb:T:0.0074} kañjikadānassa, kalaṃ nāgghati soḷasiṃ.
::

::hangnum
726\.
::

::gatha1
‘‘Sataṃ nikkhā sataṃ assā, sataṃ assatarīrathā;
::

::gatha2
Sataṃ kaññāsahassāni, āmuttamaṇikuṇḍalā;
::

::gathalast
Ekassa kañjikadānassa, kalaṃ nāgghanti soḷasiṃ.
::

::hangnum
727\.
::

::gatha1
‘‘Sataṃ hemavatā nāgā, īsādantā urūḷhavā;
::

::gatha2
Suvaṇṇakacchā mātaṅgā, hemakappanavāsasā;
::

::gathalast
Ekassa kañjikadānassa, kalaṃ nāgghanti soḷasiṃ.
::

::hangnum
728\.
::

::gatha1
‘‘Catunnamapi {pb:P:0.0062} dīpānaṃ, issaraṃ yodha kāraye;
::

::gathalast
Ekassa kañjikadānassa, kalaṃ nāgghati soḷasi’’nti.
::

::centre
Kañjikadāyikāvimānaṃ pañcamaṃ.
::

#### 6. Vihāravimānavatthu

::hangnum
729\.
::

::gatha1
‘‘Abhikkantena vaṇṇena…pe… osadhī viya tārakā.
::

::hangnum
730\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā saddā niccharanti, savanīyā manoramā.
::

::hangnum
731\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā gandhā pavāyanti, sucigandhā manoramā.
::

::hangnum
732\.
::

::gatha1
‘‘Vivattamānā kāyena, yā veṇīsu piḷandhanā;
::

::gathalast
Tesaṃ suyyati nigghoso, turiye pañcaṅgike yathā.
::

::hangnum
733\.
::

::gatha1
‘‘Vaṭaṃsakā vātadhutā, vātena sampakampitā;
::

::gathalast
Tesaṃ suyyati nigghoso, turiye pañcaṅgike yathā.
::

::hangnum
734\.
::

::gatha1
‘‘Yāpi {pb:T:0.0075} te sirasmiṃ mālā, sucigandhā manoramā;
::

::gathalast
Vāti gandho disā sabbā, rukkho mañjūsako yathā.
::

::hangnum
735\.
::

::gatha1
‘‘Ghāyase taṃ sucigandhaṃ, rūpaṃ passasi amānusaṃ;
::

::gathalast
Devate pucchitācikkha, kissa kammassidaṃ phala’’nti.
::

::hangnum
736\.
::

::gatha1
‘‘Sāvatthiyaṃ {pb:M:0.0061}{pb:V:0.0047} mayhaṃ sakhī bhadante, saṅghassa kāresi mahāvihāraṃ;
::

::gathalast
Tatthappasannā ahamānumodiṃ, disvā agārañca piyañca metaṃ.
::

::hangnum
737\.
::

::gatha1
‘‘Tāyeva {pb:P:0.0063} me suddhanumodanāya, laddhaṃ vimānabbhutadassaneyyaṃ;
::

::gathalast
Samantato soḷasayojanāni, vehāyasaṃ gacchati iddhiyā mama.
::

::hangnum
738\.
::

::gatha1
‘‘Kūṭāgārā nivesā me, vibhattā bhāgaso mitā;
::



::gathalast
Daddallamānā ābhanti, samantā satayojanaṃ.
::

::hangnum
739\.
::

::gatha1
‘‘Pokkharañño ca me ettha, puthulomanisevitā;
::

::gathalast
Acchodakā {note:acchodikā (sī.)} vippasannā, soṇṇavālukasanthatā.
::

::hangnum
740\.
::

::gatha1
‘‘Nānāpadumasañchannā, puṇḍarīkasamotatā {note:paṇḍarīkasamonatā (sī.)};
::

::gathalast
Surabhī sampavāyanti, manuññā māluteritā.
::

::hangnum
741\.
::

::gatha1
‘‘Jambuyo panasā tālā, nāḷikeravanāni ca;
::

::gathalast
Antonivesane jātā, nānārukkhā aropimā.
::

::hangnum
742\.
::

::gatha1
‘‘Nānātūriyasaṅghuṭṭhaṃ{pb:T:0.0076}, accharāgaṇaghositaṃ;
::

::gathalast
Yopi maṃ supine passe, sopi vitto siyā naro.
::

::hangnum
743\.
::

::gatha1
‘‘Etādisaṃ abbhutadassaneyyaṃ, vimānaṃ sabbasopabhaṃ;
::

::gathalast
Mama kammehi nibbattaṃ, alaṃ puññāni kātave’’ti.
::

::hangnum
744\.
::

::gatha1
‘‘Tāyeva te suddhanumodanāya, laddhaṃ vimānabbhutadassaneyyaṃ;
::

::gathalast
Yā ceva sā dānamadāsi nārī, tassā gatiṃ brūhi kuhiṃ uppannā {note:upapannā (ka.)} sā’’ti.
::

::hangnum
745\.
::

::gatha1
‘‘Yā sā ahu mayhaṃ sakhī bhadante, saṅghassa kāresi mahāvihāraṃ;
::

::gathalast
Viññātadhammā sā adāsi dānaṃ, uppannā nimmānaratīsu devesu.
::

::hangnum
746\.
::

::gatha1
‘‘Pajāpatī {pb:M:0.0062} tassa sunimmitassa, acintiyā kammavipākā tassa;
::

::gathalast
Yametaṃ pucchasi kuhiṃ uppannā {note:upapannā (ka.)} sāti, taṃ te viyākāsiṃ anaññathā ahaṃ.
::

::hangnum
747\.
::

::gatha1
‘‘Tenahaññepi samādapetha, saṅghassa dānāni dadātha vittā;
::

::gathalast
Dhammañca suṇātha pasannamānasā, sudullabho laddho manussalābho.
::

::hangnum
748\.
::

::gatha1
‘‘Yaṃ {pb:T:0.0077} maggaṃ maggādhipatī adesayi {note:maggādhipatyadesayi (sī.)}, brahmassaro kañcanasannibhattaco;
::

::gathalast
Saṅghassa dānāni dadātha vittā, mahapphalā yattha bhavanti dakkhiṇā.
::

::hangnum
749\.
::

::gatha1
{note:khu. pā. 6.6; su. ni. 229} ‘‘Ye {pb:P:0.0064} puggalā aṭṭha sataṃ pasatthā, cattāri etāni yugāni honti;
::

::gathalast
Te dakkhiṇeyyā sugatassa sāvakā, etesu dinnāni mahapphalāni.
::

::hangnum
750\.
::

::gatha1
{note:vi. va. 641} ‘‘Cattāro ca paṭipannā, cattāro ca phale ṭhitā;
::

::gathalast
Esa saṅgho ujubhūto, paññāsīlasamāhito.
::

::hangnum
751\.
::

::gatha1
{note:vi. va. 642} ‘‘Yajamānānaṃ {pb:V:0.0048} manussānaṃ, puññapekkhāna pāṇinaṃ;
::

::gathalast
Karotaṃ opadhikaṃ puññaṃ, saṅghe dinnaṃ mahapphalaṃ.
::

::hangnum
752\.
::

::gatha1
{note:vi. va. 643} ‘‘Eso hi saṅgho vipulo mahaggato, esappameyyo udadhīva sāgaro;
::

::gathalast
Etehi seṭṭhā naravīrasāvakā, pabhaṅkarā dhammamudīrayanti {note:natthettha pāṭhabhedo}.
::

::hangnum
753\.
::

::gatha1
{note:vi. va. 644} ‘‘Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;
::

::gathalast
Sā dakkhiṇā saṅghagatā patiṭṭhitā, mahapphalā lokavidūna {note:lokavidūhi (ka.)} vaṇṇitā.
::

::hangnum
754\.
::

::gatha1
‘‘Etādisaṃ {pb:T:0.0078}{pb:M:0.0063} yaññamanussarantā, ye vedajātā vicaranti loke;
::

::gathalast
Vineyya maccheramalaṃ samūlaṃ, aninditā saggamupenti ṭhāna’’nti.
::

::centre
Vihāravimānaṃ chaṭṭhaṃ.
::

::centre
Bhāṇavāraṃ dutiyaṃ niṭṭhitaṃ.
::

#### 7. Caturitthivimānavatthu

::hangnum
755\.
::

::gatha1
‘‘Abhikkantena {pb:P:0.0065} vaṇṇena…pe…vaṇṇo ca te sabbadisā pabhāsatī’’ti.
::

::hangnum
758\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
759\.
::

::gatha1
‘‘Indīvarānaṃ {pb:P:0.0066} hatthakaṃ ahamadāsiṃ, bhikkhuno piṇḍāya carantassa;
::

::gathalast
Esikānaṃ uṇṇatasmiṃ, nagaravare paṇṇakate ramme.
::

::hangnum
760\.
::

::gatha1
‘‘Tena metādiso vaṇṇo…pe…vaṇṇo ca me sabbadissā pabhāsatī’’ti.
::

::hangnum
762\.
::

::gatha1
‘‘Abhikkantena vaṇṇena…pe…vaṇṇo ca te sabbadisā pabhāsatī’’ti.
::

::hangnum
765\.
::

::gatha1
Sā devatā attamanā…pe… {pb:T:0.0079} yassa kammassidaṃ phalaṃ.
::

::hangnum
766\.
::

::gatha1
‘‘Nīluppalahatthakaṃ ahamadāsiṃ, bhikkhuno piṇḍāya carantassa;
::

::gathalast
Esikānaṃ uṇṇatasmiṃ, nagaravare paṇṇakate ramme.
::

::hangnum
767\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::hangnum
769\.
::

::gatha1
‘‘Abhikkantena {pb:M:0.0064} vaṇṇena…pe…vaṇṇo ca te sabbadisā pabhāsatī’’ti.
::

::hangnum
772\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
773\.
::

::gatha1
‘‘Odātamūlakaṃ haritapattaṃ, udakasmiṃ sare jātaṃ ahamadāsiṃ;
::

::gatha2
Bhikkhuno piṇḍāya carantassa, esikānaṃ uṇṇatasmiṃ;
::

::gathalast
Nagaravare paṇṇakate ramme.
::

::hangnum
774\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::hangnum
776\.
::

::gatha1
‘‘Abhikkantena {pb:T:0.0080}{pb:V:0.0049} vaṇṇena…pe…vaṇṇo ca te sabbadisā pabhāsatī’’ti.
::

::hangnum
779\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
780\.
::

::gatha1
‘‘Ahaṃ sumanā sumanassa sumanamakuḷāni, dantavaṇṇāni ahamadāsiṃ;
::

::gatha2
Bhikkhuno piṇḍāya carantassa, esikānaṃ uṇṇatasmiṃ;
::

::gathalast
Nagaravare paṇṇakate ramme.
::

::hangnum
781\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Caturitthivimānaṃ sattamaṃ.
::

#### 8. Ambavimānavatthu

::hangnum
783\.
::

::gatha1
‘‘Dibbaṃ {pb:P:0.0067} te ambavanaṃ rammaṃ, pāsādettha mahallako;
::

::gathalast
Nānāturiyasaṅghuṭṭho, accharāgaṇaghosito.
::

::hangnum
784\.
::

::gatha1
‘‘Padīpo cettha jalati, niccaṃ sovaṇṇayo mahā;
::

::gathalast
Dussaphalehi rukkhehi, samantā parivārito.
::

::hangnum
785\.
::

::gatha1
‘‘Kena {pb:M:0.0065} tetādiso vaṇṇo…pe…vaṇṇo ca te sabbadisā pabhāsatī’’ti;
::

::hangnum
787\.
::

::gatha1
Sā devatā attamanā…pe… {pb:T:0.0081} yassa kammassidaṃ phalaṃ.
::

::hangnum
788\.
::

::gatha1
‘‘Ahaṃ manussesu manussabhūtā, purimāya jātiyā manussaloke;
::

::gathalast
Vihāraṃ saṅghassa kāresiṃ, ambehi parivāritaṃ.
::

::hangnum
789\.
::

::gatha1
‘‘Pariyosite vihāre, kārente niṭṭhite mahe;
::

::gathalast
Ambehi chādayitvāna {note:ambe acchādayitvāna (sī. syā.), ambehacchādayitvāna (pī. ka.)}, katvā dussamaye phale.
::

::hangnum
790\.
::

::gatha1
‘‘Padīpaṃ tattha jāletvā, bhojayitvā gaṇuttamaṃ;
::

::gathalast
Niyyādesiṃ taṃ saṅghassa, pasannā sehi pāṇibhi.
::

::hangnum
791\.
::

::gatha1
‘‘Tena me ambavanaṃ rammaṃ, pāsādettha mahallako;
::

::gathalast
Nānāturiyasaṅghuṭṭho, accharāgaṇaghosito.
::

::hangnum
792\.
::

::gatha1
‘‘Padīpo {pb:P:0.0068} cettha jalati, niccaṃ sovaṇṇayo mahā;
::

::gathalast
Dussaphalehi rukkhehi, samantā parivārito.
::

::hangnum
793\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Ambavimānaṃ aṭṭhamaṃ.
::

#### 9. Pītavimānavatthu

::hangnum
795\.
::

::gatha1
‘‘Pītavatthe {pb:V:0.0050} pītadhaje, pītālaṅkārabhūsite;
::

::gathalast
Pītacandanalittaṅge, pītauppalamālinī {note:pītuppalamadhārinī (syā. ka.), pītuppalamālinī (pī.)}.
::

::hangnum
796\.
::

::gatha1
‘‘Pītapāsādasayane, pītāsane pītabhājane;
::

::gathalast
Pītachatte pītarathe, pītasse pītabījane.
::

::hangnum
797\.
::

::gatha1
‘‘Kiṃ {pb:T:0.0082}{pb:M:0.0066} kammamakarī bhadde, pubbe mānusake bhave;
::

::gathalast
Devate pucchitācikkha, kissa kammassidaṃ phala’’nti.
::

::hangnum
798\.
::

::gatha1
‘‘Kosātakī nāma latatthi bhante, tittikā anabhicchitā;
::

::gathalast
Tassā cattāri pupphāni, thūpaṃ abhihariṃ ahaṃ.
::

::hangnum
799\.
::

::gatha1
‘‘Satthu sarīramuddissa, vippasannena cetasā;
::

::gathalast
Nāssa maggaṃ avekkhissaṃ, na taggamanasā {note:tadaggamanasā (sī.), tadaṅgamanasā (syā.)} satī.
::

::hangnum
800\.
::

::gatha1
‘‘Tato maṃ avadhī gāvī, thūpaṃ apattamānasaṃ;
::

::gathalast
Tañcāhaṃ abhisañceyyaṃ, bhiyyo {note:bhīyo (sī. aṭṭha.)} nūna ito siyā.
::

::hangnum
801\.
::

::gatha1
‘‘Tena kammena devinda, maghavā devakuñjaro;
::

::gathalast
Pahāya mānusaṃ dehaṃ, tava sahabya {note:sahabyata (sī. syā.)} māgatā’’ti.
::

::hangnum
802\.
::

::gatha1
Idaṃ {pb:P:0.0069} sutvā tidasādhipati, maghavā devakuñjaro;
::

::gathalast
Tāvatiṃse pasādento, mātaliṃ etadabravi {note:etadabrūvīti (sī.)}.
::

::hangnum
803\.
::

::gatha1
‘‘Passa mātali accheraṃ, cittaṃ kammaphalaṃ idaṃ;
::

::gathalast
Appakampi kataṃ deyyaṃ, puññaṃ hoti mahapphalaṃ.
::

::hangnum
804\.
::

::gatha1
‘‘Natthi citte pasannamhi, appakā nāma dakkhiṇā;
::

::gathalast
Tathāgate vā sambuddhe, atha vā tassa sāvake.
::

::hangnum
805\.
::

::gatha1
‘‘Ehi mātali amhepi, bhiyyo bhiyyo mahemase;
::

::gathalast
Tathāgatassa dhātuyo, sukho puññāna muccayo.
::

::hangnum
806\.
::

::gatha1
‘‘Tiṭṭhante nibbute cāpi, same citte samaṃ phalaṃ;
::

::gathalast
Cetopaṇidhihetu {pb:T:0.0083} hi, sattā gacchanti suggatiṃ.
::

::hangnum
807\.
::

::gatha1
‘‘Bahūnaṃ {note:bahunnaṃ (sī. syā.)} vata atthāya, uppajjanti tathāgatā;
::

::gathalast
Yattha kāraṃ karitvāna, saggaṃ gacchanti dāyakā’’ti.
::

::centre
Pītavimānaṃ navamaṃ.
::

#### 10. Ucchuvimānavatthu

::hangnum
808\.
::

::gatha1
‘‘Obhāsayitvā {pb:M:0.0067}{pb:V:0.0051} pathaviṃ sadevakaṃ, atirocasi candimasūriyā viya;
::

::gathalast
Siriyā ca vaṇṇena yasena tejasā, brahmāva deve tidase sahindake.
::

::hangnum
809\.
::

::gatha1
‘‘Pucchāmi {pb:P:0.0070} taṃ uppalamāladhārinī, āveḷinī kañcanasannibhattace;
::

::gathalast
Alaṅkate uttamavatthadhārinī, kā tvaṃ subhe devate vandase mamaṃ.
::

::hangnum
810\.
::

::gatha1
‘‘Kiṃ tvaṃ pure kammamakāsi attanā, manussabhūtā purimāya jātiyā;
::

::gatha2
Dānaṃ suciṇṇaṃ atha sīlasaññamaṃ, kenupapannā sugatiṃ yasassinī;
::

::gathalast
Devate pucchitācikkha, kissa kammassidaṃ phala’’nti.
::

::hangnum
811\.
::

::gatha1
‘‘Idāni bhante imameva gāmaṃ, piṇḍāya amhāka gharaṃ upāgami;
::

::gathalast
Tato te ucchussa adāsi khaṇḍikaṃ, pasannacittā atulāya pītiyā;
::

::hangnum
812\.
::

::gatha1
‘‘Sassu {pb:T:0.0084} ca pacchā anuyuñjate mamaṃ, kahaṃ nu ucchuṃ vadhuke avākirī;
::

::gathalast
Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.
::

::hangnum
813\.
::

::gatha1
‘‘Tuyhaṃnvidaṃ issariyaṃ atho mama, itissā sassu paribhāsate mamaṃ;
::

::gathalast
Leḍḍuṃ gahetvā pahāraṃ adāsi me, tato cutā kālakatāmhi devatā.
::

::hangnum
814\.
::

::gatha1
‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;
::

::gathalast
Devehi saddhiṃ paricārayāmahaṃ, modāmahaṃ kāmaguṇehi pañcahi.
::

::hangnum
815\.
::

::gatha1
‘‘Tadeva {pb:M:0.0068} kammaṃ kusalaṃ kataṃ mayā, sukhañca kammaṃ anubhomi attanā;
::

::gathalast
Devindaguttā tidasehi rakkhitā, samappitā kāmaguṇehi pañcahi.
::

::hangnum
816\.
::

::gatha1
‘‘Etādisaṃ {pb:T:0.0085} puññaphalaṃ anappakaṃ, mahāvipākā mama ucchudakkhiṇā;
::

::gathalast
Devehi saddhiṃ paricārayāmahaṃ, modāmahaṃ kāmaguṇehi pañcahi.
::

::hangnum
817\.
::

::gatha1
‘‘Etādisaṃ puññaphalaṃ anappakaṃ, mahājutikā mama ucchudakkhiṇā;
::

::gathalast
Devindaguttā tidasehi rakkhitā, sahassanettoriva nandane vane.
::

::hangnum
818\.
::

::gatha1
‘‘Tuvañca {pb:P:0.0071} bhante anukampakaṃ viduṃ, upecca vandiṃ kusalañca pucchisaṃ;
::

::gathalast
Tato te ucchussa adāsiṃ khaṇḍikaṃ, pasannacittā atulāya pītiyā’’ti.
::

::centre
Ucchuvimānaṃ dasamaṃ.
::

#### 11. Vandanavimānavatthu

::hangnum
819\.
::

::gatha1
‘‘Abhikkantena {pb:V:0.0052} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
820\.
::

::gatha1
‘‘Kena tetādiso vaṇṇo…pe. {pb:P:0.0072}…
::

::gathalast
Vaṇṇo ca te sabbadisā pabhāsatī’’ti.
::

::hangnum
822\.
::

::gatha1
Sā devatā attamanā…pe… yassa kammassidaṃ phalaṃ.
::

::hangnum
823\.
::

::gatha1
‘‘Ahaṃ manussesu manussabhūtā, disvāna samaṇe sīlavante;
::

::gathalast
Pādāni vanditvā manaṃ pasādayiṃ, vittā cahaṃ añjalikaṃ akāsiṃ.
::

::hangnum
824\.
::

::gatha1
‘‘Tena {pb:M:0.0069} metādiso vaṇṇo…pe… vaṇṇo {pb:T:0.0086} ca me sabbadisā pabhāsatī’’ti.
::

::centre
Vandanavimānaṃ ekādasamaṃ.
::

#### 12. Rajjumālāvimānavatthu

::hangnum
826\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Hatthapāde ca viggayha, naccasi suppavādite.
::

::hangnum
827\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā saddā niccharanti, savanīyā manoramā.
::

::hangnum
828\.
::

::gatha1
‘‘Tassā te naccamānāya, aṅgamaṅgehi sabbaso;
::

::gathalast
Dibbā gandhā pavāyanti, sucigandhā manoramā.
::

::hangnum
829\.
::

::gatha1
‘‘Vivattamānā kāyena, yā veṇīsu piḷandhanā;
::

::gathalast
Tesaṃ suyyati nigghoso, turiye pañcaṅgike yathā.
::

::hangnum
830\.
::

::gatha1
‘‘Vaṭaṃsakā vātadhutā, vātena sampakampitā;
::

::gathalast
Tesaṃ suyyati nigghoso, turiye pañcaṅgike yathā.
::

::hangnum
831\.
::

::gatha1
‘‘Yāpi te sirasmiṃ mālā, sucigandhā manoramā;
::

::gathalast
Vāti gandho disā sabbā, rukkho mañjūsako yathā.
::

::hangnum
832\.
::

::gatha1
‘‘Ghāyase {pb:P:0.0073} taṃ sucigandhaṃ, rūpaṃ passasi amānusaṃ;
::

::gathalast
Devate pucchitācikkha, kissa kammassidaṃ phala’’nti.
::

::hangnum
833\.
::

::gatha1
‘‘Dāsī {pb:V:0.0053} ahaṃ pure āsiṃ, gayāyaṃ brāhmaṇassahaṃ;
::

::gathalast
Appapuññā alakkhikā, rajjumālāti maṃ viduṃ {note:vidū (syā. pī. ka.)}.
::

::hangnum
834\.
::

::gatha1
‘‘Akkosānaṃ vadhānañca, tajjanāya ca uggatā {note:ukkatā (sī. syā.)};
::

::gathalast
Kuṭaṃ {pb:T:0.0087} gahetvā nikkhamma, agañchiṃ {note:āgacchiṃ (syā. ka.), agacchiṃ (pī.), gacchiṃ (sī.)} udahāriyā {note:udakahāriyā (sī.)}.
::

::hangnum
835\.
::

::gatha1
‘‘Vipathe {pb:M:0.0070} kuṭaṃ nikkhipitvā, vanasaṇḍaṃ upāgamiṃ;
::

::gathalast
Idhevāhaṃ marissāmi, ko attho {note:kvatthosi (ka.), kīvatthopi (syā.)} jīvitena me.
::

::hangnum
836\.
::

::gatha1
‘‘Daḷhaṃ pāsaṃ karitvāna, āsumbhitvāna pādape;
::

::gathalast
Tato disā vilokesiṃ,ko nu kho vanamassito.
::

::hangnum
837\.
::

::gatha1
‘‘Tatthaddasāsiṃ sambuddhaṃ, sabbalokahitaṃ muniṃ;
::

::gathalast
Nisinnaṃ rukkhamūlasmiṃ, jhāyantaṃ akutobhayaṃ.
::

::hangnum
838\.
::

::gatha1
‘‘Tassā me ahu saṃvego, abbhuto lomahaṃsano;
::

::gathalast
Ko nu kho vanamassito, manusso udāhu devatā.
::

::hangnum
839\.
::

::gatha1
‘‘Pāsādikaṃ pasādanīyaṃ, vanā nibbanamāgataṃ;
::

::gathalast
Disvā mano me pasīdi, nāyaṃ yādisakīdiso.
::

::hangnum
840\.
::

::gatha1
‘‘Guttindriyo jhānarato, abahiggatamānaso;
::

::gathalast
Hito sabbassa lokassa, buddho ayaṃ {note:soyaṃ (sī.)} bhavissati.
::

::hangnum
841\.
::

::gatha1
‘‘Bhayabheravo durāsado, sīhova guhamassito;
::

::gathalast
Dullabhāyaṃ dassanāya, pupphaṃ odumbaraṃ yathā.
::

::hangnum
842\.
::

::gatha1
‘‘So maṃ mudūhi vācāhi, ālapitvā tathāgato;
::

::gathalast
Rajjumāleti maṃvoca, saraṇaṃ gaccha tathāgataṃ.
::

::hangnum
843\.
::

::gatha1
‘‘Tāhaṃ giraṃ suṇitvāna, nelaṃ atthavatiṃ suciṃ;
::

::gathalast
Saṇhaṃ muduñca vagguñca, sabbasokāpanūdanaṃ.
::

::hangnum
844\.
::

::gatha1
‘‘Kallacittañca maṃ ñatvā, pasannaṃ suddhamānasaṃ;
::

::gathalast
Hito {pb:T:0.0088} sabbassa lokassa, anusāsi tathāgato.
::

::hangnum
845\.
::

::gatha1
‘‘Idaṃ dukkhanti maṃvoca, ayaṃ dukkhassa sambhavo;
::

::gathalast
Dukkha {note:ayaṃ (sī. syā. pī.)} nirodho maggo ca {note:dukkhanirodho ca (syā.)}, añjaso amatogadho.
::

::hangnum
846\.
::

::gatha1
‘‘Anukampakassa {pb:M:0.0071} kusalassa, ovādamhi ahaṃ ṭhitā;
::

::gathalast
Ajjhagā amataṃ santiṃ, nibbānaṃ padamaccutaṃ.
::

::hangnum
847\.
::

::gatha1
‘‘Sāhaṃ avaṭṭhitāpemā, dassane avikampinī;
::

::gathalast
Mūlajātāya saddhāya, dhītā buddhassa orasā.
::

::hangnum
848\.
::

::gatha1
‘‘Sāhaṃ {pb:V:0.0054}{pb:P:0.0074} ramāmi kīḷāmi, modāmi akutobhayā;
::

::gathalast
Dibbamālaṃ dhārayāmi, pivāmi madhumaddavaṃ.
::

::hangnum
849\.
::

::gatha1
‘‘Saṭṭhituriyasahassāni, paṭibodhaṃ karonti me;
::

::gathalast
Āḷambo gaggaro bhīmo, sādhuvādī ca saṃsayo.
::

::hangnum
850\.
::

::gatha1
‘‘Pokkharo ca suphasso ca, vīṇāmokkhā ca nāriyo;
::

::gathalast
Nandā ceva sunandā ca, soṇadinnā sucimhitā.
::

::hangnum
851\.
::

::gatha1
‘‘Alambusā missakesī ca, puṇḍarīkātidāruṇī {note:… ticāruṇī (sī.)};
::

::gathalast
Eṇīphassā suphassā {note:supassā (syā. pī. ka.)} ca, subhaddā {note:saṃbhaddā (ka.)} muduvādinī.
::

::hangnum
852\.
::

::gatha1
‘‘Etā caññā ca seyyāse, accharānaṃ pabodhikā;
::

::gathalast
Tā maṃ kālenupāgantvā, abhibhāsanti devatā.
::

::hangnum
853\.
::

::gatha1
‘‘Handa naccāma gāyāma, handa taṃ ramayāmase;
::

::gathalast
Nayidaṃ akatapuññānaṃ, katapuññānamevidaṃ.
::

::hangnum
854\.
::

::gatha1
‘‘Asokaṃ {pb:T:0.0089} nandanaṃ rammaṃ, tidasānaṃ mahāvanaṃ;
::

::gathalast
Sukhaṃ akatapuññānaṃ, idha natthi parattha ca.
::

::hangnum
855\.
::

::gatha1
‘‘Sukhañca katapuññānaṃ, idha ceva parattha ca;
::

::gatha2
Tesaṃ sahabyakāmānaṃ, kattabbaṃ kusalaṃ bahuṃ;
::

::gathalast
Katapuññā hi modanti, sagge bhogasamaṅgino.
::

::hangnum
856\.
::

::gatha1
‘‘Bahūnaṃ vata atthāya, uppajjanti tathāgatā;
::

::gatha2
Dakkhiṇeyyā manussānaṃ, puññakhettānamākarā;
::

::gathalast
Yattha kāraṃ karitvāna, sagge modanti dāyakā’’ti.
::

::centre
Rajjumālāvimānaṃ dvādasamaṃ.
::

::centre
Mañjiṭṭhakavaggo catuttho niṭṭhito.
::

Tassuddānaṃ {pb:P:0.0076} –

::gatha1
Mañjiṭṭhā {pb:M:0.0072} pabhassarā nāgā, alomākañjikadāyikā;
::

::gatha2
Vihāracaturitthambā, pītā ucchuvandanarajjumālā ca;
::

::gathalast
Vaggo tena pavuccatīti.
::

::centre
Itthivimānaṃ samattaṃ.
::

### 2. Purisavimānaṃ

#### 5. Mahārathavaggo

#### 1. Maṇḍūkadevaputtavimānavatthu

::hangnum
857\.
::

::gatha1
‘‘Ko {pb:M:0.0073}{pb:V:0.0055}{pb:P:0.0077} me vandati pādāni, iddhiyā yasasā jalaṃ;
::

::gathalast
Abhikkantena vaṇṇena, sabbā obhāsayaṃ disā’’ti.
::

::hangnum
858\.
::

::gatha1
‘‘Maṇḍūkohaṃ pure āsiṃ, udake vārigocaro;
::

::gathalast
Tava dhammaṃ suṇantassa, avadhī vacchapālako.
::

::hangnum
859\.
::

::gatha1
‘‘Muhuttaṃ {pb:T:0.0090} cittapasādassa, iddhiṃ passa yasañca me;
::

::gathalast
Ānubhāvañca me passa, vaṇṇaṃ passa jutiñca me.
::

::hangnum
860\.
::

::gatha1
‘‘Ye ca te dīghamaddhānaṃ, dhammaṃ assosuṃ gotama;
::

::gathalast
Pattā te acalaṭṭhānaṃ, yattha gantvā na socare’’ti.
::

::centre
Maṇḍūkadevaputtavimānaṃ paṭhamaṃ.
::

#### 2. Revatīvimānavatthu

::hangnum
861\.
::

::gatha1
{note:dha. pa. 219 dhammapade} ‘‘Cirappavāsiṃ purisaṃ, dūrato sotthimāgataṃ;
::

::gathalast
Ñātimittā suhajjā ca, abhinandanti āgataṃ;
::

::hangnum
862\.
::

::gatha1
{note:dha. pa. 220 dhammapade} ‘‘Tatheva {pb:P:0.0078} katapuññampi, asmā lokā paraṃ gataṃ;
::

::gathalast
Puññāni paṭigaṇhanti, piyaṃ ñātīva āgataṃ.
::

::hangnum
863\.
::

::gatha1
{note:pe. va. 714}‘‘Uṭṭhehi revate supāpadhamme, apārutadvāre {note:apārubhaṃ dvāraṃ (sī. syā.), apārutadvāraṃ (pī. ka.)} adānasīle;
::

::gathalast
Nessāma taṃ yattha thunanti duggatā, samappitā nerayikā dukkhenā’’ti.
::

::hangnum
864\.
::

::gatha1
Icceva {pb:M:0.0074} {note:iccevaṃ (syā. ka.)} vatvāna yamassa dūtā, te dve yakkhā lohitakkhā brahantā;
::

::gathalast
Paccekabāhāsu gahetvā revataṃ, pakkāmayuṃ devagaṇassa santike.
::

::hangnum
865\.
::

::gatha1
‘‘Ādiccavaṇṇaṃ {pb:V:0.0056} ruciraṃ pabhassaraṃ, byamhaṃ subhaṃ kañcanajālachannaṃ;
::

::gathalast
Kassetamākiṇṇajanaṃ {pb:T:0.0091} vimānaṃ, sūriyassa raṃsīriva jotamānaṃ.
::

::hangnum
866\.
::

::gatha1
‘‘Nārīgaṇā candanasāralittā {note:candanasārānulittā (syā.)}, ubhato vimānaṃ upasobhayanti;
::

::gathalast
Taṃ dissati sūriyasamānavaṇṇaṃ, ko modati saggapatto vimāne’’ti.
::

::hangnum
867\.
::

::gatha1
‘‘Bārāṇasiyaṃ nandiyo nāmāsi, upāsako amaccharī dānapati vadaññū;
::

::gathalast
Tassetamākiṇṇajanaṃ vimānaṃ, sūriyassa raṃsīriva jotamānaṃ.
::

::hangnum
868\.
::

::gatha1
‘‘Nārīgaṇā candanasāralittā, ubhato vimānaṃ upasobhayanti;
::

::gathalast
Taṃ dissati sūriyasamānavaṇṇaṃ, so modati saggapatto vimāne’’ti.
::

::hangnum
869\.
::

::gatha1
‘‘Nandiyassāhaṃ bhariyā, agārinī sabbakulassa issarā;
::

::gathalast
Bhattu vimāne ramissāmi dānahaṃ, na patthaye nirayaṃ dassanāyā’’ti.
::

::hangnum
870\.
::

::gatha1
‘‘Eso te nirayo supāpadhamme, puññaṃ {pb:T:0.0092} tayā akataṃ jīvaloke;
::

::gathalast
Na hi maccharī rosako pāpadhammo, saggūpagānaṃ labhati sahabyata’’nti.
::

::hangnum
871\.
::

::gatha1
‘‘Kiṃ {pb:M:0.0075} nu gūthañca muttañca, asucī paṭidissati;
::

::gathalast
Duggandhaṃ kimidaṃ mīḷhaṃ, kimetaṃ upavāyatī’’ti.
::

::hangnum
872\.
::

::gatha1
‘‘Esa saṃsavako nāma, gambhīro sataporiso;
::

::gathalast
Yattha vassasahassāni, tuvaṃ paccasi revate’’ti.
::

::hangnum
873\.
::

::gatha1
‘‘Kiṃ {pb:P:0.0079} nu kāyena vācāya, manasā dukkaṭaṃ kataṃ;
::

::gathalast
Kena saṃsavako laddho, gambhīro sataporiso’’ti.
::

::hangnum
874\.
::

::gatha1
‘‘Samaṇe brāhmaṇe cāpi, aññe vāpi vanibbake {note:vaṇibbake (syā. ka.)};
::

::gathalast
Musāvādena vañcesi, taṃ pāpaṃ pakataṃ tayā.
::

::hangnum
875\.
::

::gatha1
‘‘Tena saṃsavako laddho, gambhīro sataporiso;
::

::gathalast
Tattha vassasahassāni, tuvaṃ paccasi revate.
::

::hangnum
876\.
::

::gatha1
‘‘Hatthepi chindanti athopi pāde, kaṇṇepi chindanti athopi nāsaṃ;
::

::gathalast
Athopi kākoḷagaṇā samecca, saṅgamma khādanti viphandamāna’’nti.
::

::hangnum
877\.
::

::gatha1
‘‘Sādhu kho maṃ paṭinetha, kāhāmi kusalaṃ bahuṃ;
::

::gatha2
Dānena samacariyāya, saṃyamena damena ca;
::

::gathalast
Yaṃ katvā sukhitā honti, na ca pacchānutappare’’ti.
::

::hangnum
878\.
::

::gatha1
‘‘Pure {pb:T:0.0093} tuvaṃ pamajjitvā, idāni paridevasi;
::

::gathalast
Sayaṃ katānaṃ kammānaṃ, vipākaṃ anubhossasī’’ti.
::

::hangnum
879\.
::

::gatha1
‘‘Ko {pb:V:0.0057} devalokato manussalokaṃ, gantvāna puṭṭho me evaṃ vadeyya;
::

::gatha2
‘Nikkhittadaṇḍesu dadātha dānaṃ, acchādanaṃ seyya {note:sayana (sī.)} mathannapānaṃ;
::

::gathalast
Nahi maccharī rosako pāpadhammo, saggūpagānaṃ labhati sahabyataṃ’.
::

::hangnum
880\.
::

::gatha1
‘‘Sāhaṃ nūna ito gantvā, yoniṃ laddhāna mānusiṃ;
::

::gatha2
Vadaññū sīlasampannā, kāhāmi kusalaṃ bahuṃ;
::

::gathalast
Dānena samacariyāya, saṃyamena damena ca.
::

::hangnum
881\.
::

::gatha1
‘‘Ārāmāni {pb:M:0.0076} ca ropissaṃ, dugge saṅkamanāni ca;
::

::gathalast
Papañca udapānañca, vippasannena cetasā.
::

::hangnum
882\.
::

::gatha1
‘‘Cātuddasiṃ pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
883\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Na ca dāne pamajjissaṃ, sāmaṃ diṭṭhamidaṃ mayā’’ti;
::

::hangnum
884\.
::

::gatha1
Iccevaṃ vippalapantiṃ, phandamānaṃ tato tato;
::

::gathalast
Khipiṃsu niraye ghore, uddhapādaṃ avaṃsiraṃ.
::

::hangnum
885\.
::

::gatha1
‘‘Ahaṃ pure maccharinī ahosiṃ, paribhāsikā {pb:T:0.0094} samaṇabrāhmaṇānaṃ;
::

::gathalast
Vitathena ca sāmikaṃ vañcayitvā, paccāmahaṃ niraye ghorarūpe’’ti.
::

::centre
Revatīvimānaṃ dutiyaṃ.
::

#### 3. Chattamāṇavakavimānavatthu

::hangnum
886\.
::

::gatha1
‘‘Ye {pb:P:0.0080} vadataṃ pavaro manujesu, sakyamunī bhagavā katakicco;
::

::gathalast
Pāragato balavīriyasamaṅgī {note:balavīrasamaṅgī (ka.)}, taṃ sugataṃ saraṇatthamupehi.
::

::hangnum
887\.
::

::gatha1
‘‘Rāgavirāgamanejamasokaṃ, dhammamasaṅkhatamappaṭikūlaṃ;
::

::gathalast
Madhuramimaṃ paguṇaṃ suvibhattaṃ, dhammamimaṃ saraṇatthamupehi.
::

::hangnum
888\.
::

::gatha1
‘‘Yattha {pb:P:0.0081} ca dinna mahapphalamāhu, catūsu sucīsu purisayugesu;
::

::gathalast
Aṭṭha ca puggaladhammadasā te, saṅghamimaṃ saraṇatthamupehi.
::

::hangnum
889\.
::

::gatha1
‘‘Na {pb:M:0.0077} tathā tapati nabhe sūriyo, cando ca na bhāsati na phusso;
::

::gathalast
Yathā atulamidaṃ mahappabhāsaṃ, ko {pb:T:0.0095} nu tvaṃ tidivā mahiṃ upāgā.
::

::hangnum
890\.
::

::gatha1
‘‘Chindati {pb:V:0.0058} raṃsī pabhaṅkarassa, sādhikavīsatiyojanāni ābhā;
::

::gathalast
Rattimapi yathā divaṃ karoti, parisuddhaṃ vimalaṃ subhaṃ vimānaṃ.
::

::hangnum
891\.
::

::gatha1
‘‘Bahupadumavicitrapuṇḍarīkaṃ, vokiṇṇaṃ kusumehi nekacittaṃ;
::

::gathalast
Arajavirajahemajālachannaṃ, ākāse tapati yathāpi sūriyo.
::

::hangnum
892\.
::

::gatha1
‘‘Rattambarapītavasasāhi, agarupiyaṅgucandanussadāhi;
::

::gathalast
Kañcanatanusannibhattacāhi, paripūraṃ gaganaṃva tārakāhi.
::

::hangnum
893\.
::

::gatha1
‘‘Naranāriyo {note:naranārī (ka.), nāriyo (?)} bahuketthanekavaṇṇā, kusumavibhūsitābharaṇettha sumanā;
::

::gathalast
Anilapamuñcitā pavanti {note:pavāyanti (ka.)} surabhiṃ, tapaniyavitatā suvaṇṇachannā {note:suvaṇṇacchādanā (sī.)}.
::

::hangnum
894\.
::

::gatha1
‘‘Kissa saṃyamassa {note:samadamassa (sī.)} ayaṃ vipāko, kenāsi kammaphalenidhūpapanno;
::

::gathalast
Yathā {pb:T:0.0096} ca te adhigatamidaṃ vimānaṃ, tadanupadaṃ avacāsi iṅgha puṭṭho’’ti.
::

::hangnum
895\.
::

::gatha1
‘‘Sayamidha {note:yamidha (sī. syā. pī.)} pathe samecca māṇavena, satthānusāsi anukampamāno;
::

::gathalast
Tava ratanavarassa dhammaṃ sutvā, karissāmīti ca bravittha chatto.
::

::hangnum
896\.
::

::gatha1
‘‘Jinavarapavaraṃ {pb:M:0.0078} {note:jinapavaraṃ (syā. ka.)} upehi {note:upemi (bahūsu)} saraṇaṃ, dhammañcāpi tatheva bhikkhusaṅghaṃ;
::

::gathalast
Noti paṭhamaṃ avocahaṃ {note:avocāhaṃ (sī. syā. ka.)} bhante, pacchā te vacanaṃ tathevakāsiṃ.
::

::hangnum
897\.
::

::gatha1
‘‘Mā ca pāṇavadhaṃ vividhaṃ carassu asuciṃ,
::

::gatha2
Na hi pāṇesu asaññataṃ avaṇṇayiṃsu sappaññā;
::

::gatha3
Noti paṭhamaṃ avocahaṃ bhante,
::

::gathalast
Pacchā te vacanaṃ tathevakāsiṃ.
::

::hangnum
898\.
::

::gatha1
‘‘Mā {pb:P:0.0082} ca parajanassa rakkhitampi, ādātabbamamaññitho {note:mamaññittha (sī. pī.)} adinnaṃ;
::

::gathalast
Noti paṭhamaṃ avocahaṃ bhante, pacchā vacanaṃ tathevakāsiṃ.
::

::hangnum
899\.
::

::gatha1
‘‘Mā ca parajanassa rakkhitāyo, parabhariyā agamā anariyametaṃ;
::

::gathalast
Noti paṭhamaṃ avocahaṃ bhante, pacchā te vacanaṃ tathevakāsiṃ;
::

::hangnum
900\.
::

::gatha1
‘‘Mā ca vitathaṃ aññathā abhāṇi,
::

::gatha2
Na {pb:T:0.0097} hi musāvādaṃ avaṇṇayiṃsu sappaññā;
::

::gathalast
Noti paṭhamaṃ avocahaṃ bhante, pacchā te vacanaṃ tathevakāsiṃ.
::

::hangnum
901\.
::

::gatha1
‘‘Yena ca purisassa apeti saññā, taṃ majjaṃ parivajjayassu sabbaṃ;
::

::gathalast
Noti paṭhamaṃ avocahaṃ bhante, pacchā te vacanaṃ tathevakāsiṃ.
::

::hangnum
902\.
::

::gatha1
‘‘Svāhaṃ idha pañca sikkhā karitvā, paṭipajjitvā tathāgatassa dhamme;
::

::gathalast
Dvepathamagamāsiṃ coramajjhe, te maṃ tattha vadhiṃsu bhogahetu.
::

::hangnum
903\.
::

::gatha1
‘‘Ettakamidaṃ {pb:M:0.0079}{pb:V:0.0059} anussarāmi kusalaṃ, tato paraṃ na me vijjati aññaṃ;
::

::gathalast
Tena sucaritena kammunāhaṃ {note:kammanāhaṃ (sī.)}, uppanno {note:upapanno (bahūsu)} tidivesu kāmakāmī.
::

::hangnum
904\.
::

::gatha1
‘‘Passa khaṇamuhuttasaññamassa, anudhammappaṭipattiyā vipākaṃ;
::

::gathalast
Jalamiva yasasā samekkhamānā, bahukā maṃ pihayanti hīnakammā.
::

::hangnum
905\.
::

::gatha1
‘‘Passa katipayāya desanāya, sugatiñcamhi {pb:T:0.0098} gato sukhañca patto;
::

::gathalast
Ye ca te satataṃ suṇanti dhammaṃ, maññe te amataṃ phusanti khemaṃ.
::

::hangnum
906\.
::

::gatha1
‘‘Appampi kataṃ mahāvipākaṃ, vipulaṃ hoti {note:vipulaphalaṃ (ka.)} tathāgatassa dhamme;
::

::gathalast
Passa katapuññatāya chatto, obhāseti pathaviṃ yathāpi sūriyo.
::

::hangnum
907\.
::

::gatha1
‘‘Kimidaṃ kusalaṃ kimācarema, icceke hi samecca mantayanti;
::

::gathalast
Te mayaṃ punareva {note:punapi (?)} laddha mānusattaṃ, paṭipannā viharemu sīlavanto.
::

::hangnum
908\.
::

::gatha1
‘‘Bahukāro {pb:P:0.0083} anukampako ca satthā, iti me sati agamā divā divassa;
::

::gathalast
Svāhaṃ upagatomhi saccanāmaṃ, anukampassu punapi suṇemu {note:suṇoma (sī.), suṇomi (syā.)} dhammaṃ.
::

::hangnum
909\.
::

::gatha1
‘‘Ye {pb:M:0.0080} cidha {note:yedha (sī. syā. pī.), ye idha (ka.)} pajahanti kāmarāgaṃ, bhavarāgānusayañca pahāya mohaṃ;
::

::gathalast
Na ca te punamupenti gabbhaseyyaṃ, parinibbānagatā hi sītibhūtā’’ti.
::

::centre
Chattamāṇavakavimānaṃ tatiyaṃ.
::

#### 4. Kakkaṭakarasadāyakavimānavatthu

::hangnum
910\.
::

::gatha1
‘‘Uccamidaṃ {pb:T:0.0099}{pb:P:0.0084} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā {note:ruciratthatā (syā. ka.) 646 gāthāyaṃ ‘‘rucakupakiṇṇaṃ’’ti padassa saṃvaṇṇanā passitabbā} subhā.
::

::hangnum
911\.
::

::gatha1
‘‘Tatthacchasi {pb:P:0.0085} pivasi khādasi ca, dibbā ca vīṇā pavadanti vagguṃ {note:vaggu (sī. ka.), vaggū (syā.)};
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
912\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
913\.
::

::gatha1
‘‘Pucchāmi taṃ deva mahānubhāva, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
914\.
::

::gatha1
So devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
915\.
::

::gatha1
‘‘Satisamuppādakaro{pb:V:0.0060}, dvāre kakkaṭako ṭhito;
::

::gathalast
Niṭṭhito jātarūpassa, sobhati dasapādako.
::

::hangnum
916\.
::

::gatha1
‘‘Tena {pb:M:0.0081} metādiso vaṇṇo, tena me idha mijjhati;
::

::gathalast
Uppajjanti {pb:T:0.0100} ca me bhogā, ye keci manaso piyā.
::

::hangnum
917\.
::

::gatha1
‘‘Akkhāmi te bhikkhu mahānubhāva, manussabhūto yamakāsi puññaṃ;
::

::gathalast
Tenamhi evaṃ jalitānubhāvo, vaṇṇo ca me sabbadisā pabhāsatī’’ti.
::

::centre
Kakkaṭakarasadāyakavimānaṃ catutthaṃ.
::

(Anantaraṃ pañcavimānaṃ yathā kakkaṭakarasadāyakavimānaṃ tathā vitthāretabbaṃ)

#### 5. Dvārapālavimānavatthu

::hangnum
918\.
::

::gatha1
‘‘Uccamidaṃ {pb:P:0.0086} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
919\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
920\.
::

::gatha1
‘‘Kena tetādiso vaṇṇo…pe… {pb:T:0.0101} vaṇṇo ca te sabbadisā pabhāsatī’’ti.
::

::hangnum
922\.
::

::gatha1
So devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
923\.
::

::gatha1
‘‘Dibbaṃ mamaṃ vassasahassamāyu, vācābhigītaṃ manasā pavattitaṃ;
::

::gathalast
Ettāvatā ṭhassati puññakammo, dibbehi kāmehi samaṅgibhūto.
::

::hangnum
924\.
::

::gatha1
‘‘Tena {pb:M:0.0082} metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Dvārapālavimānaṃ pañcamaṃ.
::

#### 6. Paṭhamakaraṇīyavimānavatthu

::hangnum
926\.
::

::gatha1
‘‘Uccamidaṃ maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
927\.
::

::gatha1
‘‘Tatthacchasi {pb:V:0.0061} pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
928\.
::

::gatha1
‘‘Kena tetādiso vaṇṇo…pe…
::

::gathalast
Vaṇṇo ca te sabbadisā pabhāsatī’’ti.
::

::hangnum
930\.
::

::gatha1
So devaputto attamano…pe…yassa kammassidaṃ phalaṃ.
::

::hangnum
931\.
::

::gatha1
‘‘Karaṇīyāni puññāni, paṇḍitena vijānatā;
::

::gathalast
Sammaggatesu buddhesu, yattha dinnaṃ mahapphalaṃ.
::

::hangnum
932\.
::

::gatha1
‘‘Atthāya vata me buddho, araññā gāmamāgato;
::

::gathalast
Tattha {pb:T:0.0102} cittaṃ pasādetvā, tāvatiṃsūpago ahaṃ {note:ahuṃ (sī.)}.
::

::hangnum
933\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Paṭhamakaraṇīyavimānaṃ chaṭṭhaṃ.
::

#### 7. Dutiyakaraṇīyavimānavatthu

::hangnum
935\.
::

::gatha1
‘‘Uccamidaṃ {pb:M:0.0083} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
936\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
937\.
::

::gatha1
‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.
::

::hangnum
939\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
940\.
::

::gatha1
‘‘Karaṇīyāni puññāni, paṇḍitena vijānatā;
::

::gathalast
Sammaggatesu bhikkhūsu, yattha dinnaṃ mahapphalaṃ.
::

::hangnum
941\.
::

::gatha1
‘‘Atthāya vata me bhikkhu, araññā gāmamāgato;
::

::gathalast
Tattha cittaṃ pasādetvā, tāvatiṃsūpago ahaṃ.
::

::hangnum
942\.
::

::gatha1
‘‘Tena {pb:P:0.0087} metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
Dutiyakaraṇīyavimānaṃ sattamaṃ.
::

#### 8. Paṭhamasūcivimānavatthu

::hangnum
944\.
::

::gatha1
‘‘Uccamidaṃ {pb:V:0.0062} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
945\.
::

::gatha1
‘‘Tatthacchasi {pb:M:0.0084} pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
946\.
::

::gatha1
‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.
::

::hangnum
948\.
::

::gatha1
So {pb:T:0.0103} devaputto attamano…pe… yassa kammassidaṃ phalaṃ.
::

::hangnum
949\.
::

::gatha1
‘‘Yaṃ dadāti na taṃ hoti,
::

::gatha2
Yañceva dajjā tañceva seyyo;
::

::gathalast
Sūci dinnā sūcimeva seyyo.
::

::hangnum
950\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Paṭhamasūcivimānaṃ aṭṭhamaṃ.
::

#### 9. Dutiyasūcivimānavatthu

::hangnum
952\.
::

::gatha1
‘‘Uccamidaṃ maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
953\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
954\.
::

::gatha1
‘‘Kena tetādiso vaṇṇo…pe… vaṇṇo {pb:T:0.0104} ca te sabbadisā pabhāsatī’’ti.
::

::hangnum
956\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
957\.
::

::gatha1
‘‘Ahaṃ manussesu manussabhūto,purimajātiyā manussaloke.
::

::hangnum
958\.
::

::gatha1
‘‘Addasaṃ {pb:M:0.0085} virajaṃ bhikkhuṃ, vippasannamanāvilaṃ;
::

::gathalast
Tassa adāsahaṃ sūciṃ, pasanno sehi pāṇibhi.
::

::hangnum
959\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Dutiyasūcivimānaṃ navamaṃ.
::

#### 10. Paṭhamanāgavimānavatthu

::hangnum
961\.
::

::gatha1
‘‘Susukkakhandhaṃ {pb:V:0.0063}{pb:P:0.0088} abhiruyha nāgaṃ, akācinaṃ dantiṃ baliṃ mahājavaṃ;
::

::gathalast
Abhiruyha gajavaraṃ {note:gajaṃ varaṃ (syā.)} sukappitaṃ, idhāgamā vehāyasaṃ antalikkhe.
::

::hangnum
962\.
::

::gatha1
‘‘Nāgassa dantesu duvesu nimmitā, acchodakā paduminiyo suphullā;
::

::gathalast
Padumesu ca turiyagaṇā pavajjare, imā ca naccanti manoharāyo.
::

::hangnum
963\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
964\.
::

::gatha1
So devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
965\.
::

::gatha1
‘‘Aṭṭheva muttapupphāni, kassapassa mahesino {note:bhagavato (syā. ka.)};
::

::gathalast
Thūpasmiṃ abhiropesiṃ, pasanno sehi pāṇibhi.
::

::hangnum
966\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Paṭhamanāgavimānaṃ dasamaṃ.
::

#### 11. Dutiyanāgavimānavatthu

::hangnum
968\.
::

::gatha1
‘‘Mahantaṃ {pb:M:0.0086}{pb:P:0.0089} nāgaṃ abhiruyha, sabbasetaṃ gajuttamaṃ;
::

::gatha2
Vanā vanaṃ anupariyāsi, nārīgaṇapurakkhato;
::

::gathalast
Obhāsento disā sabbā, osadhī viya tārakā.
::

::hangnum
969\.
::

::gatha1
‘‘Kena tetādiso vaṇṇo…pe…vaṇṇo ca te sabbadisā pabhāsatī’’ti.
::

::hangnum
971\.
::

::gatha1
So devaputto attamano, vaṅgīseneva pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
972\.
::

::gatha1
‘‘Ahaṃ manussesu manussabhūto, upāsako cakkhumato ahosiṃ;
::

::gathalast
Pāṇātipātā virato ahosiṃ, loke adinnaṃ parivajjayissaṃ.
::

::hangnum
973\.
::

::gatha1
‘‘Amajjapo {pb:T:0.0105} no ca musā abhāṇiṃ {note:abhāsiṃ (sī. ka.)}, sakena dārena ca tuṭṭho ahosiṃ;
::

::gathalast
Annañca pānañca pasannacitto, sakkacca dānaṃ vipulaṃ adāsiṃ.
::

::hangnum
974\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Dutiyanāgavimānaṃ ekādasamaṃ.
::

#### 12. Tatiyanāgavimānavatthu

::hangnum
976\.
::

::gatha1
‘‘Ko {pb:V:0.0064}{pb:P:0.0090} nu dibbena yānena, sabbasetena hatthinā;
::

::gathalast
Turiyatāḷitanigghoso, antalikkhe mahīyati.
::

::hangnum
977\.
::

::gatha1
‘‘Devatā nusi gandhabbo, adu {note:ādu (sī. syā.)} sakko purindado;
::

::gathalast
Ajānantā taṃ pucchāma, kathaṃ jānemu taṃ maya’’nti.
::

::hangnum
978\.
::

::gatha1
‘‘Namhi {pb:M:0.0087} devo na gandhabbo, nāpi {note:nāmhi (ka.)} sakko purindado;
::

::gathalast
Sudhammā nāma ye devā, tesaṃ aññataro aha’’nti.
::

::hangnum
979\.
::

::gatha1
‘‘Pucchāma devaṃ sudhammaṃ {note:deva sudhamma (syā.), deva sudhammaṃ (ka.)}, puthuṃ katvāna añjaliṃ;
::

::gathalast
Kiṃ katvā mānuse kammaṃ, sudhammaṃ upapajjatī’’ti.
::

::hangnum
980\.
::

::gatha1
‘‘Ucchāgāraṃ tiṇāgāraṃ, vatthāgārañca yo dade;
::

::gathalast
Tiṇṇaṃ aññataraṃ datvā, sudhammaṃ upapajjatī’’ti.
::

::centre
Tatiyanāgavimānaṃ dvādasamaṃ.
::

#### 13. Cūḷarathavimānavatthu

::hangnum
981\.
::

::gatha1
‘‘Daḷhadhammā nisārassa, dhanuṃ olubbha tiṭṭhasi;
::

::gathalast
Khattiyo nusi rājañño, adu luddo vanecaro’’ti {note:vanācaroti (syā. ka.)}.
::

::hangnum
982\.
::

::gatha1
‘‘Assakādhipatissāhaṃ{pb:T:0.0106}, bhante putto vanecaro;
::

::gathalast
Nāmaṃ me bhikkhu te brūmi, sujāto iti maṃ vidū {note:viduṃ (sī.)}.
::

::hangnum
983\.
::

::gatha1
‘‘Mige gavesamānohaṃ, ogāhanto brahāvanaṃ;
::

::gathalast
Migaṃ tañceva {note:migaṃ gantveva (syā.), migavadhañca (ka.)} nāddakkhiṃ, tañca disvā ṭhito aha’’nti.
::

::hangnum
984\.
::

::gatha1
‘‘Svāgataṃ {pb:P:0.0091} te mahāpuñña, atho te adurāgataṃ;
::

::gathalast
Etto udakamādāya, pāde pakkhālayassu te.
::

::hangnum
985\.
::

::gatha1
‘‘Idampi pānīyaṃ sītaṃ, ābhataṃ girigabbharā;
::

::gathalast
Rājaputta tato pitvā {note:pītvā (sī. syā.)}, santhatasmiṃ upāvisā’’ti.
::

::hangnum
986\.
::

::gatha1
‘‘Kalyāṇī vata te vācā, savanīyā mahāmuni;
::

::gathalast
Nelā atthavatī {note:catthavatī (sī.)} vaggu, mantvā {note:mantā (syā. pī. ka.)} atthañca bhāsasi {note:bhāsase (sī.)}.
::

::hangnum
987\.
::

::gatha1
‘‘Kā {pb:V:0.0065} te rati vane viharato, isinisabha vadehi puṭṭho;
::

::gathalast
Tava vacanapathaṃ nisāmayitvā, atthadhammapadaṃ samācaremase’’ti.
::

::hangnum
988\.
::

::gatha1
‘‘Ahiṃsā {pb:M:0.0088} sabbapāṇīnaṃ, kumāramhāka ruccati;
::

::gathalast
Theyyā ca aticārā ca, majjapānā ca ārati.
::

::hangnum
989\.
::

::gatha1
‘‘Ārati samacariyā ca, bāhusaccaṃ kataññutā;
::

::gathalast
Diṭṭheva dhamme pāsaṃsā, dhammā ete pasaṃsiyāti.
::

::hangnum
990\.
::

::gatha1
‘‘Santike maraṇaṃ tuyhaṃ, oraṃ māsehi pañcahi;
::

::gathalast
Rājaputta {pb:T:0.0107} vijānāhi, attānaṃ parimocayā’’ti.
::

::hangnum
991\.
::

::gatha1
‘‘Katamaṃ svāhaṃ janapadaṃ gantvā, kiṃ kammaṃ kiñca porisaṃ;
::

::gathalast
Kāya vā pana vijjāya, bhaveyyaṃ ajarāmaro’’ti.
::

::hangnum
992\.
::

::gatha1
‘‘Na vijjate so padeso, kammaṃ vijjā ca porisaṃ;
::

::gathalast
Yattha gantvā bhave macco, rājaputtājarāmaro.
::

::hangnum
993\.
::

::gatha1
‘‘Mahaddhanā mahābhogā, raṭṭhavantopi khattiyā;
::

::gathalast
Pahūtadhanadhaññāse, tepi no {note:tepi na (bahūsu)} ajarāmarā.
::

::hangnum
994\.
::

::gatha1
‘‘Yadi te sutā andhakaveṇḍuputtā {note:andhakaveṇhuputtā (sī.), aṇḍakaveṇḍaputtā (syā. ka.)}, sūrā vīrā vikkantappahārino;
::

::gathalast
Tepi āyukkhayaṃ pattā, viddhastā sassatīsamā.
::

::hangnum
995\.
::

::gatha1
‘‘Khattiyā brāhmaṇā vessā, suddā caṇḍālapukkusā;
::

::gathalast
Ete caññe ca jātiyā, tepi no ajarāmarā.
::

::hangnum
996\.
::

::gatha1
‘‘Ye mantaṃ parivattenti, chaḷaṅgaṃ brahmacintitaṃ;
::

::gathalast
Ete caññe ca vijjāya, tepi no ajarāmarā.
::

::hangnum
997\.
::

::gatha1
‘‘Isayo cāpi ye santā, saññatattā tapassino;
::

::gathalast
Sarīraṃ tepi kālena, vijahanti tapassino.
::

::hangnum
998\.
::

::gatha1
‘‘Bhāvitattāpi {pb:P:0.0092} arahanto, katakiccā anāsavā;
::

::gathalast
Nikkhipanti imaṃ dehaṃ, puññapāpaparikkhayā’’ti.
::

::hangnum
999\.
::

::gatha1
‘‘Subhāsitā atthavatī, gāthāyo te mahāmuni;
::

::gathalast
Nijjhattomhi {pb:T:0.0108} subhaṭṭhena, tvañca me saraṇaṃ bhavā’’ti.
::

::hangnum
1000\.
::

::gatha1
‘‘Mā {pb:M:0.0089} maṃ tvaṃ saraṇaṃ gaccha, tameva saraṇaṃ vaja {note:bhaja (ka.)};
::

::gathalast
Sakyaputtaṃ mahāvīraṃ, yamahaṃ saraṇaṃ gato’’ti.
::

::hangnum
1001\.
::

::gatha1
‘‘Katarasmiṃ so janapade, satthā tumhāka mārisa;
::

::gathalast
Ahampi daṭṭhuṃ gacchissaṃ, jinaṃ appaṭipuggala’’nti.
::

::hangnum
1002\.
::

::gatha1
‘‘Puratthimasmiṃ {pb:V:0.0066} janapade, okkākakulasambhavo;
::

::gathalast
Tatthāsi purisājañño, so ca kho parinibbuto’’ti.
::

::hangnum
1003\.
::

::gatha1
‘‘Sace hi buddho tiṭṭheyya, satthā tumhāka mārisa;
::

::gathalast
Yojanāni sahassāni, gaccheyyaṃ {note:gacche (syā. pī. ka.)} payirupāsituṃ.
::

::hangnum
1004\.
::

::gatha1
‘‘Yato ca kho {note:yatā kho (pī. ka.)} parinibbuto, satthā tumhāka mārisa;
::

::gathalast
Nibbutampi {note:parinibbutaṃ (syā. ka.)} mahāvīraṃ, gacchāmi saraṇaṃ ahaṃ.
::

::hangnum
1005\.
::

::gatha1
‘‘Upemi saraṇaṃ buddhaṃ, dhammañcāpi anuttaraṃ;
::

::gathalast
Saṅghañca naradevassa, gacchāmi saraṇaṃ ahaṃ.
::

::hangnum
1006\.
::

::gatha1
‘‘Pāṇātipātā viramāmi khippaṃ, loke adinnaṃ parivajjayāmi;
::

::gathalast
Amajjapo no ca musā bhaṇāmi, sakena dārena ca homi tuṭṭho’’ti.
::

::hangnum
1007\.
::

::gatha1
‘‘Sahassaraṃsīva yathā mahappabho, disaṃ yathā bhāti nabhe anukkamaṃ;
::

::gathalast
Tathāpakāro {note:tathappakāro (sī. syā.)} tavāyaṃ {note:tavayaṃ (sī. pī.)} mahāratho, samantato {pb:T:0.0109} yojanasattamāyato.
::

::hangnum
1008\.
::

::gatha1
‘‘Suvaṇṇapaṭṭehi samantamotthaṭo, urassa muttāhi maṇīhi cittito;
::

::gathalast
Lekhā suvaṇṇassa ca rūpiyassa ca, sobhenti veḷuriyamayā sunimmitā.
::

::hangnum
1009\.
::

::gatha1
‘‘Sīsañcidaṃ {pb:M:0.0090} veḷuriyassa nimmitaṃ, yugañcidaṃ lohitakāya cittitaṃ;
::

::gathalast
Yuttā suvaṇṇassa ca rūpiyassa ca, sobhanti assā ca ime manojavā.
::

::hangnum
1010\.
::

::gatha1
‘‘So tiṭṭhasi hemarathe adhiṭṭhito, devānamindova sahassavāhano;
::

::gathalast
Pucchāmi tāhaṃ yasavanta kovidaṃ {note:kovida (ka.)}, kathaṃ tayā laddho ayaṃ uḷāro’’ti.
::

::hangnum
1011\.
::

::gatha1
‘‘Sujāto {pb:P:0.0093} nāmahaṃ bhante, rājaputto pure ahuṃ;
::

::gathalast
Tvañca maṃ anukampāya, saññamasmiṃ nivesayi.
::

::hangnum
1012\.
::

::gatha1
‘‘Khīṇāyukañca maṃ ñatvā, sarīraṃ pādāsi satthuno;
::

::gathalast
Imaṃ sujāta pūjehi, taṃ te atthāya hehiti.
::

::hangnum
1013\.
::

::gatha1
‘‘Tāhaṃ gandhehi mālehi, pūjayitvā samuyyuto;
::

::gathalast
Pahāya mānusaṃ dehaṃ, upapannomhi nandanaṃ.
::

::hangnum
1014\.
::

::gatha1
‘‘Nandane {pb:T:0.0110} ca vane {note:nandanopavane (sī.), nandane pavane (syā. ka.)} ramme, nānādijagaṇāyute;
::

::gathalast
Ramāmi naccagītehi, accharāhi purakkhato’’ti.
::

::centre
Cūḷarathavimānaṃ terasamaṃ.
::

#### 14. Mahārathavimānavatthu

::hangnum
1015\.
::

::gatha1
‘‘Sahassayuttaṃ {pb:V:0.0067}{pb:P:0.0094} hayavāhanaṃ subhaṃ, āruyhimaṃ sandanaṃ nekacittaṃ;
::

::gathalast
Uyyānabhūmiṃ abhito anukkamaṃ, purindado bhūtapatīva vāsavo.
::

::hangnum
1016\.
::

::gatha1
‘‘Sovaṇṇamayā te rathakubbarā ubho, phalehi {note:thalehi (sī.)} aṃsehi atīva saṅgatā;
::

::gathalast
Sujātagumbā naravīraniṭṭhitā, virocatī pannaraseva cando.
::

::hangnum
1017\.
::

::gatha1
‘‘Suvaṇṇajālāvatato {pb:M:0.0091} ratho ayaṃ, bahūhi nānāratanehi cittito;
::

::gathalast
Sunandighoso ca subhassaro ca, virocatī cāmarahatthabāhubhi.
::

::hangnum
1018\.
::

::gatha1
‘‘Imā ca nābhyo manasābhinimmitā, rathassa pādantaramajjhabhūsitā;
::

::gathalast
Imā ca nābhyo satarājicittitā, sateratā vijjurivappabhāsare.
::

::hangnum
1019\.
::

::gatha1
‘‘Anekacittāvatato {pb:T:0.0111} ratho ayaṃ, puthū ca nemī ca sahassaraṃsiko;
::

::gathalast
Tesaṃ saro suyyati {note:sūyati (sī.)} vaggurūpo, pañcaṅgikaṃ turiyamivappavāditaṃ.
::

::hangnum
1020\.
::

::gatha1
‘‘Sirasmiṃ {pb:P:0.0095} cittaṃ maṇicandakappitaṃ, sadā visuddhaṃ ruciraṃ pabhassaraṃ;
::

::gathalast
Suvaṇṇarājīhi atīva saṅgataṃ, veḷuriyarājīva atīva sobhati.
::

::hangnum
1021\.
::

::gatha1
‘‘Ime ca vāḷī maṇicandakappitā, ārohakambū sujavā brahūpamā.
::

::gathalast
Brahā mahantā balino mahājavā, mano tavaññāya tatheva siṃsare {note:sabbare (ka.), sappare (?)}.
::

::hangnum
1022\.
::

::gatha1
‘‘Ime ca sabbe sahitā catukkamā, mano tavaññāya tatheva siṃsare;
::

::gathalast
Samaṃ vahantā mudukā anuddhatā, āmodamānā turagāna {note:turaṅgāna (ka.)} muttamā.
::

::hangnum
1023\.
::

::gatha1
‘‘Dhunanti vagganti patanti {note:pavattanti (pī. ka.)} cambare, abbhuddhunantā sukate piḷandhane;
::

::gathalast
Tesaṃ saro suyyati vaggurūpo, pañcaṅgikaṃ {pb:T:0.0112} turiyamivappavāditaṃ.
::

::hangnum
1024\.
::

::gatha1
‘‘Rathassa {pb:M:0.0092} ghoso apiḷandhanāna ca, khurassa nādo {note:nādī (syā.), nādi (pī. ka.)} abhihiṃsanāya ca;
::

::gathalast
Ghoso suvaggū samitassa suyyati, gandhabbatūriyāni vicitrasaṃvane.
::

::hangnum
1025\.
::

::gatha1
‘‘Rathe ṭhitā tā migamandalocanā, āḷārapamhā hasitā piyaṃvadā;
::

::gathalast
Veḷuriyajālāvatatā tanucchavā, sadeva gandhabbasūraggapūjitā.
::

::hangnum
1026\.
::

::gatha1
‘‘Tā rattarattambarapītavāsasā, visālanettā abhirattalocanā;
::

::gathalast
Kule sujātā sutanū sucimhitā, rathe ṭhitā pañjalikā upaṭṭhitā.
::

::hangnum
1027\.
::

::gatha1
‘‘Tā kambukeyūradharā suvāsasā, sumajjhimā ūruthanūpapannā;
::

::gathalast
Vaṭṭaṅguliyo sumukhā sudassanā, rathe ṭhitā pañjalikā upaṭṭhitā.
::

::hangnum
1028\.
::

::gatha1
‘‘Aññā suveṇī susu missakesiyo, samaṃ vibhattāhi pabhassarāhi ca;
::

::gathalast
Anubbatā tā tava mānase ratā, rathe ṭhitā pañjalikā upaṭṭhitā.
::

::hangnum
1029\.
::

::gatha1
‘‘Āveḷiniyo {pb:V:0.0068} padumuppalacchadā, alaṅkatā candanasāravāsitā {note:vositā (syā.), bhūsitā (ka.)};
::

::gathalast
Anubbatā {pb:T:0.0113} tā tava mānase ratā, rathe ṭhitā pañjalikā upaṭṭhitā.
::

::hangnum
1030\.
::

::gatha1
‘‘Tā {pb:P:0.0096} māliniyo padumuppalacchadā, alaṅkatā candanasāravāsitā;
::

::gathalast
Anubbatā tā tava mānase ratā, rathe ṭhitā pañjalikā upaṭṭhitā.
::

::hangnum
1031\.
::

::gatha1
‘‘Kaṇṭhesu {pb:M:0.0093} te yāni piḷandhanāni, hatthesu pādesu tatheva sīse;
::

::gathalast
Obhāsayantī dasa sabbaso disā, abbhuddayaṃ sāradikova bhāṇumā.
::

::hangnum
1032\.
::

::gatha1
‘‘Vātassa vegena ca sampakampitā, bhujesu mālā apiḷandhanāni ca;
::

::gathalast
Muñcanti ghosaṃ rūciraṃ suciṃ subhaṃ, sabbehi viññūhi sutabbarūpaṃ.
::

::hangnum
1033\.
::

::gatha1
‘‘Uyyānabhūmyā ca duvaddhato ṭhitā, rathā {pb:T:0.0114} ca nāgā tūriyāni ca saro;
::

::gathalast
Tameva devinda pamodayanti, vīṇā yathā pokkharapattabāhubhi.
::

::hangnum
1034\.
::

::gatha1
‘‘Imāsu vīṇāsu bahūsu vaggūsu, manuññarūpāsu hadayeritaṃ pītiṃ {note:hadayeritaṃ pati (sī.), hadayeritampi taṃ (syā.)};
::

::gathalast
Pavajjamānāsu atīva accharā, bhamanti kaññā padumesu sikkhitā.
::

::hangnum
1035\.
::

::gatha1
‘‘Yadā ca gītāni ca vāditāni ca, naccāni cimāni {note:cemāni (sī.)} samenti ekato;
::

::gathalast
Athettha naccanti athettha accharā, obhāsayantī ubhato varitthiyo.
::

::hangnum
1036\.
::

::gatha1
‘‘So modasi turiyagaṇappabodhano, mahīyamāno vajirāvudhoriva;
::

::gathalast
Imāsu vīṇāsu bahūsu vaggūsu, manuññarūpāsu hadayeritaṃ pītiṃ.
::

::hangnum
1037\.
::

::gatha1
‘‘Kiṃ tvaṃ pure kammamakāsi attanā, manussabhūto purimāya jātiyā;
::

::gathalast
Uposathaṃ kaṃ vā {note:uposathaṃ kiṃ va (syā.)} tuvaṃ upāvasi, kaṃ {note:kiṃ (syā.)} dhammacariyaṃ vatamābhirocayi.
::

::hangnum
1038\.
::

::gatha1
‘‘Nayīdamappassa {pb:M:0.0094} katassa {note:nayidaṃ appassa katassa (sī. syā.), sāsedaṃ appakatassa (ka.)} kammuno, pubbe suciṇṇassa uposathassa vā;
::

::gathalast
Iddhānubhāvo {pb:T:0.0115} vipulo ayaṃ tava, yaṃ devasaṅghaṃ abhirocase bhusaṃ.
::

::hangnum
1039\.
::

::gatha1
‘‘Dānassa te idaṃ phalaṃ, atho sīlassa vā pana;
::

::gathalast
Atho añjalikammassa, taṃ me akkhāhi pucchito’’ti.
::

::hangnum
1040\.
::

::gatha1
So {pb:P:0.0097} devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalanti.
::

::hangnum
1041\.
::

::gatha1
‘‘Jitindriyaṃ buddhamanomanikkamaṃ, naruttamaṃ kassapamaggapuggalaṃ;
::

::gathalast
Avāpurantaṃ amatassa dvāraṃ, devātidevaṃ satapuññalakkhaṇaṃ.
::

::hangnum
1042\.
::

::gatha1
‘‘Tamaddasaṃ kuñjaramoghatiṇṇaṃ, suvaṇṇasiṅgīnadabimbasādisaṃ;
::

::gathalast
Disvāna taṃ khippamahuṃ sucīmano, tameva disvāna subhāsitaddhajaṃ.
::

::hangnum
1043\.
::

::gatha1
‘‘Tamannapānaṃ athavāpi cīvaraṃ, suciṃ paṇītaṃ rasasā upetaṃ;
::

::gathalast
Pupphābhikkiṇamhi sake nivesane, patiṭṭhapesiṃ sa asaṅgamānaso.
::

::hangnum
1044\.
::

::gatha1
‘‘Tamannapānena {pb:V:0.0069} ca cīvarena ca, khajjena bhojjena ca sāyanena ca;
::

::gathalast
Santappayitvā {pb:T:0.0116} dvipadānamuttamaṃ, so saggaso devapure ramāmahaṃ.
::

::hangnum
1045\.
::



‘‘Etenupāyena imaṃ niraggaḷaṃ, yaññaṃ yajitvā tividhaṃ visuddhaṃ.

::gathalast
Pahāyahaṃ mānusakaṃ samussayaṃ, indūpamo {note:indassamo (syā. ka.)} devapure ramāmahaṃ.
::

::hangnum
1046\.
::

::gatha1
‘‘Āyuñca {pb:M:0.0095} vaṇṇañca sukhaṃ balañca, paṇītarūpaṃ abhikaṅkhatā muni;
::

::gathalast
Annañca pānañca bahuṃ susaṅkhataṃ, patiṭṭhapetabbamasaṅgamānase.
::

::hangnum
1047\.
::

::gatha1
{note:kathā. 799}‘‘Nayimasmiṃ loke parasmiṃ {note:nayimasmiṃ vā loke parasmiṃ (kathāvatthu 799), nayimasmi loke va parasmi (?)} vā pana, buddhena seṭṭho va samo va vijjati;
::

::gathalast
Āhuneyyānaṃ {note:yamāhuneyyānaṃ (ka.)} paramāhutiṃ gato, puññatthikānaṃ vipulapphalesina’’nti.
::

::centre
Mahārathavimānaṃ cuddasamaṃ.
::

::centre
Mahārathavaggo pañcamo niṭṭhito.
::

Tassuddānaṃ {pb:P:0.0100} –

::gatha1
Maṇḍūko revatī chatto, kakkaṭo dvārapālako;
::

::gatha2
Dve karaṇīyā dve sūci, tayo nāgā ca dve rathā;
::

::gathalast
Purisānaṃ paṭhamo vaggo pavuccatīti.
::

::centre
Bhāṇavāraṃ tatiyaṃ niṭṭhitaṃ.
::

#### 6. Pāyāsivaggo

#### 1. Paṭhamaagāriyavimānavatthu

::hangnum
1048\.
::

::gatha1
‘‘Yathā {pb:T:0.0117}{pb:V:0.0070}{pb:P:0.0101} vanaṃ cittalataṃ pabhāsati {note:pakāsati (ka.)}, uyyānaseṭṭhaṃ tidasānamuttamaṃ;
::

::gathalast
Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1049\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1050\.
::

::gatha1
So {pb:M:0.0096} devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
1051\.
::

::gatha1
‘‘Ahañca bhariyā ca manussaloke, opānabhūtā gharamāvasimha;
::

::gathalast
Annañca pānañca pasannacittā, sakkacca dānaṃ vipulaṃ adamha.
::

::hangnum
1052\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Paṭhamaagāriyavimānaṃ paṭhamaṃ.
::

#### 2. Dutiyaagāriyavimānavatthu

::hangnum
1054\.
::

::gatha1
‘‘Yathā {pb:P:0.0102} vanaṃ cittalataṃ pabhāsati, uyyānaseṭṭhaṃ tidasānamuttamaṃ;
::

::gathalast
Tathūpamaṃ {pb:T:0.0118} tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1055\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1056\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1057\.
::

::gatha1
‘‘Ahañca bhariyā ca manussaloke, opānabhūtā gharamāvasimha;
::

::gathalast
Annañca pānañca pasannacittā, sakkacca dānaṃ vipulaṃ adamha.
::

::hangnum
1058\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Dutiyaagāriyavimānaṃ dutiyaṃ.
::

#### 3. Phaladāyakavimānavatthu

::hangnum
1060\.
::

::gatha1
‘‘Uccamidaṃ {pb:V:0.0071}{pb:M:0.0097}{pb:P:0.0103} maṇithūṇaṃ vimānaṃ, samantato soḷasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
1061\.
::

::gatha1
‘‘Tatthacchasi pivasi khādasi ca, dibbā {pb:T:0.0119} ca vīṇā pavadanti vagguṃ;
::

::gatha2
Aṭṭhaṭṭhakā sikkhitā sādhurūpā, dibbā ca kaññā tidasacarā uḷārā;
::

::gathalast
Naccanti gāyanti pamodayanti.
::

::hangnum
1062\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1063\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1064\.
::

::gatha1
‘‘Phaladāyī phalaṃ vipulaṃ labhati, dadamujugatesu pasannamānaso;
::

::gathalast
So hi pamodati {note:modati (sī. syā. pī.)} saggagato tidive {note:tattha (ka.)}, anubhoti ca puññaphalaṃ vipulaṃ.
::

::hangnum
1065\.
::

::gatha1
‘‘Tavevāhaṃ {note:tathevāhaṃ (sī. syā. pī.)} mahāmuni, adāsiṃ caturo phale.
::

::hangnum
1066\.
::

::gatha1
‘‘Tasmā hi phalaṃ alameva dātuṃ, niccaṃ manussena sukhatthikena;
::

::gathalast
Dibbāni vā patthayatā sukhāni, manussasobhaggatamicchatā vā.
::

::hangnum
1067\.
::

::gatha1
‘‘Tena {pb:T:0.0120} metādiso vaṇṇo…pe…
::

::gathalast
Vaṇṇo ca me sabbadisā pabhāsatī’’ti.
::

::centre
Phaladāyakavimānaṃ tatiyaṃ.
::

#### 4. Paṭhamaupassayadāyakavimānavatthu

::hangnum
1069\.
::

::gatha1
‘‘Cando {pb:M:0.0098}{pb:P:0.0104} yathā vigatavalāhake nabhe, obhāsayaṃ gacchati antalikkhe;
::

::gathalast
Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1070\.
::

::gatha1
‘‘Deviddhipattosi mahānubhāvā, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1071\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1072\.
::

::gatha1
‘‘Ahañca bhariyā ca manussaloke, upassayaṃ arahato adamha;
::

::gathalast
Annañca pānañca pasannacittā, sakkacca dānaṃ vipulaṃ adamha.
::

::hangnum
1073\.
::

::gatha1
‘‘Tena {pb:V:0.0072} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Paṭhamaupassayadāyakavimānaṃ catutthaṃ.
::

#### 5. Dutiyaupassayadāyakavimānavatthu

::hangnum
1075\.
::

::gatha1
Sūriyo {pb:T:0.0121}{pb:P:0.0105} yathā vigatavalāhake nabhe…pe….
::

::gathalast
(Yathā purimavimānaṃ tathā vitthāretabbaṃ).
::

::hangnum
1079\.
::

::gatha1
‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Dutiyaupassayadāyakavimānaṃ pañcamaṃ.
::

#### 6. Bhikkhādāyakavimānavatthu

::hangnum
1081\.
::

::gatha1
‘‘Uccamidaṃ {pb:M:0.0099} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
1082\.
::

::gatha1
‘‘Deviddhipattosi {pb:P:0.0106} mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1083\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1084\.
::

::gatha1
‘‘Ahaṃ manussesu manussabhūto, disvāna bhikkhuṃ tasitaṃ kilantaṃ;
::

::gathalast
Ekāhaṃ bhikkhaṃ paṭipādayissaṃ, samaṅgi bhattena tadā akāsiṃ.
::

::hangnum
1085\.
::

::gatha1
‘‘Tena {pb:T:0.0122} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Bhikkhādāyakavimānaṃ chaṭṭhaṃ.
::

#### 7. Yavapālakavimānavatthu

::hangnum
1087\.
::

::gatha1
‘‘Uccamidaṃ maṇithūṇaṃ vimānaṃ…pe… vaṇṇo ca te sabbadisā pabhāsatī’’ti.
::

::hangnum
1089\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1090\.
::

::gatha1
‘‘Ahaṃ {pb:V:0.0073} manussesu manussabhūto, ahosiṃ yavapālako;
::

::gathalast
Addasaṃ virajaṃ bhikkhuṃ, vippasannamanāvilaṃ.
::

::hangnum
1091\.
::

::gatha1
‘‘Tassa {pb:P:0.0107} adāsahaṃ bhāgaṃ, pasanno sehi pāṇibhi;
::

::gathalast
Kummāsapiṇḍaṃ datvāna, modāmi nandane vane.
::

::hangnum
1092\.
::

::gatha1
‘‘Tena {pb:M:0.0100} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Yavapālakavimānaṃ sattamaṃ.
::

#### 8. Paṭhamakuṇḍalīvimānavatthu

::hangnum
1094\.
::

::gatha1
‘‘Alaṅkato malyadharo suvattho, sukuṇḍalī kappitakesamassu;
::

::gathalast
Āmuttahatthābharaṇo yasassī, dibbe {pb:T:0.0123} vimānamhi yathāpi candimā.
::

::hangnum
1095\.
::

::gatha1
‘‘Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;
::

::gathalast
Dibbā ca kaññā tidasacarā uḷārā, naccanti gāyanti pamodayanti.
::

::hangnum
1096\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1097\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1098\.
::

::gatha1
‘‘Ahaṃ manussesu manussabhūto, disvāna samaṇe sīlavante;
::

::gatha2
Sampannavijjācaraṇe yasassī, bahussute taṇhakkhayūpapanne;
::

::gathalast
Annañca pānañca pasannacitto, sakkacca dānaṃ vipulaṃ adāsiṃ.
::

::hangnum
1099\.
::

::gatha1
‘‘Tena {pb:P:0.0108} metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Paṭhamakuṇḍalīvimānaṃ aṭṭhamaṃ.
::

#### 9. Dutiyakuṇḍalīvimānavatthu

::hangnum
1101\.
::

::gatha1
‘‘Alaṅkato {pb:T:0.0124}{pb:M:0.0101} malyadharo suvattho, sukuṇḍalī kappitakesamassu;
::

::gathalast
Āmuttahatthābharaṇo yasassī, dibbe vimānamhi yathāpi candimā.
::

::hangnum
1102\.
::

::gatha1
‘‘Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;
::

::gathalast
Dibbā ca kaññā tidasacarā uḷārā, naccanti gāyanti pamodayanti.
::

::hangnum
1103\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1104\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1105\.
::

::gatha1
‘‘Ahaṃ {pb:V:0.0074} manussesu manussabhūto, disvāna samaṇe sādhurūpe {note:sīlavante (ka.)};
::

::gatha2
Sampannavijjācaraṇe yasassī, bahussute sīlavante pasanne {note:sīlavatūpapanne (ka. sī. ka.)};
::

::gathalast
Annañca pānañca pasannacitto, sakkacca {pb:T:0.0125} dānaṃ vipulaṃ adāsiṃ.
::

::hangnum
1106\.
::

::gatha1
‘‘Tena {pb:P:0.0109} metādiso vaṇṇo…pe…vaṇṇo ca me sabbadisā pabhāsatī’’ti.
::

::centre
Dutiyakuṇḍalīvimānaṃ navamaṃ.
::

#### 10. (Uttara) pāyāsivimānavatthu

::hangnum
1108\.
::

::gatha1
‘‘Yā {pb:M:0.0102} devarājassa sabhā sudhammā, yatthacchati devasaṅgho samaggo;
::

::gathalast
Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1109\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1110\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1111\.
::

::gatha1
‘‘Ahaṃ manussesu manussabhūto, rañño pāyāsissa ahosiṃ māṇavo;
::

::gatha2
Laddhā dhanaṃ saṃvibhāgaṃ akāsiṃ, piyā ca me sīlavanto ahesuṃ;
::

::gathalast
Annañca pānañca pasannacitto, sakkacca {pb:T:0.0126} dānaṃ vipulaṃ adāsiṃ.
::

::hangnum
1112\.
::

::gatha1
‘‘Tena metādiso vaṇṇo…pe. {pb:P:0.0110} …vaṇṇo ca me sabbadisā pabhāsatī’’ti.
::

::centre
(Uttara) pāyāsivimānaṃ {note:uttaravimānaṃ (sī. syā. aṭṭha.)} dasamaṃ.
::

Pāyāsivaggo chaṭṭho niṭṭhito.

Tassuddānaṃ –

::gatha2
Dve agārino phaladāyī, dve upassayadāyī bhikkhāya dāyī;
::

::gathalast
Yavapālako ceva dve, kuṇḍalino pāyāsīti {note:pāṭhabhedo natthi};
::

::gathalast
Purisānaṃ dutiyo vaggo pavuccatīti.
::

#### 7. Sunikkhittavaggo

#### 1. Cittalatāvimānavatthu

::hangnum
1114\.
::

::gatha1
‘‘Yathā {pb:M:0.0103}{pb:V:0.0075}{pb:P:0.0111} vanaṃ cittalataṃ pabhāsati, uyyānaseṭṭhaṃ tidasānamuttamaṃ;
::

::gathalast
Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1115\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1116\.
::

::gatha1
So devaputto attamano…pe… {pb:T:0.0127} yassa kammassidaṃ phalaṃ.
::

::hangnum
1117\.
::

::gatha1
‘‘Ahaṃ manussesu manussabhūto, daliddo atāṇo kapaṇo kammakaro ahosiṃ;
::

::gatha2
Jiṇṇe ca mātāpitaro abhāriṃ {note:abhariṃ (sī. syā.)}, piyā ca me sīlavanto ahesuṃ;
::

::gathalast
Annañca pānañca pasannacitto, sakkacca dānaṃ vipulaṃ adāsi.
::

::hangnum
1118\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Cittalatāvimānaṃ paṭhamaṃ.
::

#### 2. Nandanavimānavatthu

::hangnum
1120\.
::

::gatha1
‘‘Yathā {pb:P:0.0112} vanaṃ nandanaṃ {note:nandanaṃ cittalataṃ (sī. syā. ka.), nandavanaṃ (ka.)} pabhāsati, uyyānaseṭṭhaṃ tidasānamuttamaṃ;
::

::gathalast
Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.
::

::hangnum
1121\.
::

::gatha1
‘‘Deviddhipattosi {pb:M:0.0104} mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1122\.
::

::gatha1
So devaputto attamano…pe… {pb:T:0.0128} yassa kammassidaṃ phalaṃ.
::

::hangnum
1123\.
::

::gatha1
‘‘Ahaṃ manussesu manussabhūto, daliddo atāṇo kapaṇo kammakaro ahosiṃ;
::

::gatha2
Jiṇṇe ca mātāpitaro abhāriṃ, piyā ca me sīlavanto ahesuṃ;
::

::gathalast
Annañca pānañca pasannacitto, sakkacca dānaṃ vipulaṃ adāsiṃ.
::

::hangnum
1124\.
::

::gatha1
‘‘Tena {pb:V:0.0076} metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Nandanavimānaṃ dutiyaṃ.
::

#### 3. Maṇithūṇavimānavatthu

::hangnum
1126\.
::

::gatha1
‘‘Uccamidaṃ {pb:P:0.0113} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā sattasatā uḷārā, veḷuriyathambhā rucakatthatā subhā.
::

::hangnum
1127\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
1128\.
::

::gatha1
‘‘Kena tetādiso vaṇṇo…pe…vaṇṇo ca te sabbadisā pabhāsatī’’ti.
::

::hangnum
1130\.
::

::gatha1
So {pb:T:0.0129} devaputto attamano…pe…yassa kammassidaṃ phalaṃ.
::

::hangnum
1131\.
::

::gatha1
‘‘Ahaṃ {pb:M:0.0105} manussesu manussabhūto, vivane pathe saṅkamanaṃ {note:caṅkamanaṃ (sī.), caṅkamaṃ (syā.), samakaṃ (ka. sī.)} akāsiṃ;
::

::gatha2
Ārāmarukkhāni ca ropayissaṃ, piyā ca me sīlavanto ahesuṃ;
::

::gathalast
Annañca pānañca pasannacitto, sakkacca dānaṃ vipulaṃ adāsiṃ.
::

::hangnum
1132\.
::

::gatha1
‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.
::

::centre
Maṇithūṇavimānaṃ tatiyaṃ.
::

#### 4. Suvaṇṇavimānavatthu

::hangnum
1134\.
::

::gatha1
‘‘Sovaṇṇamaye {pb:P:0.0114} pabbatasmiṃ, vimānaṃ sabbatopabhaṃ;
::

::gathalast
Hemajālapaṭicchannaṃ {note:hemajālakapacchannaṃ (sī.)}, kiṅkiṇi {note:kiṅkaṇika (syā. ka.), kiṅkiṇika (pī.)} jālakappitaṃ.
::

::hangnum
1135\.
::

::gatha1
‘‘Aṭṭhaṃsā sukatā thambhā, sabbe veḷuriyāmayā;
::

::gathalast
Ekamekāya aṃsiyā, ratanā satta nimmitā.
::

::hangnum
1136\.
::

::gatha1
‘‘Veḷuriyasuvaṇṇassa, phalikā rūpiyassa ca;
::

::gathalast
Masāragallamuttāhi, lohitaṅgamaṇīhi ca.
::

::hangnum
1137\.
::

::gatha1
‘‘Citrā manoramā bhūmi, na tatthuddhaṃsatī rajo;
::

::gathalast
Gopāṇasīgaṇā pītā, kūṭaṃ dhārenti nimmitā.
::

::hangnum
1138\.
::

::gatha1
‘‘Sopāṇāni {pb:V:0.0077} ca cattāri, nimmitā caturo disā;
::

::gathalast
Nānāratanagabbhehi{pb:T:0.0130}, ādiccova virocati.
::

::hangnum
1139\.
::

::gatha1
‘‘Vediyā catasso tattha, vibhattā bhāgaso mitā;
::

::gathalast
Daddallamānā ābhanti, samantā caturo disā.
::

::hangnum
1140\.
::

::gatha1
‘‘Tasmiṃ vimāne pavare, devaputto mahappabho;
::

::gathalast
Atirocasi vaṇṇena, udayantova bhāṇumā.
::

::hangnum
1141\.
::

::gatha1
‘‘Dānassa {pb:M:0.0106} te idaṃ phalaṃ, atho sīlassa vā pana;
::

::gathalast
Atho añjalikammassa, taṃ me akkhāhi pucchito’’.
::

::hangnum
1142\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1143\.
::

::gatha1
‘‘Ahaṃ andhakavindasmiṃ, buddhassādiccabandhuno;
::

::gathalast
Vihāraṃ satthu kāresiṃ, pasanno sehi pāṇibhi.
::

::hangnum
1144\.
::

::gatha1
‘‘Tattha gandhañca mālañca, paccayañca {note:paccaggañca (sī.), paccagghañca (?)} vilepanaṃ;
::

::gatha2
Vihāraṃ satthu adāsiṃ, vippasannena cetasā;
::

::gathalast
Tena mayhaṃ idaṃ laddhaṃ, vasaṃ vattemi nandane.
::

::hangnum
1145\.
::

::gatha1
‘‘Nandane ca vane {note:nandane pavane (sī. syā.)} ramme, nānādijagaṇāyute;
::

::gathalast
Ramāmi naccagītehi, accharāhi purakkhato’’ti.
::

::centre
Suvaṇṇavimānaṃ catutthaṃ.
::

#### 5. Ambavimānavatthu

::hangnum
1146\.
::

::gatha1
‘‘Uccamidaṃ {pb:P:0.0115} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā {pb:T:0.0131} sattasatā uḷārā, veḷuriyathambhā rucakatthatā subhā.
::

::hangnum
1147\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
1148\.
::

::gatha1
‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.
::

::hangnum
1150\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1151\.
::

::gatha1
‘‘Gimhānaṃ {pb:M:0.0107} pacchime māse, patapante {note:patāpante (syā.), patāpente (ka.)} divaṅkare;
::

::gathalast
Paresaṃ bhatako poso, ambārāmamasiñcati.
::

::hangnum
1152\.
::

::gatha1
‘‘Atha {pb:V:0.0078} tenāgamā bhikkhu, sāriputtoti vissuto;
::

::gathalast
Kilantarūpo kāyena, akilantova cetasā.
::

::hangnum
1153\.
::

::gatha1
‘‘Tañca {pb:P:0.0116} disvāna āyantaṃ, avocaṃ ambasiñcako;
::

::gathalast
Sādhu taṃ {note:sādhukaṃ (ka.)} bhante nhāpeyyaṃ, yaṃ mamassa sukhāvahaṃ.
::

::hangnum
1154\.
::

::gatha1
‘‘Tassa me anukampāya, nikkhipi pattacīvaraṃ;
::

::gathalast
Nisīdi rukkhamūlasmiṃ, chāyāya ekacīvaro.
::

::hangnum
1155\.
::

::gatha1
‘‘Tañca acchena vārinā, pasannamānaso naro;
::

::gathalast
Nhāpayī rukkhamūlasmiṃ, chāyāya ekacīvaraṃ.
::

::hangnum
1156\.
::

::gatha1
‘‘Ambo {pb:T:0.0132} ca sitto samaṇo ca nhāpito, mayā ca puññaṃ pasutaṃ anappakaṃ;
::

::gathalast
Iti so pītiyā kāyaṃ, sabbaṃ pharati attano.
::

::hangnum
1157\.
::

::gatha1
‘‘Tadeva ettakaṃ kammaṃ, akāsiṃ tāya jātiyā;
::

::gathalast
Pahāya mānusaṃ dehaṃ, upapannomhi nandanaṃ.
::

::hangnum
1158\.
::

::gatha1
‘‘Nandane ca vane ramme, nānādijagaṇāyute;
::

::gathalast
Ramāmi naccagītehi, accharāhi purakkhato’’ti.
::

::centre
Ambavimānaṃ pañcamaṃ.
::

#### 6. Gopālavimānavatthu

::hangnum
1159\.
::

::gatha1
‘‘Disvāna devaṃ paṭipucchi bhikkhu, ucce vimānamhi ciraṭṭhitike;
::

::gathalast
Āmuttahatthābharaṇaṃ yasassiṃ {note:āmuttahatthābharaṇo yasassī (syā. pī. ka.)}, dibbe vimānamhi yathāpi candimā.
::

::hangnum
1160\.
::

::gatha1
‘‘Alaṅkato {pb:M:0.0108}{pb:P:0.0117} malyadharo {note:mālabhārī (sī.), māladharī (ka.)} suvattho, sukuṇḍalī kappitakesamassu;
::

::gathalast
Āmuttahatthābharaṇo yasassī, dibbe vimānamhi yathāpi candimā.
::

::hangnum
1161\.
::

::gatha1
‘‘Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;
::

::gathalast
Dibbā ca kaññā tidasacarā uḷārā, naccanti gāyanti pamodayanti.
::

::hangnum
1162\.
::

::gatha1
‘‘Deviddhipattosi mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1163\.
::

::gatha1
So {pb:T:0.0133} devaputto attamano…pe… yassa kammassidaṃ phalaṃ.
::

::hangnum
1164\.
::

::gatha1
‘‘Ahaṃ manussesu manussabhūto, saṅgamma rakkhissaṃ paresaṃ dhenuyo;
::

::gathalast
Tato ca āgā samaṇo mamantike gāvo ca māse agamaṃsu khādituṃ.
::

::hangnum
1165\.
::

::gatha1
‘‘Dvayajja {pb:V:0.0079} kiccaṃ ubhayañca kāriyaṃ, iccevahaṃ {note:iccevaṃ (ka.)} bhante tadā vicintayiṃ;
::

::gathalast
Tato ca saññaṃ paṭiladdhayoniso, dadāmi bhanteti khipiṃ anantakaṃ.
::

::hangnum
1166\.
::

::gatha1
‘‘So māsakhettaṃ turito avāsariṃ, purā ayaṃ bhañjati yassidaṃ dhanaṃ;
::

::gathalast
Tato ca kaṇho urago mahāviso, aḍaṃsi pāde turitassa me sato.
::

::hangnum
1167\.
::

::gatha1
‘‘Svāhaṃ {pb:M:0.0109} aṭṭomhi dukkhena pīḷito, bhikkhu ca taṃ sāmaṃ muñcitvānantakaṃ {note:muñcitva nantakaṃ (sī.), muñcitvā anantakaṃ (syā.)};
::

::gathalast
Ahāsi kummāsaṃ mamānukampayā {note:mamānukampiyā (pī. ka.), mamānukampāya (syā.)}, tato cuto kālakatomhi devatā.
::

::hangnum
1168\.
::

::gatha1
‘‘Tadeva {pb:T:0.0134} kammaṃ kusalaṃ kataṃ mayā, sukhañca kammaṃ anubhomi attanā;
::

::gathalast
Tayā hi bhante anukampito bhusaṃ, kataññutāya abhipādayāmi taṃ.
::

::hangnum
1169\.
::

::gatha1
‘‘Sadevake loke samārake ca, añño muni natthi tayānukampako;
::

::gathalast
Tayā hi bhante anukampito bhusaṃ, kataññutāya abhivādayāmi taṃ.
::

::hangnum
1170\.
::

::gatha1
‘‘Imasmiṃ {pb:P:0.0118} loke parasmiṃ vā pana, añño munī natthi tayānukampako;
::

::gathalast
Tayā hi bhante anukampito bhusaṃ, kataññutāya abhivādayāmi ta’’nti.
::

::centre
Gopālavimānaṃ chaṭṭhaṃ.
::

#### 7. Kaṇḍakavimānavatthu

::hangnum
1171\.
::

::gatha1
‘‘Puṇṇamāse yathā cando, nakkhattaparivārito;
::

::gathalast
Samantā anupariyāti, tārakādhipatī sasī.
::

::hangnum
1172\.
::

::gatha1
‘‘Tathūpamaṃ idaṃ byamhaṃ, dibbaṃ devapuramhi ca;
::

::gathalast
Atirocati vaṇṇena, udayantova raṃsimā.
::

::hangnum
1173\.
::

::gatha1
‘‘Veḷuriyasuvaṇṇassa, phalikā rūpiyassa ca;
::

::gathalast
Masāragallamuttāhi, lohitaṅgamaṇīhi ca.
::

::hangnum
1174\.
::

::gatha1
‘‘Citrā manoramā bhūmi, veḷūriyassa santhatā;
::

::gathalast
Kūṭāgārā {pb:T:0.0135} subhā rammā, pāsādo te sumāpito.
::

::hangnum
1175\.
::

::gatha1
‘‘Rammā {pb:M:0.0110}{pb:P:0.0119} ca te pokkharaṇī, puthulomanisevitā;
::

::gathalast
Acchodakā vippasannā, sovaṇṇavālukasanthatā.
::

::hangnum
1176\.
::

::gatha1
‘‘Nānāpadumasañchannā, puṇḍarīkasamotatā {note:samotthatā (ka.), samogatā (syā.)};
::

::gathalast
Surabhiṃ sampavāyanti, manuññā māluteritā.
::

::hangnum
1177\.
::

::gatha1
‘‘Tassā {pb:V:0.0080} te ubhato passe, vanagumbā sumāpitā;
::

::gathalast
Upetā puppharukkhehi, phalarukkhehi cūbhayaṃ.
::

::hangnum
1178\.
::

::gatha1
‘‘Sovaṇṇapāde pallaṅke, muduke goṇakatthate {note:colasanthate (sī.)};
::

::gathalast
Nisinnaṃ devarājaṃva, upatiṭṭhanti accharā.
::

::hangnum
1179\.
::

::gatha1
‘‘Sabbābharaṇasañchannā, nānāmālāvibhūsitā;
::

::gathalast
Ramenti taṃ mahiddhikaṃ, vasavattīva modasi.
::

::hangnum
1180\.
::

::gatha1
‘‘Bherisaṅkhamudiṅgāhi, vīṇāhi paṇavehi ca;
::

::gathalast
Ramasi ratisampanno, naccagīte suvādite.
::

::hangnum
1181\.
::

::gatha1
‘‘Dibbā te vividhā rūpā, dibbā saddā atho rasā;
::

::gathalast
Gandhā ca te adhippetā, phoṭṭhabbā ca manoramā.
::

::hangnum
1182\.
::

::gatha1
‘‘Tasmiṃ vimāne pavare, devaputta mahappabho;
::

::gathalast
Atirocasi vaṇṇena, udayantova bhāṇumā.
::

::hangnum
1183\.
::

::gatha1
‘‘Dānassa te idaṃ phalaṃ, atho sīlassa vā pana;
::

::gathalast
Atho añjalikammassa, taṃ me akkhāhi pucchito’’.
::

::hangnum
1184\.
::

::gatha1
So {pb:T:0.0136} devaputto attamano…pe… yassa kammassidaṃ phalaṃ.
::

::hangnum
1185\.
::

::gatha1
‘‘Ahaṃ kapilavatthusmiṃ, sākiyānaṃ puruttame;
::

::gathalast
Suddhodanassa puttassa, kaṇḍako sahajo ahaṃ.
::

::hangnum
1186\.
::

::gatha1
‘‘Yadā so aḍḍharattāyaṃ, bodhāya mabhinikkhami;
::

::gathalast
So maṃ mudūhi pāṇīhi, jāli {note:jāla (sī.)} tambanakhehi ca.
::

::hangnum
1187\.
::

::gatha1
‘‘Satthiṃ ākoṭayitvāna, vaha sammāti cabravi;
::

::gathalast
Ahaṃ lokaṃ tārayissaṃ, patto sambodhimuttamaṃ.
::

::hangnum
1188\.
::

::gatha1
‘‘Taṃ {pb:M:0.0111} me giraṃ suṇantassa, hāso me vipulo ahu;
::

::gathalast
Udaggacitto sumano, abhisīsiṃ {note:abhisiṃsiṃ (sī.), abhisīsi (pī.)} tadā ahaṃ.
::

::hangnum
1189\.
::

::gatha1
‘‘Abhirūḷhañca maṃ ñatvā, sakyaputtaṃ mahāyasaṃ;
::

::gathalast
Udaggacitto mudito, vahissaṃ purisuttamaṃ.
::

::hangnum
1190\.
::

::gatha1
‘‘Paresaṃ vijitaṃ gantvā, uggatasmiṃ divākare {note:divaṅkare (syā. ka.)};
::

::gathalast
Mamaṃ channañca ohāya, anapekkho so apakkami.
::

::hangnum
1191\.
::

::gatha1
‘‘Tassa {pb:P:0.0120} tambanakhe pāde, jivhāya parilehisaṃ;
::

::gathalast
Gacchantañca mahāvīraṃ, rudamāno udikkhisaṃ.
::

::hangnum
1192\.
::

::gatha1
‘‘Adassanenahaṃ {pb:V:0.0081} tassa, sakyaputtassa sirīmato;
::

::gathalast
Alatthaṃ garukābādhaṃ, khippaṃ me maraṇaṃ ahu.
::

::hangnum
1193\.
::

::gatha1
‘‘Tasseva ānubhāvena, vimānaṃ āvasāmidaṃ;
::

::gathalast
Sabbakāmaguṇopetaṃ{pb:T:0.0137}, dibbaṃ devapuramhi ca.
::

::hangnum
1194\.
::

::gatha1
‘‘Yañca me ahuvā hāso, saddaṃ sutvāna bodhiyā;
::

::gathalast
Teneva kusalamūlena, phusissaṃ āsavakkhayaṃ.
::

::hangnum
1195\.
::

::gatha1
‘‘Sace hi bhante gaccheyyāsi, satthu buddhassa santike;
::

::gathalast
Mamāpi naṃ vacanena, sirasā vajjāsi vandanaṃ.
::

::hangnum
1196\.
::

::gatha1
‘‘Ahampi daṭṭhuṃ gacchissaṃ, jinaṃ appaṭipuggalaṃ;
::

::gathalast
Dullabhaṃ dassanaṃ hoti, lokanāthāna tādina’’nti.
::

::hangnum
1197\.
::

::gatha1
So kataññū katavedī, satthāraṃ upasaṅkami;
::

::gathalast
Sutvā giraṃ cakkhumato, dhammacakkhuṃ visodhayi.
::

::hangnum
1198\.
::

::gatha1
Visodhetvā diṭṭhigataṃ, vicikicchaṃ vatāni ca;
::

::gathalast
Vanditvā satthuno pāde, tatthevantaradhāyathāti {note:tatthevantaradhāyatīti (ka.)}.
::

::centre
Kaṇḍakavimānaṃ sattamaṃ.
::

#### 8. Anekavaṇṇavimānavatthu

::hangnum
1199\.
::

::gatha1
‘‘Anekavaṇṇaṃ {pb:M:0.0112}{pb:P:0.0121} darasokanāsanaṃ, vimānamāruyha anekacittaṃ;
::

::gathalast
Parivārito accharāsaṅgaṇena, sunimmito bhūtapatīva modasi.
::

::hangnum
1200\.
::

::gatha1
‘‘Samassamo natthi kuto panuttaro {note:uttari (ka.)}, yasena puññena ca iddhiyā ca;
::

::gatha2
Sabbe ca devā tidasagaṇā samecca, taṃ {pb:T:0.0138} taṃ namassanti sasiṃva devā;
::

::gathalast
Imā ca te accharāyo samantato, naccanti gāyanti pamodayanti.
::

::hangnum
1201\.
::

::gatha1
‘‘Deviddhipattosi {pb:P:0.0122} mahānubhāvo, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1202\.
::

::gatha1
So devaputto attamano…pe… yassa kammassidaṃ phalaṃ.
::

::hangnum
1203\.
::

::gatha1
‘‘Ahaṃ bhadante ahuvāsi pubbe, sumedhanāmassa jinassa sāvako;
::

::gathalast
Puthujjano ananubodhohamasmi {note:anavabodhohamasmiṃ (sī.), ananubodhohamāsiṃ (?)}, so satta vassāni paribbajissahaṃ {note:pabbajissahaṃ (syā. ka.), pabbajisāhaṃ (pī.)}.
::

::hangnum
1204\.
::

::gatha1
‘‘Sohaṃ {pb:V:0.0082} sumedhassa jinassa satthuno, parinibbutassoghatiṇṇassa tādino;
::

::gathalast
Ratanuccayaṃ hemajālena channaṃ, vanditvā thūpasmiṃ manaṃ pasādayiṃ.
::

::hangnum
1205\.
::

::gatha1
‘‘Na {pb:M:0.0113} māsi dānaṃ na ca matthi dātuṃ, pare ca kho tattha samādapesiṃ;
::

::gathalast
Pūjetha naṃ pūjanīyassa {note:pūjaneyyassa (syā. ka.)} dhātuṃ, evaṃ {pb:T:0.0139} kira saggamito gamissatha.
::

::hangnum
1206\.
::

::gatha1
‘‘Tadeva kammaṃ kusalaṃ kataṃ mayā, sukhañca dibbaṃ anubhomi attanā;
::

::gathalast
Modāmahaṃ tidasagaṇassa majjhe, na tassa puññassa khayampi ajjhaga’’nti.
::

::centre
Anekavaṇṇavimānaṃ aṭṭhamaṃ.
::

#### 9. Maṭṭhakuṇḍalīvimānavatthu

::hangnum
1207\.
::

::gatha1
{note:pe. va. 186} ‘‘Alaṅkato {pb:P:0.0123} maṭṭhakuṇḍalī {note:maṭṭakuṇḍalī (sī.)}, māladhārī haricandanussado;
::

::gathalast
Bāhā paggayha kandasi, vanamajjhe kiṃ dukkhito tuva’’nti.
::

::hangnum
1208\.
::

::gatha1
‘‘Sovaṇṇamayo pabhassaro, uppanno rathapañjaro mama;
::

::gathalast
Tassa cakkayugaṃ na vindāmi, tena dukkhena jahāmi {note:jahissaṃ (sī.), jahissāmi (syā. pī.)} jīvita’’nti.
::

::hangnum
1209\.
::

::gatha1
‘‘Sovaṇṇamayaṃ maṇimayaṃ, lohitakamayaṃ {note:lohitaṅgamayaṃ (syā.), lohitaṅkamayaṃ (sī.), lohamayaṃ (katthaci)} atha rūpiyamayaṃ;
::

::gathalast
Ācikkha {note:ācikkhatha (ka.)} me bhaddamāṇava, cakkayugaṃ paṭipādayāmi te’’ti.
::

::hangnum
1210\.
::

::gatha1
So {pb:T:0.0140} māṇavo tassa pāvadi, ‘‘candimasūriyā ubhayettha dissare;
::

::gathalast
Sovaṇṇamayo ratho mama, tena cakkayugena sobhatī’’ti.
::

::hangnum
1211\.
::

::gatha1
‘‘Bālo {pb:M:0.0114} kho tvaṃ asi māṇava, yo tvaṃ patthayase apatthiyaṃ;
::

::gathalast
Maññāmi tuvaṃ marissasi, na hi tvaṃ lacchasi candimasūriye’’ti.
::

::hangnum
1212\.
::

::gatha1
‘‘Gamanāgamanampi dissati, vaṇṇadhātu ubhayattha vīthiyā;
::

::gathalast
Peto {note:peto pana (sī. syā.)} kālakato na dissati, ko nidha kandataṃ bālyataro’’ti.
::

::hangnum
1213\.
::

::gatha1
‘‘Saccaṃ kho vadesi māṇava, ahameva kandataṃ bālyataro;
::

::gathalast
Candaṃ viya dārako rudaṃ, petaṃ kālakatābhipatthayi’’nti.
::

::hangnum
1214\.
::

::gatha1
‘‘Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
1215\.
::

::gatha1
‘‘Abbahī {pb:T:0.0141} {note:abbūḷha (pī.), abbūḷhaṃ (syā. ka.)} vata me sallaṃ, sokaṃ hadayanissitaṃ;
::

::gathalast
Yo me sokaparetassa, puttasokaṃ apānudi.
::

::hangnum
1216\.
::

::gatha1
‘‘Svāhaṃ {pb:V:0.0083}{pb:P:0.0124} abbūḷhasallosmi, sītibhūtosmi nibbuto;
::

::gathalast
Na socāmi na rodāmi, vata sutvāna māṇavāti.
::

::hangnum
1217\.
::

::gatha1
‘‘Devatā nusi gandhabbo, adu {note:ādu (sī. syā.)} sakko purindado;
::

::gathalast
Ko vā tvaṃ kassa vā putto, kathaṃ jānemu taṃ maya’’nti.
::

::hangnum
1218\.
::

::gatha1
‘‘Yañca {note:yaṃ (ka.)} kandasi yañca rodasi, puttaṃ āḷāhane sayaṃ dahitvā;
::

::gathalast
Svāhaṃ kusalaṃ karitvā kammaṃ, tidasānaṃ sahabyataṃ gato’’ti {note:pattoti (sī. syā. pī.)}.
::

::hangnum
1219\.
::

::gatha1
‘‘Appaṃ {pb:M:0.0115} vā bahuṃ vā nāddasāma, dānaṃ dadantassa sake agāre;
::

::gathalast
Uposathakammaṃ vā {note:uposathakammañca (ka.)} tādisaṃ, kena kammena gatosi devaloka’’nti.
::

::hangnum
1220\.
::

::gatha1
‘‘Ābādhikohaṃ dukkhito gilāno, āturarūpomhi sake nivesane;
::

::gathalast
Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.
::

::hangnum
1221\ .
::

::gatha1
‘‘Svāhaṃ muditamano pasannacitto, añjaliṃ {pb:T:0.0142} akariṃ tathāgatassa;
::

::gathalast
Tāhaṃ kusalaṃ karitvāna kammaṃ, tidasānaṃ sahabyataṃ gato’’ti.
::

::hangnum
1222\.
::

::gatha1
‘‘Acchariyaṃ vata abbhutaṃ vata, añjalikammassa ayamīdiso vipāko;
::

::gathalast
Ahampi muditamano pasannacitto, ajjeva buddhaṃ saraṇaṃ vajāmī’’ti.
::

::hangnum
1223\.
::

::gatha1
‘‘Ajjeva buddhaṃ saraṇaṃ vajāhi, dhammañca saṅghañca pasannacitto;
::

::gathalast
Tatheva sikkhāya padāni pañca, akhaṇḍaphullāni samādiyassu.
::

::hangnum
1224\.
::

::gatha1
‘‘Pāṇātipātā viramassu khippaṃ, loke adinnaṃ parivajjayassu;
::

::gathalast
Amajjapo mā ca musā bhaṇāhi, sakena dārena ca hohi tuṭṭho’’ti.
::

::hangnum
1225\.
::

::gatha1
‘‘Atthakāmosi me yakkha, hitakāmosi devate;
::

::gathalast
Karomi tuyhaṃ vacanaṃ, tvaṃsi ācariyo mamāti.
::

::hangnum
1226\.
::

::gatha1
‘‘Upemi saraṇaṃ buddhaṃ, dhammañcāpi anuttaraṃ;
::

::gathalast
Saṅghañca naradevassa, gacchāmi saraṇaṃ ahaṃ.
::

::hangnum
1227\.
::

::gatha1
‘‘Pāṇātipātā {pb:M:0.0116}{pb:P:0.0125} viramāmi khippaṃ, loke {pb:T:0.0143} adinnaṃ parivajjayāmi;
::

::gathalast
Amajjapo no ca musā bhaṇāmi, sakena dārena ca homi tuṭṭho’’ti.
::

::centre
Maṭṭhakuṇḍalīvimānaṃ navamaṃ.
::

#### 10. Serīsakavimānavatthu

::hangnum
1228\.
::

::gatha1
{note:pe. va. 604} Suṇotha {pb:V:0.0084}{pb:P:0.0126} yakkhassa ca vāṇijāna ca, samāgamo yattha tadā ahosi;
::

::gathalast
Yathā kathaṃ itaritarena cāpi, subhāsitaṃ tañca suṇātha sabbe.
::

::hangnum
1229\.
::

::gatha1
‘‘Yo so ahu rājā pāyāsi nāma {note:nāmo (sī.)}, bhummānaṃ sahabyagato yasassī;
::

::gathalast
So modamānova sake vimāne, amānuso mānuse ajjhabhāsīti.
::

::hangnum
1230\.
::

::gatha1
‘‘Vaṅke araññe amanussaṭṭhāne, kantāre appodake appabhakkhe;
::

::gathalast
Suduggame vaṇṇupathassa majjhe, vaṅkaṃ bhayā {note:dhaṅkaṃbhayā (ka.)} naṭṭhamanā manussā.
::

::hangnum
1231\.
::

::gatha1
‘‘Nayidha phalā mūlamayā ca santi, upādānaṃ natthi kutodha bhakkho;
::

::gathalast
Aññatra paṃsūhi ca vālukāhi ca, tatāhi {pb:T:0.0144} uṇhāhi ca dāruṇāhi ca.
::

::hangnum
1232\.
::

::gatha1
‘‘Ujjaṅgalaṃ tattamivaṃ kapālaṃ, anāyasaṃ paralokena tulyaṃ;
::

::gathalast
Luddānamāvāsamidaṃ purāṇaṃ, bhūmippadeso abhisattarūpo.
::

::hangnum
1233\.
::

::gatha1
‘‘Atha {pb:M:0.0117} tumhe kena {note:kena nu (syā. ka.)} vaṇṇena, kimāsamānā imaṃ padesaṃ hi;
::

::gathalast
Anupaviṭṭhā sahasā samecca, lobhā bhayā atha vā sampamūḷhā’’ti.
::

::hangnum
1234\.
::

::gatha1
‘‘Magadhesu aṅgesu ca satthavāhā, āropayitvā paṇiyaṃ puthuttaṃ;
::

::gathalast
Te yāmase sindhusovīrabhūmiṃ, dhanatthikā uddayaṃ patthayānā.
::

::hangnum
1235\.
::

::gatha1
‘‘Divā {pb:P:0.0127} pipāsaṃ nadhivāsayantā, yoggānukampañca samekkhamānā,
::

::gathalast
Etena vegena āyāma sabbe {note:sabbe te (ka.)}, rattiṃ maggaṃ paṭipannā vikāle.
::

::hangnum
1236\.
::

::gatha1
‘‘Te duppayātā aparaddhamaggā, andhākulā vippanaṭṭhā araññe;
::

::gathalast
Suduggame {pb:T:0.0145} vaṇṇupathassa majjhe, disaṃ na jānāma pamūḷhacittā.
::

::hangnum
1237\.
::

::gatha1
‘‘Idañca disvāna adiṭṭhapubbaṃ, vimānaseṭṭhañca tavañca yakkha;
::

::gathalast
Tatuttariṃ jīvitamāsamānā, disvā patītā sumanā udaggā’’ti.
::

::hangnum
1238\.
::

::gatha1
‘‘Pāraṃ samuddassa imañca vaṇṇuṃ {note:vanaṃ (syā.), vaṇṇaṃ (ka.)}, vettācaraṃ {note:vettaṃ paraṃ (syā.), vettācāraṃ (ka.)} saṅkupathañca maggaṃ;
::

::gathalast
Nadiyo pana pabbatānañca duggā, puthuddisā gacchatha bhogahetu.
::

::hangnum
1239\.
::

::gatha1
‘‘Pakkhandiyāna vijitaṃ paresaṃ, verajjake mānuse pekkhamānā;
::

::gathalast
Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā’’ti.
::

::hangnum
1240\.
::

::gatha1
‘‘Itopi {pb:M:0.0118} accherataraṃ kumāra, na to sutaṃ vā atha vāpi diṭṭhaṃ;
::

::gathalast
Atītamānussakameva sabbaṃ, disvāna tappāma anomavaṇṇaṃ.
::

::hangnum
1241\.
::

::gatha1
‘‘Vehāyasaṃ pokkharañño savanti, pahūtamalyā {pb:T:0.0146} {note:pahūtamālyā (syā.)} bahupuṇḍarīkā;
::

::gathalast
Dumā cime {note:dumā ca te (syā. ka.)} niccaphalūpapannā, atīva gandhā surabhiṃ pavāyanti.
::

::hangnum
1242\.
::

::gatha1
‘‘Veḷūriyathambhā {pb:V:0.0085} satamussitāse, silāpavāḷassa ca āyataṃsā;
::

::gathalast
Masāragallā sahalohitaṅgā, thambhā ime jotirasāmayāse.
::

::hangnum
1243\.
::

::gatha1
‘‘Sahassathambhaṃ atulānubhāvaṃ, tesūpari sādhumidaṃ vimānaṃ;
::

::gathalast
Ratanantaraṃ kañcanavedimissaṃ, tapanīyapaṭṭehi ca sādhuchannaṃ.
::

::hangnum
1244\.
::

::gatha1
‘‘Jambonaduttattamidaṃ sumaṭṭho, pāsādasopāṇaphalūpapanno;
::

::gathalast
Daḷho ca vaggu ca susaṅgato ca {note:vaggu sumukho susaṅgato (sī.)}, atīva nijjhānakhamo manuñño.
::

::hangnum
1245\.
::

::gatha1
‘‘Ratanantarasmiṃ {pb:P:0.0128} bahuannapānaṃ, parivārito accharāsaṅgaṇena;
::

::gathalast
Murajaālambaratūriyaghuṭṭho, abhivanditosi thutivandanāya.
::

::hangnum
1246\.
::

::gatha1
‘‘So {pb:T:0.0147} modasi nārigaṇappabodhano, vimānapāsādavare manorame;
::

::gathalast
Acintiyo sabbaguṇūpapanno, rājā yathā vessavaṇo naḷinyā {note:naḷiññaṃ (ka.)}.
::

::hangnum
1247\.
::

::gatha1
‘‘Devo {pb:M:0.0119} nu āsi udavāsi yakkho, udāhu devindo manussabhūto;
::

::gathalast
Pucchanti taṃ vāṇijā satthavāhā, ācikkha ko nāma tuvaṃsi yakkho’’ti.
::

::hangnum
1248\.
::

::gatha1
‘‘Serīsako {note:serissako (sī. syā.)} nāma ahamhi yakkho, kantāriyo vaṇṇupathamhi gutto;
::

::gathalast
Imaṃ padesaṃ abhipālayāmi, vacanakaro vessavaṇassa rañño’’ti.
::

::hangnum
1249\.
::

::gatha1
‘‘Adhiccaladdhaṃ pariṇāmajaṃ te, sayaṃ kataṃ udāhu devehi dinnaṃ;
::

::gathalast
Pucchanti taṃ vāṇijā satthavāhā, kathaṃ tayā laddhamidaṃ manuñña’’nti.
::

::hangnum
1250\.
::

::gatha1
‘‘Nādhiccaladdhaṃ na pariṇāmajaṃ me, na sayaṃ kataṃ na hi devehi dinnaṃ;
::

::gathalast
Sakehi kammehi apāpakehi, puññehi {pb:T:0.0148} me laddhamidaṃ manuñña’’nti.
::

::hangnum
1251\.
::

::gatha1
‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Pucchanti taṃ vāṇijā satthavāhā, kathaṃ tayā laddhamidaṃ vimāna’’nti.
::

::hangnum
1252\.
::

::gatha1
‘‘Mamaṃ pāyāsīti ahu samaññā, rajjaṃ yadā kārayiṃ kosalānaṃ;
::

::gathalast
Natthikadiṭṭhi kadariyo pāpadhammo, ucchedavādī ca tadā ahosiṃ.
::

::hangnum
1253\.
::

::gatha1
‘‘Samaṇo ca kho āsi kumārakassapo, bahussuto cittakathī uḷāro;
::

::gathalast
So me tadā dhammakathaṃ abhāsi {note:akāsi (sī.)}, diṭṭhivisūkāni vinodayī me.
::

::hangnum
1254\.
::

::gatha1
‘‘Tāhaṃ {pb:M:0.0120} tassa {note:tāhaṃ (ka.)} dhammakathaṃ suṇitvā, upāsakattaṃ paṭivedayissaṃ;
::

::gatha2
Pāṇātipātā virato ahosiṃ, loke adinnaṃ parivajjayissaṃ;
::

::gathalast
Amajjapo {pb:P:0.0129} no ca musā abhāṇiṃ, sakena dārena ca ahosi tuṭṭho.
::

::hangnum
1255\.
::

::gatha1
‘‘Taṃ {pb:T:0.0149} me vataṃ taṃ pana brahmacariyaṃ, tassa suciṇṇassa ayaṃ vipāko;
::

::gathalast
Teheva kammehi apāpakehi, puññehi me laddhamidaṃ vimāna’’nti.
::

::hangnum
1256\.
::

::gatha1
‘‘Saccaṃ {pb:V:0.0086} kirāhaṃsu narā sapaññā, anaññathā vacanaṃ paṇḍitānaṃ;
::

::gathalast
Yahiṃ yahiṃ gacchati puññakammo, tahiṃ tahiṃ modati kāmakāmī.
::

::hangnum
1257\.
::

::gatha1
‘‘Yahiṃ yahiṃ sokapariddavo ca, vadho ca bandho ca parikkileso;
::

::gathalast
Tahiṃ tahiṃ gacchati pāpakammo, na muccati duggatiyā kadācī’’ti.
::

::hangnum
1258\.
::

::gatha1
‘‘Sammūḷharūpova jano ahosi, asmiṃ muhutte kalalīkatova;
::

::gathalast
Janassimassa tuyhañca kumāra, appaccayo kena nu kho ahosī’’ti.
::

::hangnum
1259\.
::

::gatha1
‘‘Ime ca sirīsavanā {note:ime sirīsūpavanā ca (sī.), imepi sirīsavanā ca (pī. ka.)} tātā, dibbā {note:dibbā ca (pī. ka.)} gandhā surabhī {note:surabhiṃ (sī. ka.)} sampavanti {note:sampavāyanti (ka.)};
::

::gathalast
Te sampavāyanti imaṃ vimānaṃ, divā {pb:T:0.0150} ca ratto ca tamaṃ nihantvā.
::

::hangnum
1260\.
::

::gatha1
‘‘Imesañca {pb:M:0.0121} kho vassasataccayena, sipāṭikā phalati ekamekā;
::

::gathalast
Mānussakaṃ vassasataṃ atītaṃ, yadagge kāyamhi idhūpapanno.
::

::hangnum
1261\.
::

::gatha1
‘‘Disvānahaṃ vassasatāni pañca, asmiṃ vimāne ṭhatvāna tātā;
::

::gathalast
Āyukkhayā puññakkhayā cavissaṃ, teneva sokena pamucchitosmī’’ti {note:samucchitosmīti (pī. ka.)}.
::

::hangnum
1262\.
::

::gatha1
‘‘Kathaṃ nu soceyya tathāvidho so, laddhā vimānaṃ atulaṃ cirāya;
::

::gathalast
Ye cāpi kho ittaramupapannā, te nūna soceyyuṃ parittapuññā’’ti.
::

::hangnum
1263\.
::

::gatha1
‘‘Anucchaviṃ ovadiyañca me taṃ, yaṃ maṃ tumhe peyyavācaṃ vadetha;
::

::gathalast
Tumhe ca kho tātā mayānuguttā, yenicchakaṃ tena paletha sotthi’’nti.
::

::hangnum
1264\.
::

::gatha1
‘‘Gantvā {pb:P:0.0130} mayaṃ sindhusovīrabhūmiṃ, dhanatthikā uddayaṃ patthayānā;
::

::gathalast
Yathāpayogā paripuṇṇacāgā, kāhāma {pb:T:0.0151} serīsamahaṃ uḷāra’’nti.
::

::hangnum
1265\.
::

::gatha1
‘‘Mā ceva serīsamahaṃ akattha, sabbañca vo bhavissati yaṃ vadetha;
::

::gathalast
Pāpāni kammāni vivajjayātha, dhammānuyogañca adhiṭṭhahātha.
::

::hangnum
1266\.
::

::gatha1
‘‘Upāsako atthi imamhi saṅghe, bahussuto sīlavatūpapanno;
::

::gathalast
Saddho ca cāgī ca supesalo ca, vicakkhaṇo santusito mutīmā.
::

::hangnum
1267\.
::

::gatha1
‘‘Sañjānamāno {pb:M:0.0122} na musā bhaṇeyya, parūpaghātāya na cetayeyya;
::

::gathalast
Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.
::

::hangnum
1268\.
::

::gatha1
‘‘Sagāravo sappaṭisso vinīto, apāpako adhisīle visuddho;
::

::gathalast
So mātaraṃ pitarañcāpi jantu, dhammena poseti ariyavutti.
::

::hangnum
1269\.
::

::gatha1
‘‘Maññe so mātāpitūnaṃ kāraṇā, bhogāni pariyesati na attahetu;
::

::gathalast
Mātāpitūnañca yo {note:so (?)} accayena, nekkhammapoṇo {pb:T:0.0152} carissati brahmacariyaṃ.
::

::hangnum
1270\.
::

::gatha1
‘‘Ujū avaṅko asaṭho amāyo, na lesakappena ca vohareyya;
::

::gathalast
So tādiso sukatakammakārī, dhamme ṭhito kinti labhetha dukkhaṃ.
::

::hangnum
1271\.
::

::gatha1
‘‘Taṃ {pb:V:0.0087} kāraṇā pātukatomhi attanā, tasmā dhammaṃ passatha vāṇijāse;
::

::gatha2
Aññatra teniha bhasmī {note:bhasmi (syā.), bhasma (ka.)} bhavetha, andhākulā vippanaṭṭhā araññe;
::

::gathalast
Taṃ khippamānena lahuṃ parena, sukho have sappurisena saṅgamo’’ti.
::

::hangnum
1272\.
::

::gatha1
‘‘Kiṃ nāma so kiñca karoti kammaṃ,
::

::gatha2
Kiṃ nāmadheyyaṃ kiṃ pana tassa gottaṃ;
::

::gatha3
Mayampi naṃ daṭṭhukāmamha yakkha, yassānukampāya idhāgatosi;
::

::gathalast
Lābhā hi tassa, yassa tuvaṃ pihesī’’ti.
::

::hangnum
1273\.
::

::gatha1
‘‘Yo {pb:M:0.0123}{pb:P:0.0131} kappako sambhavanāmadheyyo,
::

::gatha2
Upāsako kocchaphalūpajīvī;
::

::gatha3
Jānātha naṃ tumhākaṃ pesiyo so,
::

::gathalast
Mā {pb:T:0.0153} kho naṃ hīḷittha supesalo so’’ti.
::

::hangnum
1274\.
::

::gatha1
‘‘Jānāmase yaṃ tvaṃ pavadesi {note:vadesi (sī.)} yakkha,
::

::gatha2
Na kho naṃ jānāma sa edisoti;
::

::gatha3
Mayampi naṃ pūjayissāma yakkha,
::

::gathalast
Sutvāna tuyhaṃ vacanaṃ uḷāra’’nti.
::

::hangnum
1275\.
::

::gatha1
‘‘Ye keci imasmiṃ satthe manussā,
::

::gatha2
Daharā mahantā athavāpi majjhimā;
::

::gatha3
Sabbeva te ālambantu vimānaṃ,
::

::gathalast
Passantu puññānaṃ phalaṃ kadariyā’’ti.
::

::hangnum
1276\.
::

::gatha1
Te tattha sabbeva ‘ahaṃ pure’ti,
::

::gatha2
Taṃ kappakaṃ tattha purakkhatvā {note:purakkhipitvā (sī.)};
::

::gatha3
Sabbeva te ālambiṃsu vimānaṃ,
::

::gathalast
Masakkasāraṃ viya vāsavassa.
::

::hangnum
1277\.
::

::gatha1
Te {pb:T:0.0154} tattha sabbeva ‘ahaṃ pure’ti, upāsakattaṃ paṭivedayiṃsu;
::

::gatha2
Pāṇātipātā viratā ahesuṃ, loke adinnaṃ parivajjayiṃsu;
::

::gathalast
Amajjapā no ca musā bhaṇiṃsu, sakena dārena ca ahesuṃ tuṭṭhā.
::

::hangnum
1278\.
::

::gatha1
Te tattha sabbeva ‘ahaṃ pure’ti, upāsakattaṃ paṭivedayitvā;
::

::gathalast
Pakkāmi sattho anumodamāno, yakkhiddhiyā anumato punappunaṃ.
::

::hangnum
1279\.
::

::gatha1
‘‘Gantvāna {pb:M:0.0124} te sindhusovīrabhūmiṃ, dhanatthikā uddayaṃ {note:udaya (pī. ka.)} patthayānā;
::

::gathalast
Yathāpayogā paripuṇṇalābhā, paccāgamuṃ pāṭaliputtamakkhataṃ.
::

::hangnum
1280\.
::

::gatha1
‘‘Gantvāna {pb:V:0.0088} te saṅgharaṃ sotthivanto,
::

::gatha2
Puttehi dārehi samaṅgibhūtā;
::

::gatha3
Ānandī vittā {note:ānandacittā (syā.), ānandīcittā (ka.)} sumanā patītā,
::

::gatha2
Akaṃsu serīsamahaṃ uḷāraṃ;
::

::gathalast
Serīsakaṃ te pariveṇaṃ māpayiṃsu.
::

::hangnum
1281\.
::

::gatha1
Etādisā sappurisāna sevanā,
::

::gatha2
Mahatthikā dhammaguṇāna sevanā;
::

::gatha3
Ekassa atthāya upāsakassa,
::

::gathalast
Sabbeva sattā sukhitā {note:sukhino (pī. ka.)} ahesunti.
::

::centre
Serīsakavimānaṃ dasamaṃ.
::

#### 11. Sunikkhittavimānavatthu

::hangnum
1282\.
::

::gatha1
‘‘Uccamidaṃ {pb:P:0.0134} maṇithūṇaṃ vimānaṃ, samantato dvādasa yojanāni;
::

::gathalast
Kūṭāgārā {pb:T:0.0155} sattasatā uḷārā, veḷuriyathambhā rucakatthatā subhā.
::

::hangnum
1283\.
::

::gatha1
‘‘Tatthacchasi pivasi khādasi ca, dibbā ca vīṇā pavadanti vagguṃ;
::

::gathalast
Dibbā rasā kāmaguṇettha pañca, nāriyo ca naccanti suvaṇṇachannā.
::

::hangnum
1284\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
1285\.
::

::gatha1
‘‘Pucchāmi {pb:M:0.0125} ‘taṃ deva mahānubhāva, manussabhūto kimakāsi puññaṃ;
::

::gathalast
Kenāsi evaṃ jalitānubhāvo, vaṇṇo ca te sabbadisā pabhāsatī’’ti.
::

::hangnum
1286\.
::

::gatha1
So {pb:P:0.0135} devaputto attamano, moggallānena pucchito;
::

::gathalast
Pañhaṃ puṭṭho viyākāsi, yassa kammassidaṃ phalaṃ.
::

::hangnum
1287\.
::

::gatha1
‘‘Dunnikkhittaṃ mālaṃ sunikkhipitvā, patiṭṭhapetvā sugatassa thūpe;
::

::gathalast
Mahiddhiko camhi mahānubhāvo, dibbehi kāmehi samaṅgibhūto.
::

::hangnum
1288\.
::

::gatha1
‘‘Tena metādiso vaṇṇo,
::

::gatha2
Tena me idha mijjhati;
::

::gatha3
Uppajjanti ca me bhogā,
::

::gathalast
Ye keci manaso piyā.
::

::hangnum
1289\.
::

::gatha1
‘‘Akkhāmi te bhikkhu mahānubhāva,
::

::gatha2
Manussabhūto yamahaṃ akāsiṃ;
::

::gatha3
Tenamhi {pb:T:0.0156} evaṃ jalitānubhāvo,
::

::gathalast
Vaṇṇo ca me sabbadisā pabhāsatī’’ti.
::

::centre
Sunikkhittavimānaṃ ekādasamaṃ.
::

::centre
Sunikkhittavaggo sattamo niṭṭhito.
::

Tassuddānaṃ {pb:V:0.0089} –

::gatha1
Dve daliddā vanavihārā, bhatako gopālakaṇḍakā;
::

::gatha2
Anekavaṇṇamaṭṭhakuṇḍalī, serīsako sunikkhittaṃ;
::

::gathalast
Purisānaṃ tatiyo vaggo pavuccatīti.
::

::centre
Bhāṇavāraṃ catutthaṃ niṭṭhitaṃ.
::

::centre
Vimānavatthupāḷi niṭṭhitā.
::
