::centre
Namo tassa bhagavato arahato sammāsambuddhassa
::

# Khuddakanikāye

## Petavatthupāḷi

### 1. Uragavaggo

#### 1. Khettūpamapetavatthu

::hangnum
1\.
::

::gatha1
‘‘Khettūpamā {pb:T:0.0157}{pb:M:0.0127}{pb:V:0.0091}{pb:P:0.0001} arahanto, dāyakā kassakūpamā;
::

::gathalast
Bījūpamaṃ deyyadhammaṃ, etto nibbattate phalaṃ.
::

::hangnum
2\.
::

::gatha1
‘‘Etaṃ bījaṃ kasi khettaṃ, petānaṃ dāyakassa ca;
::

::gathalast
Taṃ petā paribhuñjanti, dātā puññena vaḍḍhati.
::

::hangnum
3\.
::

::gatha1
‘‘Idheva {pb:V:0.0092} kusalaṃ katvā, pete ca paṭipūjiya;
::

::gathalast
Saggañca kamati {note:gamati (ka.)} ṭṭhānaṃ, kammaṃ katvāna bhaddaka’’nti.
::

::centre
Khettūpamapetavatthu paṭhamaṃ.
::

#### 2. Sūkaramukhapetavatthu

::hangnum
4\.
::

::gatha1
‘‘Kāyo {pb:P:0.0002} te sabbasovaṇṇo, sabbā obhāsate disā;
::

::gathalast
Mukhaṃ te sūkarasseva, kiṃ kammamakarī pure’’ {note:makarā pure (ka.)}.
::

::hangnum
5\.
::

::gatha1
‘‘Kāyena saññato āsiṃ, vācāyāsimasaññato;
::

::gathalast
Tena metādiso vaṇṇo, yathā passasi nārada.
::

::hangnum
6\.
::

::gatha1
‘‘Taṃ {pb:M:0.0128} tyāhaṃ {note:tāhaṃ (ka.)} nārada brūmi, sāmaṃ diṭṭhamidaṃ tayā;
::

::gathalast
Mākāsi {pb:T:0.0158} mukhasā pāpaṃ, mā kho sūkaramukho ahū’’ti.
::

::centre
Sūkaramukhapetavatthu dutiyaṃ.
::

#### 3. Pūtimukhapetavatthu

::hangnum
7\.
::

::gatha1
‘‘Dibbaṃ subhaṃ dhāresi vaṇṇadhātuṃ, vehāyasaṃ tiṭṭhasi antalikkhe;
::

::gathalast
Mukhañca te kimayo pūtigandhaṃ, khādanti kiṃ kammamakāsi pubbe’’.
::

::hangnum
8\.
::

::gatha1
‘‘Samaṇo ahaṃ pāpotiduṭṭhavāco {note:pāpo duṭṭhavāco (sī.), pāpo dukkhavāco (syā. pī.)}, tapassirūpo mukhasā asaññato;
::

::gathalast
Laddhā ca me tapasā vaṇṇadhātu, mukhañca me pesuṇiyena pūti.
::

::hangnum
9\.
::

::gatha1
‘‘Tayidaṃ tayā nārada sāmaṃ diṭṭhaṃ,
::

::gatha2
Anukampakā ye kusalā vadeyyuṃ;
::

::gatha3
‘Mā pesuṇaṃ mā ca musā abhāṇi,
::

::gathalast
Yakkho tuvaṃ hohisi kāmakāmī’’’ti.
::

::centre
Pūtimukhapetavatthu tatiyaṃ.
::

#### 4. Piṭṭhadhītalikapetavatthu

::hangnum
10\.
::

::gatha1
‘‘Yaṃ {pb:V:0.0093}{pb:P:0.0003} kiñcārammaṇaṃ katvā, dajjā dānaṃ amaccharī;
::

::gathalast
Pubbapete ca ārabbha, atha vā vatthudevatā.
::

::hangnum
11\.
::

::gatha1
‘‘Cattāro ca mahārāje, lokapāle yasassine {note:yasassino (sī. syā.)};
::



::gatha1
Kuveraṃ dhataraṭṭhañca, virūpakkhaṃ virūḷhakaṃ;
::

::gathalast
Te {pb:T:0.0159} ceva pūjitā honti, dāyakā ca anipphalā.
::

::hangnum
12\.
::

::gatha1
‘‘Na {pb:M:0.0129} hi ruṇṇaṃ vā soko vā, yā caññā paridevanā;
::

::gathalast
Na taṃ petassa atthāya, evaṃ tiṭṭhanti ñātayo.
::

::hangnum
13\.
::

::gatha1
‘‘Ayañca kho dakkhiṇā dinnā, saṅghamhi suppatiṭṭhitā;
::

::gathalast
Dīgharattaṃ hitāyassa, ṭhānaso upakappatī’’ti.
::

::centre
Piṭṭhadhītalikapetavatthu catutthaṃ.
::

#### 5. Tirokuṭṭapetavatthu

::hangnum
14\.
::

::gatha1
{note:khu. pā. 7.1 khuddakapāṭhe} ‘‘Tirokuṭṭesu {note:tirokuḍḍesu (sī. syā. pī.)} tiṭṭhanti, sandhisiṅghāṭakesu ca;
::

::gathalast
Dvārabāhāsu tiṭṭhanti, āgantvāna sakaṃ gharaṃ.
::

::hangnum
15\.
::

::gatha1
‘‘Pahūte annapānamhi, khajjabhojje upaṭṭhite;
::

::gathalast
Na tesaṃ koci sarati, sattānaṃ kammapaccayā.
::

::hangnum
16\.
::

::gatha1
‘‘Evaṃ {pb:P:0.0004} dadanti ñātīnaṃ, ye honti anukampakā;
::

::gatha2
Suciṃ paṇītaṃ kālena, kappiyaṃ pānabhojanaṃ;
::

::gathalast
‘Idaṃ vo ñātīnaṃ hotu, sukhitā hontu ñātayo’.
::

::hangnum
17\.
::

::gatha1
‘‘Te ca tattha samāgantvā, ñātipetā samāgatā;
::

::gathalast
Pahūte annapānamhi, sakkaccaṃ anumodare.
::

::hangnum
18\.
::

::gatha1
‘‘‘Ciraṃ jīvantu no ñātī, yesaṃ hetu labhāmase;
::

::gathalast
Amhākañca katā pūjā, dāyakā ca anipphalā’.
::

::hangnum
19\.
::

::gatha1
‘‘‘Na hi tattha kasi atthi, gorakkhettha na vijjati;
::

::gatha2
Vaṇijjā tādisī natthi, hiraññena kayākayaṃ {note:kayokkayaṃ (sī. ka.) kayokayaṃ (khu. pā. 7.6)};
::

::gathalast
Ito {pb:T:0.0160} dinnena yāpenti, petā kālagatā {note:kālakatā (sī. syā. pī.)} tahiṃ’.
::

::hangnum
20\.
::

::gatha1
‘‘‘Unname {pb:V:0.0094} udakaṃ vuṭṭhaṃ, yathā ninnaṃ pavattati;
::

::gathalast
Evameva ito dinnaṃ, petānaṃ upakappati’.
::

::hangnum
21\.
::

::gatha1
‘‘‘Yathā vārivahā pūrā, paripūrenti sāgaraṃ;
::

::gathalast
Evameva ito dinnaṃ, petānaṃ upakappati’.
::

::hangnum
22\.
::

::gatha1
‘‘‘Adāsi {pb:M:0.0130} me akāsi me, ñāti mittā {note:ñāti mitto (?)} sakhā ca me;
::

::gathalast
Petānaṃ dakkhiṇaṃ dajjā, pubbe katamanussaraṃ’.
::

::hangnum
23\.
::

::gatha1
‘‘‘Na hi ruṇṇaṃ vā soko vā, yā caññā paridevanā;
::

::gathalast
Na taṃ petānamatthāya, evaṃ tiṭṭhanti ñātayo’.
::

::hangnum
24\.
::

::gatha1
‘‘‘Ayañca kho dakkhiṇā dinnā, saṅghamhi suppatiṭṭhitā;
::

::gathalast
Dīgharattaṃ hitāyassa, ṭhānaso upakappati’.
::

::hangnum
25\.
::

::gatha1
‘‘So ñātidhammo ca ayaṃ nidassito, petāna pūjā ca katā uḷārā;
::

::gathalast
Balañca bhikkhūnamanuppadinnaṃ, tumhehi puññaṃ pasutaṃ anappaka’’nti.
::

::centre
Tirokuṭṭapetavatthu pañcamaṃ.
::

#### 6. Pañcaputtakhādapetivatthu

::hangnum
26\.
::

::gatha1
‘‘Naggā {pb:P:0.0005} dubbaṇṇarūpāsi, duggandhā pūti vāyasi;
::

::gathalast
Makkhikāhi parikiṇṇā {note:makkhikāparikiṇṇā ca (sī.)}, kā nu tvaṃ idha tiṭṭhasī’’ti.
::

::hangnum
27\.
::

::gatha1
‘‘Ahaṃ bhadante {note:bhaddante (ka.)} petīmhi, duggatā yamalokikā;
::

::gathalast
Pāpakammaṃ {pb:T:0.0161} karitvāna, petalokaṃ ito gatā.
::

::hangnum
28\.
::

::gatha1
‘‘Kālena pañca puttāni, sāyaṃ pañca punāpare;
::

::gathalast
Vijāyitvāna khādāmi, tepi nā honti me alaṃ.
::

::hangnum
29\.
::

::gatha1
‘‘Pariḍayhati dhūmāyati, khudāya {note:khuddāya (ka.)} hadayaṃ mama;
::

::gathalast
Pānīyaṃ na labhe pātuṃ, passa maṃ byasanaṃ gata’’nti.
::

::hangnum
30\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, puttamaṃsāni khādasī’’ti.
::

::hangnum
31\.
::

::gatha1
‘‘Sapatī {note:sapattī (sī.)} me gabbhinī āsi, tassā pāpaṃ acetayiṃ;
::

::gathalast
Sāhaṃ paduṭṭhamanasā, akariṃ gabbhapātanaṃ.
::

::hangnum
32\.
::

::gatha1
‘‘Tassā {pb:M:0.0131}{pb:V:0.0095} dvemāsiko gabbho, lohitaññeva pagghari;
::

::gatha2
Tadassā mātā kupitā, mayhaṃ ñātī samānayi;
::

::gathalast
Sapathañca maṃ kāresi, paribhāsāpayī ca maṃ.
::

::hangnum
33\.
::

::gatha1
‘‘Sāhaṃ ghorañca sapathaṃ, musāvādaṃ abhāsisaṃ;
::

::gathalast
Puttamaṃsāni khādāmi, sace taṃ pakataṃ mayā.
::

::hangnum
34\.
::

::gatha1
‘‘Tassa kammassa vipākena {note:vipākaṃ (syā. ka.)}, musāvādassa cūbhayaṃ;
::

::gathalast
Puttamaṃsāni khādāmi, pubbalohitamakkhitā’’ti.
::

::centre
Pañcaputtakhādapetivatthu {note:pañcaputtakhādapetavatthu (sī. syā. pī.) evamuparipi} chaṭṭhaṃ.
::

#### 7. Sattaputtakhādapetivatthu

::hangnum
35\.
::

::gatha1
‘‘Naggā {pb:P:0.0006} dubbaṇṇarūpāsi, duggandhā pūti vāyasi;
::

::gathalast
Makkhikāhi {pb:T:0.0162} parikiṇṇā, kā nu tvaṃ idha tiṭṭhasī’’ti.
::

::hangnum
36\.
::

::gatha1
‘‘Ahaṃ bhadante petīmhi, duggatā yamalokikā;
::

::gathalast
Pāpakammaṃ karitvāna, petalokaṃ ito gatā.
::

::hangnum
37\.
::

::gatha1
‘‘Kālena satta puttāni, sāyaṃ satta punāpare;
::

::gathalast
Vijāyitvāna khādāmi, tepi nā honti me alaṃ.
::

::hangnum
38\.
::

::gatha1
‘‘Pariḍayhati dhūmāyati, khudāya hadayaṃ mama;
::

::gathalast
Nibbutiṃ nādhigacchāmi, aggidaḍḍhāva ātape’’ti.
::

::hangnum
39\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, puttamaṃsāni khādasī’’ti.
::

::hangnum
40\.
::

::gatha1
‘‘Ahū mayhaṃ duve puttā, ubho sampattayobbanā;
::

::gathalast
Sāhaṃ puttabalūpetā, sāmikaṃ atimaññisaṃ.
::

::hangnum
41\.
::

::gatha1
‘‘Tato me sāmiko kuddho, sapattiṃ mayhamānayi;
::

::gathalast
Sā ca gabbhaṃ alabhittha, tassā pāpaṃ acetayiṃ.
::

::hangnum
42\.
::

::gatha1
‘‘Sāhaṃ {pb:M:0.0132} paduṭṭhamanasā, akariṃ gabbhapātanaṃ;
::

::gathalast
Tassā temāsiko gabbho, pubbalohitako {note:pubbalohitako (ka.)} pati.
::

::hangnum
43\.
::

::gatha1
‘‘Tadassā mātā kupitā, mayhaṃ ñātī samānayi;
::

::gathalast
Sapathañca maṃ kāresi, paribhāsāpayī ca maṃ.
::

::hangnum
44\.
::

::gatha1
‘‘Sāhaṃ {pb:V:0.0096} ghorañca sapathaṃ, musāvādaṃ abhāsisaṃ;
::

::gathalast
‘Puttamaṃsāni khādāmi, sace taṃ pakataṃ mayā’.
::

::hangnum
45\.
::

::gatha1
‘‘Tassa {pb:T:0.0163} kammassa vipākena, musāvādassa cūbhayaṃ;
::

::gathalast
Puttamaṃsāni khādāmi, pubbalohitamakkhitā’’ti.
::

::centre
Sattaputtakhādapetivatthu sattamaṃ.
::

#### 8. Goṇapetavatthu

::hangnum
46\.
::

::gatha1
‘‘Kiṃ {pb:P:0.0007} nu ummattarūpova, lāyitvā haritaṃ tiṇaṃ;
::

::gathalast
Khāda khādāti lapasi, gatasattaṃ jaraggavaṃ.
::

::hangnum
47\.
::

::gatha1
‘‘Na hi annena pānena, mato goṇo samuṭṭhahe;
::

::gathalast
Tvaṃsi bālo ca {note:bālova (ka.)} dummedho, yathā taññova dummatī’’ti.
::

::hangnum
48\.
::

::gatha1
‘‘Ime pādā idaṃ sīsaṃ, ayaṃ kāyo savāladhi;
::

::gathalast
Nettā tatheva tiṭṭhanti, ayaṃ goṇo samuṭṭhahe.
::

::hangnum
49\.
::

::gatha1
‘‘Nāyyakassa hatthapādā, kāyo sīsañca dissati;
::

::gathalast
Rudaṃ mattikathūpasmiṃ, nanu tvaññeva dummatī’’ti.
::

::hangnum
50\.
::

::gatha1
‘‘Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
51\.
::

::gatha1
‘‘Abbahī {note:abbūḷhaṃ (bahūsu)} vata me sallaṃ, sokaṃ hadayanissitaṃ;
::

::gathalast
Yo me sokaparetassa, pitusokaṃ apānudi.
::

::hangnum
52\.
::

::gatha1
‘‘Svāhaṃ abbūḷhasallosmi, sītibhūtosmi nibbuto;
::

::gathalast
Na socāmi na rodāmi, tava sutvāna māṇava’.
::

::hangnum
53\.
::

::gatha1
Evaṃ {pb:M:0.0133} karonti sappaññā, ye honti anukampakā;
::

::gathalast
Vinivattayanti sokamhā, sujāto pitaraṃ yathāti.
::

::centre
Goṇapetavatthu aṭṭhamaṃ.
::

#### 9. Mahāpesakārapetivatthu

::hangnum
54\.
::

::gatha1
‘‘Gūthañca {pb:T:0.0164}{pb:V:0.0097}{pb:P:0.0008} muttaṃ ruhirañca pubbaṃ, paribhuñjati kissa ayaṃ vipāko;
::

::gathalast
Ayaṃ nu kiṃ kammamakāsi nārī, yā sabbadā lohitapubbabhakkhā.
::

::hangnum
55\.
::

::gatha1
‘‘Navāni vatthāni subhāni ceva, mudūni suddhāni ca lomasāni;
::

::gathalast
Dinnāni missā kitakā {note:kiṭakā (ka.)} bhavanti, ayaṃ nu kiṃ kammamakāsi nārī’’ti.
::

::hangnum
56\.
::

::gatha1
‘‘Bhariyā mamesā ahū bhadante, adāyikā maccharinī kadariyā;
::

::gathalast
Sā maṃ dadantaṃ samaṇabrāhmaṇānaṃ, akkosati ca paribhāsati ca.
::

::hangnum
57\.
::

::gatha1
‘‘‘Gūthañca muttaṃ ruhirañca pubbaṃ, paribhuñja tvaṃ asuciṃ sabbakālaṃ;
::

::gatha2
Etaṃ te paralokasmiṃ hotu, vatthā ca te kiṭakasamā bhavantu’;
::

::gathalast
Etādisaṃ duccaritaṃ caritvā, idhāgatā cirarattāya khādatī’’ti.
::

::centre
Mahāpesakārapetivatthu navamaṃ.
::

#### 10. Khallāṭiyapetivatthu

::hangnum
58\.
::

::gatha1
‘‘Kā {pb:T:0.0165}{pb:P:0.0009} nu antovimānasmiṃ, tiṭṭhantī nūpanikkhami;
::

::gathalast
Upanikkhamassu bhadde, passāma taṃ bahiṭṭhita’’nti.
::

::hangnum
59\.
::

::gatha1
‘‘Aṭṭīyāmi {pb:M:0.0134} harāyāmi, naggā nikkhamituṃ bahi;
::

::gathalast
Kesehamhi paṭicchannā, puññaṃ me appakaṃ kata’’nti.
::

::hangnum
60\.
::

::gatha1
‘‘Handuttarīyaṃ dadāmi te, idaṃ dussaṃ nivāsaya;
::

::gatha2
Idaṃ dussaṃ nivāsetvā, ehi nikkhama sobhane;
::

::gathalast
Upanikkhamassu bhadde, passāma taṃ bahiṭṭhita’’nti.
::

::hangnum
61\.
::

::gatha1
‘‘Hatthena hatthe te dinnaṃ, na mayhaṃ upakappati;
::

::gathalast
Esetthupāsako saddho, sammāsambuddhasāvako.
::

::hangnum
62\.
::

::gatha1
‘‘Etaṃ acchādayitvāna, mama dakkhiṇamādisa;
::

::gathalast
Tathāhaṃ {note:athāhaṃ (sī.)} sukhitā hessaṃ, sabbakāmasamiddhinī’’ti.
::

::hangnum
63\.
::

::gatha1
Tañca te nhāpayitvāna, vilimpetvāna vāṇijā;
::

::gathalast
Vatthehacchādayitvāna, tassā dakkhiṇamādisuṃ.
::

::hangnum
64\.
::

::gatha1
Samanantarānuddiṭṭhe {pb:V:0.0098} {note:samanantarā anuddiṭṭhe (syā. ka.)}, vipāko udapajjatha {note:upapajjatha (sī. syā.)};
::

::gathalast
Bhojanacchādanapānīyaṃ {note:bhojanacchādanaṃ pānīyaṃ (syā. ka.)}, dakkhiṇāya idaṃ phalaṃ.
::

::hangnum
65\.
::

::gatha1
Tato suddhā sucivasanā, kāsikuttamadhārinī;
::

::gathalast
Hasantī vimānā nikkhami, ‘dakkhiṇāya idaṃ phala’’’nti.
::

::hangnum
66\.
::

::gatha1
‘‘Sucittarūpaṃ ruciraṃ, vimānaṃ te pabhāsati;
::

::gathalast
Devate pucchitācikkha, kissa kammassidaṃ phala’’nti.
::

::hangnum
67\.
::

::gatha1
‘‘Bhikkhuno {pb:T:0.0166} caramānassa, doṇinimmajjaniṃ ahaṃ;
::

::gathalast
Adāsiṃ ujubhūtassa, vippasannena cetasā.
::

::hangnum
68\.
::

::gatha1
‘‘Tassa kammassa kusalassa, vipākaṃ dīghamantaraṃ;
::

::gathalast
Anubhomi vimānasmiṃ, tañca dāni parittakaṃ.
::

::hangnum
69\.
::

::gatha1
‘‘Uddhaṃ {pb:P:0.0010} catūhi māsehi, kālaṃkiriyā {note:kālaṃkiriyā (ka.)} bhavissati;
::

::gathalast
Ekantakaṭukaṃ ghoraṃ, nirayaṃ papatissahaṃ.
::

::hangnum
70\.
::

::gatha1
{note:ma. ni. 3.250, 267; a. ni. 3.36; pe. va. 240, 693} ‘‘Catukkaṇṇaṃ catudvāraṃ, vibhattaṃ bhāgaso mitaṃ;
::

::gathalast
Ayopākārapariyantaṃ, ayasā paṭikujjitaṃ.
::

::hangnum
71\.
::

::gatha1
‘‘Tassa {pb:M:0.0135} ayomayā bhūmi, jalitā tejasā yutā;
::

::gathalast
Samantā yojanasataṃ, pharitvā tiṭṭhati sabbadā.
::

::hangnum
72\.
::

::gatha1
‘‘Tatthāhaṃ dīghamaddhānaṃ, dukkhaṃ vedissa vedanaṃ;
::

::gathalast
Phalañca pāpakammassa, tasmā socāmahaṃ bhusa’’nti.
::

::centre
Khallāṭiyapetivatthu dasamaṃ.
::

#### 11. Nāgapetavatthu

::hangnum
73\.
::

::gatha1
‘‘Puratova {pb:P:0.0011} {note:purato ca (syā.)} setena paleti hatthinā, majjhe pana assatarīrathena;
::

::gathalast
Pacchā ca kaññā sivikāya nīyati, obhāsayantī dasa sabbato {note:sabbato (ka.)} disā.
::

::hangnum
74\.
::

::gatha1
‘‘Tumhe pana muggarahatthapāṇino, rudaṃmukhā chinnapabhinnagattā;
::

::gathalast
Manussabhūtā {pb:T:0.0167} kimakattha pāpaṃ, yenaññamaññassa pivātha lohita’’nti.
::

::hangnum
75\.
::

::gatha1
‘‘Puratova yo gacchati kuñjarena, setena nāgena catukkamena;
::

::gathalast
Amhāka putto ahu jeṭṭhako so {note:sova jeṭṭho (ka.)}, dānāni datvāna sukhī pamodati.
::

::hangnum
76\.
::

::gatha1
‘‘Yo {pb:V:0.0099} so majjhe assatarīrathena, catubbhi yuttena suvaggitena;
::

::gathalast
Amhāka putto ahu majjhimo so, amaccharī dānavatī virocati.
::

::hangnum
77\.
::

::gatha1
‘‘Yā sā ca pacchā sivikāya nīyati, nārī sapaññā migamandalocanā;
::

::gathalast
Amhāka dhītā ahu sā kaniṭṭhikā, bhāgaḍḍhabhāgena sukhī pamodati.
::

::hangnum
78\.
::

::gatha1
‘‘Ete {pb:M:0.0136} ca dānāni adaṃsu pubbe, pasannacittā samaṇabrāhmaṇānaṃ;
::

::gatha2
Mayaṃ pana maccharino ahumha, paribhāsakā samaṇabrāhmaṇānaṃ;
::

::gathalast
Ete ca datvā paricārayanti, mayañca {pb:T:0.0168} sussāma naḷova chinno’’ti {note:khittoti (sī.)}.
::

::hangnum
79\.
::

::gatha1
‘‘Kiṃ tumhākaṃ bhojanaṃ kiṃ sayānaṃ, kathañca yāpetha supāpadhammino;
::

::gathalast
Pahūtabhogesu anappakesu, sukhaṃ virādhāya {note:virāgāya (syā. ka.)} dukkhajja pattā’’ti.
::

::hangnum
80\.
::

::gatha1
‘‘Aññamaññaṃ vadhitvāna, pivāma pubbalohitaṃ;
::

::gathalast
Bahuṃ pitvā na dhātā homa, nacchādimhase {note:naruccādimhase (ka.)} mayaṃ.
::

::hangnum
81\.
::

::gatha1
‘‘Icceva maccā paridevayanti, adāyakā pecca {note:maccharino (ka.)} yamassa ṭhāyino;
::

::gathalast
Ye te vidicca {note:viditvā (sī.)} adhigamma bhoge, na bhuñjare nāpi karonti puññaṃ.
::

::hangnum
82\.
::

::gatha1
‘‘Te {pb:P:0.0012} khuppipāsūpagatā parattha, pacchā {note:petā (sī.)} ciraṃ jhāyare ḍayhamānā;
::

::gathalast
Kammāni katvāna dukhudrāni, anubhonti dukkhaṃ kaṭukapphalāni.
::

::hangnum
83\.
::

::gatha1
‘‘Ittaraṃ hi dhanaṃ dhaññaṃ, ittaraṃ idha jīvitaṃ;
::

::gathalast
Ittaraṃ ittarato ñatvā, dīpaṃ kayirātha paṇḍito.
::

::hangnum
84\.
::

::gatha1
‘‘Ye te evaṃ pajānanti, narā dhammassa kovidā;
::

::gathalast
Te dāne nappamajjanti, sutvā arahataṃ vaco’’ti.
::

::centre
Nāgapetavatthu ekādasamaṃ.
::

#### 12. Uragapetavatthu

::hangnum
85\.
::

::gatha1
‘‘Uragova {pb:T:0.0169}{pb:M:0.0137}{pb:P:0.0013} tacaṃ jiṇṇaṃ, hitvā gacchati santanuṃ;
::

::gathalast
Evaṃ sarīre nibbhoge, pete kālaṅkate sati.
::

::hangnum
86\.
::

::gatha1
‘‘Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na rodāmi, gato so tassa yā gati’’.
::

::hangnum
87\.
::

::gatha1
‘‘Anabbhito {note:anavhito (sī.)} tato āgā, nānuññāto ito gato;
::

::gathalast
Yathāgato tathā gato, tattha kā {note:kā tattha (sī.)} paridevanā.
::

::hangnum
88\.
::

::gatha1
‘‘Ḍayhamāno {pb:V:0.0100} na jānāti, ñātīnaṃ paridevitaṃ;
::

::gathalast
Tasmā etaṃ na rodāmi, gato so tassa yā gati’’.
::

::hangnum
89\.
::

::gatha1
‘‘Sace rode kisā assaṃ, tattha me kiṃ phalaṃ siyā;
::

::gathalast
Ñātimittasuhajjānaṃ, bhiyyo no aratī siyā.
::

::hangnum
90\.
::

::gatha1
‘‘Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na rodāmi, gato so tassa yā gati’’.
::

::hangnum
91\.
::

::gatha1
‘‘Yathāpi dārako candaṃ, gacchantamanurodati;
::

::gathalast
Evaṃ sampadamevetaṃ, yo petamanusocati.
::

::hangnum
92\.
::

::gatha1
‘‘Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na rodāmi, gato so tassa yā gati’’.
::

::hangnum
93\.
::

::gatha1
‘‘Yathāpi brahme udakumbho, bhinno appaṭisandhiyo;
::

::gathalast
Evaṃ sampadamevetaṃ, yo petamanusocati.
::

::hangnum
94\.
::

::gatha1
‘‘Ḍayhamāno na jānāti, ñātīnaṃ paridevitaṃ;
::

::gathalast
Tasmā {pb:T:0.0170} etaṃ na rodāmi, gato so tassa yā gatī’’ti.
::

::centre
Uragapetavatthu dvādasamaṃ.
::

::centre
Uragavaggo paṭhamo niṭṭhito.
::

Tassuddānaṃ –

::gatha1
Khettañca sūkaraṃ pūti, piṭṭhaṃ cāpi tirokuṭṭaṃ;
::

::gatha2
Pañcāpi {pb:P:0.0014} sattaputtañca, goṇaṃ pesakārakañca;
::

::gathalast
Tathā khallāṭiyaṃ nāgaṃ, dvādasaṃ uragañcevāti.
::

### 2. Ubbarivaggo

#### 1. Saṃsāramocakapetivatthu

::hangnum
95\.
::

::gatha1
‘‘Naggā {pb:M:0.0138}{pb:V:0.0101}{pb:P:0.0015} dubbaṇṇarūpāsi, kisā dhamanisanthatā;
::

::gathalast
Upphāsulike {note:uppāsuḷike (ka.)} kisike, kā nu tvaṃ idha tiṭṭhasī’’ti.
::

::hangnum
96\.
::

::gatha1
‘‘Ahaṃ bhadante petīmhi, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
97\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, petalokaṃ ito gatā’’ti.
::

::hangnum
98\.
::

::gatha1
‘‘Anukampakā mayhaṃ nāhesuṃ bhante, pitā ca mātā athavāpi ñātakā;
::

::gathalast
Ye maṃ niyojeyyuṃ dadāhi dānaṃ, pasannacittā samaṇabrāhmaṇānaṃ.
::

::hangnum
99\.
::

::gatha1
‘‘Ito ahaṃ vassasatāni pañca, yaṃ evarūpā vicarāmi naggā;
::

::gathalast
Khudāya {pb:T:0.0171} taṇhāya ca khajjamānā, pāpassa kammassa phalaṃ mamedaṃ.
::

::hangnum
100\.
::

::gatha1
‘‘Vandāmi taṃ ayya pasannacittā, anukampa maṃ vīra mahānubhāva;
::

::gathalast
Datvā ca me ādisa yaṃ hi kiñci, mocehi maṃ duggatiyā bhadante’’ti.
::

::hangnum
101\.
::

::gatha1
Sādhūti so paṭissutvā, sāriputtonukampako;
::

::gatha2
Bhikkhūnaṃ ālopaṃ datvā, pāṇimattañca coḷakaṃ;
::

::gathalast
Thālakassa ca pānīyaṃ, tassā dakkhiṇamādisi.
::

::hangnum
102\.
::

::gatha1
Samanantarānuddiṭṭhe, vipāko udapajjatha;
::

::gathalast
Bhojanacchādanapānīyaṃ, dakkhiṇāya idaṃ phalaṃ.
::

::hangnum
103\.
::

::gatha1
Tato {pb:M:0.0139}{pb:P:0.0016} suddhā sucivasanā, kāsikuttamadhārinī;
::

::gathalast
Vicittavatthābharaṇā, sāriputtaṃ upasaṅkami.
::

::hangnum
104\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
105\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
106\.
::

::gatha1
‘‘Pucchāmi {pb:V:0.0102} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo {pb:T:0.0172} ca te sabbadisā pabhāsatī’’ti.
::

::hangnum
107\.
::

::gatha1
‘‘Uppaṇḍukiṃ kisaṃ chātaṃ, naggaṃ sampatitacchaviṃ {note:āpatitacchaviṃ (sī.)};
::

::gathalast
Muni kāruṇiko loke, taṃ maṃ addakkhi duggataṃ.
::

::hangnum
108\.
::

::gatha1
‘‘Bhikkhūnaṃ ālopaṃ datvā, pāṇimattañca coḷakaṃ;
::

::gathalast
Thālakassa ca pānīyaṃ, mama dakkhiṇamādisi.
::

::hangnum
109\.
::

::gatha1
‘‘Ālopassa phalaṃ passa, bhattaṃ vassasataṃ dasa;
::

::gathalast
Bhuñjāmi kāmakāminī, anekarasabyañjanaṃ.
::

::hangnum
110\.
::

::gatha1
‘‘Pāṇimattassa coḷassa, vipākaṃ passa yādisaṃ;
::

::gathalast
Yāvatā nandarājassa, vijitasmiṃ paṭicchadā.
::

::hangnum
111\.
::

::gatha1
‘‘Tato bahutarā bhante, vatthānacchādanāni me;
::

::gathalast
Koseyyakambalīyāni, khomakappāsikāni ca.
::

::hangnum
112\.
::

::gatha1
‘‘Vipulā ca mahagghā ca, tepākāsevalambare;
::

::gathalast
Sāhaṃ taṃ paridahāmi, yaṃ yaṃ hi manaso piyaṃ.
::

::hangnum
113\.
::

::gatha1
‘‘Thālakassa ca pānīyaṃ, vipākaṃ passa yādisaṃ;
::

::gathalast
Gambhīrā caturassā ca, pokkharañño sunimmitā.
::

::hangnum
114\.
::

::gatha1
‘‘Setodakā suppatitthā, sītā appaṭigandhiyā;
::

::gathalast
Padumuppalasañchannā, vārikiñjakkhapūritā.
::

::hangnum
115\.
::

::gatha1
‘‘Sāhaṃ {pb:M:0.0140} ramāmi kīḷāmi, modāmi akutobhayā;
::

::gathalast
Muniṃ kāruṇikaṃ loke, bhante vanditumāgatā’’ti.
::

::centre
Saṃsāramocakapetivatthu paṭhamaṃ.
::

#### 2. Sāriputtattheramātupetivatthu

::hangnum
116\.
::

::gatha1
‘‘Naggā {pb:T:0.0173}{pb:P:0.0017} dubbaṇṇarūpāsi, kisā dhamanisanthatā;
::

::gathalast
Upphāsulike kisike, kā nu tvaṃ idha tiṭṭhasi’’.
::

::hangnum
117\.
::

::gatha1
‘‘Ahaṃ {pb:P:0.0018} te sakiyā mātā, pubbe aññāsu jātīsu;
::

::gathalast
Upapannā pettivisayaṃ, khuppipāsasamappitā.
::

::hangnum
118\.
::

::gatha1
‘‘Chaḍḍitaṃ {pb:V:0.0103} khipitaṃ kheḷaṃ, siṅghāṇikaṃ silesumaṃ;
::

::gathalast
Vasañca ḍayhamānānaṃ, vijātānañca lohitaṃ.
::

::hangnum
119\.
::

::gatha1
‘‘Vaṇikānañca yaṃ ghāna-sīsacchinnāna lohitaṃ;
::

::gathalast
Khudāparetā bhuñjāmi, itthipurisanissitaṃ.
::

::hangnum
120\.
::

::gatha1
‘‘Pubbalohitaṃ bhakkhāmi {note:pubbalohitabhakkhāsmi (sī.)}, pasūnaṃ mānusāna ca;
::

::gathalast
Aleṇā anagārā ca, nīlamañcaparāyaṇā.
::

::hangnum
121\.
::

::gatha1
‘‘Dehi puttaka me dānaṃ, datvā anvādisāhi me;
::

::gathalast
Appeva nāma mucceyyaṃ, pubbalohitabhojanā’’ti.
::

::hangnum
122\.
::

::gatha1
Mātuyā vacanaṃ sutvā, upatissonukampako;
::

::gathalast
Āmantayi moggallānaṃ, anuruddhañca kappinaṃ.
::

::hangnum
123\.
::

::gatha1
Catasso kuṭiyo katvā, saṅghe cātuddise adā;
::

::gathalast
Kuṭiyo annapānañca, mātu dakkhiṇamādisī.
::

::hangnum
124\.
::

::gatha1
Samanantarānuddiṭṭhe, vipāko udapajjatha;
::

::gathalast
Bhojanaṃ pānīyaṃ vatthaṃ, dakkhiṇāya idaṃ phalaṃ.
::

::hangnum
125\.
::

::gatha1
Tato suddhā sucivasanā, kāsikuttamadhārinī;
::

::gathalast
Vicittavatthābharaṇā, kolitaṃ upasaṅkami.
::

::hangnum
126\.
::

::gatha1
‘‘Abhikkantena {pb:T:0.0174}{pb:M:0.0141} vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
127\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
128\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
129\.
::

::gatha1
‘‘Sāriputtassāhaṃ mātā, pubbe aññāsu jātīsu;
::

::gathalast
Upapannā pettivisayaṃ, khuppipāsasamappitā.
::

::hangnum
130\.
::

::gatha1
‘‘Chaḍḍitaṃ khipitaṃ kheḷaṃ, siṅghāṇikaṃ silesumaṃ;
::

::gathalast
Vasañca ḍayhamānānaṃ, vijātānañca lohitaṃ.
::

::hangnum
131\.
::

::gatha1
‘‘Vaṇikānañca yaṃ ghāna-sīsacchinnāna lohitaṃ;
::

::gathalast
Khudāparetā bhuñjāmi, itthipurisanissitaṃ.
::

::hangnum
132\.
::

::gatha1
‘‘Pubbalohitaṃ bhakkhissaṃ, pasūnaṃ mānusāna ca;
::

::gathalast
Aleṇā anagārā ca, nīlamañcaparāyaṇā.
::

::hangnum
133\.
::

::gatha1
‘‘Sāriputtassa {pb:V:0.0104}{pb:P:0.0019} dānena, modāmi akutobhayā;
::

::gathalast
Muniṃ kāruṇikaṃ loke, bhante vanditumāgatā’’ti.
::

::centre
Sāriputtattherassa mātupetivatthu dutiyaṃ.
::

#### 3. Mattāpetivatthu

::hangnum
134\.
::

::gatha1
‘‘Naggā dubbaṇṇarūpāsi, kisā dhamanisanthatā;
::

::gathalast
Upphāsulike {pb:T:0.0175} kisike, kā nu tvaṃ idha tiṭṭhasī’’ti.
::

::hangnum
135\.
::

::gatha1
‘‘Ahaṃ mattā tuvaṃ tissā, sapattī te pure ahuṃ;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
136\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, petalokaṃ ito gatā’’ti.
::

::hangnum
137\.
::

::gatha1
‘‘Caṇḍī {pb:M:0.0142}{pb:P:0.0020} ca pharusā cāsiṃ, issukī maccharī saṭhā {note:saṭhī (sī.)};
::

::gathalast
Tāhaṃ duruttaṃ vatvāna, petalokaṃ ito gatā’’ti.
::

::hangnum
138\.
::

::gatha1
Sabbaṃ {note:saccaṃ (ka.)} ahampi jānāmi, yathā tvaṃ caṇḍikā ahu;
::

::gathalast
Aññañca kho taṃ pucchāmi, kenāsi paṃsukunthitā’’ti.
::

::hangnum
139\.
::

::gatha1
‘‘Sīsaṃnhātā tuvaṃ āsi, sucivatthā alaṅkatā;
::

::gathalast
Ahañca kho {note:kho taṃ (sī. ka.)} adhimattaṃ, samalaṅkatatarā tayā.
::

::hangnum
140\.
::

::gatha1
‘‘Tassā me pekkhamānāya, sāmikena samantayi;
::

::gathalast
Tato me issā vipulā, kodho me samajāyatha.
::

::hangnum
141\.
::

::gatha1
‘‘Tato paṃsuṃ gahetvāna, paṃsunā taṃ hi okiriṃ {note:taṃ vikīrihaṃ (syā. ka.)};
::

::gathalast
Tassa {pb:T:0.0176} kammavipākena, tenamhi paṃsukunthitā’’ti.
::

::hangnum
142\.
::

::gatha1
‘‘Saccaṃ ahampi jānāmi, paṃsunā maṃ tvamokiri;
::

::gathalast
Aññañca kho taṃ pucchāmi, kena khajjasi kacchuyā’’ti.
::

::hangnum
143\.
::

::gatha1
‘‘Bhesajjahārī ubhayo, vanantaṃ agamimhase;
::

::gathalast
Tvañca bhesajjamāhari, ahañca kapikacchuno.
::

::hangnum
144\.
::

::gatha1
‘‘Tassā tyājānamānāya, seyyaṃ tyāhaṃ samokiriṃ;
::

::gathalast
Tassa kammavipākena, tena khajjāmi kacchuyā’’ti.
::

::hangnum
145\.
::

::gatha1
‘‘Saccaṃ {pb:V:0.0105} ahampi jānāmi, seyyaṃ me tvaṃ samokiri;
::

::gathalast
Aññañca kho taṃ pucchāmi, kenāsi naggiyā tuva’’nti.
::

::hangnum
146\.
::

::gatha1
‘‘Sahāyānaṃ samayo āsi, ñātīnaṃ samitī ahu;
::

::gathalast
Tvañca āmantitā āsi, sasāminī no ca kho ahaṃ.
::

::hangnum
147\.
::

::gatha1
‘‘Tassā tyājānamānāya, dussaṃ tyāhaṃ apānudiṃ;
::

::gathalast
Tassa kammavipākena, tenamhi naggiyā aha’’nti.
::

::hangnum
148\.
::

::gatha1
‘‘Saccaṃ ahampi jānāmi, dussaṃ me tvaṃ apānudi;
::

::gathalast
Aññañca kho taṃ pucchāmi, kenāsi gūthagandhinī’’ti.
::

::hangnum
149\.
::

::gatha1
‘‘Tava {pb:M:0.0143} gandhañca mālañca, paccagghañca vilepanaṃ;
::

::gatha2
Gūthakūpe adhāresiṃ {note:adhāresiṃ (ka.)}, taṃ pāpaṃ pakataṃ mayā;
::

::gathalast
Tassa kammavipākena, tenamhi gūthagandhinī’’ti.
::

::hangnum
150\.
::

::gatha1
‘‘Saccaṃ ahampi jānāmi, taṃ pāpaṃ pakataṃ tayā;
::

::gathalast
Aññañca kho taṃ pucchāmi, kenāsi duggatā tuva’’nti.
::

::hangnum
151\.
::

::gatha1
‘‘Ubhinnaṃ samakaṃ āsi, yaṃ gehe vijjate dhanaṃ;
::

::gatha2
Santesu deyyadhammesu, dīpaṃ nākāsimattano;
::

::gathalast
Tassa kammavipākena, tenamhi duggatā ahaṃ.
::

::hangnum
152\.
::

::gatha1
‘‘Tadeva {pb:P:0.0021} maṃ tvaṃ avaca, ‘pāpakammaṃ nisevasi;
::

::gathalast
Na hi pāpehi kammehi, sulabhā hoti suggatī’’’ti.
::

::hangnum
153\.
::

::gatha1
‘‘Vāmato maṃ tvaṃ paccesi, athopi maṃ usūyasi;
::

::gathalast
Passa {pb:T:0.0177} pāpānaṃ kammānaṃ, vipāko hoti yādiso.
::

::hangnum
154\.
::

::gatha1
‘‘Te gharā tā ca dāsiyo {note:te gharadāsiyo āsuṃ (sī. syā.), te ghare dāsiyo ceva (ka.)}, tānevābharaṇānime;
::

::gathalast
Te aññe paricārenti, na bhogā honti sassatā.
::

::hangnum
155\.
::

::gatha1
‘‘Idāni bhūtassa pitā, āpaṇā gehamehiti;
::

::gathalast
Appeva te dade kiñci, mā su tāva ito agā’’ti.
::

::hangnum
156\.
::

::gatha1
‘‘Naggā dubbaṇṇarūpāmhi, kisā dhamanisanthatā;
::

::gathalast
Kopīnametaṃ itthīnaṃ, mā maṃ bhūtapitāddasā’’ti.
::

::hangnum
157\.
::

::gatha1
‘‘Handa kiṃ vā tyāhaṃ {note:kiṃ tyāhaṃ (sī. syā.), kiṃ vatāhaṃ (ka.)} dammi, kiṃ vā tedha {note:kiṃ vā ca te (sī. syā.), kiṃ vidha te (ka.)} karomahaṃ;
::

::gathalast
Yena tvaṃ sukhitā assa, sabbakāmasamiddhinī’’ti.
::

::hangnum
158\.
::

::gatha1
‘‘Cattāro {pb:V:0.0106} bhikkhū saṅghato, cattāro pana puggalā;
::

::gatha2
Aṭṭha bhikkhū bhojayitvā, mama dakkhiṇamādisa;
::

::gathalast
Tadāhaṃ sukhitā hessaṃ, sabbakāmasamiddhinī’’ti.
::

::hangnum
159\.
::

::gatha1
Sādhūti sā paṭissutvā, bhojayitvāṭṭha bhikkhavo;
::

::gathalast
Vatthehacchādayitvāna, tassā dakkhiṇamādisī.
::

::hangnum
160\.
::

::gatha1
Samanantarānuddiṭṭhe{pb:M:0.0144}, vipāko udapajjatha;
::

::gathalast
Bhojanacchādanapānīyaṃ, dakkhiṇāya idaṃ phalaṃ.
::

::hangnum
161\.
::

::gatha1
Tato suddhā sucivasanā, kāsikuttamadhārinī;
::

::gathalast
Vicittavatthābharaṇā, sapattiṃ upasaṅkami.
::

::hangnum
162\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī {pb:T:0.0178} disā sabbā, osadhī viya tārakā.
::

::hangnum
163\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
164\.
::

::gatha1
‘‘Pucchāmi taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
165\.
::

::gatha1
‘‘Ahaṃ mattā tuvaṃ tissā, sapattī te pure ahuṃ;
::

::gathalast
Pāpakammaṃ karitvāna, petalokaṃ ito gatā.
::

::hangnum
166\.
::

::gatha1
‘‘Tava dinnena dānena, modāmi akutobhayā;
::

::gatha2
Cīraṃ jīvāhi bhagini, saha sabbehi ñātibhi;
::

::gathalast
Asokaṃ virajaṃ ṭhānaṃ, āvāsaṃ vasavattinaṃ.
::

::hangnum
167\.
::

::gatha1
‘‘Idha {pb:P:0.0022} dhammaṃ caritvāna, dānaṃ datvāna sobhane;
::

::gathalast
Vineyya maccheramalaṃ samūlaṃ, aninditā saggamupehi ṭhāna’’nti.
::

::centre
Mattāpetivatthu tatiyaṃ.
::

#### 4. Nandāpetivatthu

::hangnum
168\.
::

::gatha1
‘‘Kāḷī {pb:P:0.0023} dubbaṇṇarūpāsi, pharusā bhīrudassanā;
::

::gathalast
Piṅgalāsi kaḷārāsi, na taṃ maññāmi mānusi’’nti.
::

::hangnum
169\.
::

::gatha1
‘‘Ahaṃ {pb:V:0.0107} nandā nandisena, bhariyā te pure ahuṃ;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
170\.
::

::gatha1
‘‘Kiṃ {pb:T:0.0179}{pb:M:0.0145} nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, petalokaṃ ito gatā’’ti.
::

::hangnum
171\.
::

::gatha1
‘‘Caṇḍī ca pharusā cāsiṃ {note:caṇḍī pharusavācā ca (sī.)}, tayi cāpi agāravā;
::

::gathalast
Tāhaṃ duruttaṃ vatvāna, petalokaṃ ito gatā’’ti.
::

::hangnum
172\.
::

::gatha1
‘‘Handuttarīyaṃ dadāmi te, imaṃ {note:idaṃ (sī. aṭṭha.)} dussaṃ nivāsaya;
::

::gathalast
Imaṃ dussaṃ nivāsetvā, ehi nessāmi taṃ gharaṃ.
::

::hangnum
173\.
::

::gatha1
‘‘Vatthañca annapānañca, lacchasi tvaṃ gharaṃ gatā;
::

::gathalast
Putte ca te passissasi, suṇisāyo ca dakkhasī’’ti.
::

::hangnum
174\.
::

::gatha1
‘‘Hatthena hatthe te dinnaṃ, na mayhaṃ upakappati;
::

::gathalast
Bhikkhū ca sīlasampanne, vītarāge bahussute.
::

::hangnum
175\.
::

::gatha1
‘‘Tappehi annapānena, mama dakkhiṇamādisa;
::

::gathalast
Tadāhaṃ sukhitā hessaṃ, sabbakāmasamiddhinī’’ti.
::

::hangnum
176\.
::

::gatha1
Sādhūti so paṭissutvā, dānaṃ vipulamākiri;
::

::gatha2
Annaṃ pānaṃ khādanīyaṃ, vatthasenāsanāni ca;
::

::gathalast
Chattaṃ gandhañca mālañca, vividhā ca upāhanā.
::

::hangnum
177\.
::

::gatha1
Bhikkhū ca sīlasampanne, vītarāge bahussute;
::

::gathalast
Tappetvā annapānena, tassā dakkhiṇamādisī.
::

::hangnum
178\.
::

::gatha1
Samanantarānuddiṭṭhe{pb:P:0.0024}, vipāko udapajjatha;
::

::gathalast
Bhojanacchādanapānīyaṃ, dakkhiṇāya idaṃ phalaṃ.
::

::hangnum
179\.
::

::gatha1
Tato {pb:T:0.0180} suddhā sucivasanā, kāsikuttamadhārinī;
::

::gathalast
Vicittavatthābharaṇā, sāmikaṃ upasaṅkami.
::

::hangnum
180\.
::

::gatha1
‘‘Abhikkantena vaṇṇena, yā tvaṃ tiṭṭhasi devate;
::

::gathalast
Obhāsentī disā sabbā, osadhī viya tārakā.
::

::hangnum
181\.
::

::gatha1
‘‘Kena tetādiso vaṇṇo, kena te idha mijjhati;
::

::gathalast
Uppajjanti ca te bhogā, ye keci manaso piyā.
::

::hangnum
182\.
::

::gatha1
‘‘Pucchāmi {pb:M:0.0146} taṃ devi mahānubhāve, manussabhūtā kimakāsi puññaṃ;
::

::gathalast
Kenāsi evaṃ jalitānubhāvā, vaṇṇo ca te sabbadisā pabhāsatī’’ti.
::

::hangnum
183\.
::

::gatha1
‘‘Ahaṃ {pb:V:0.0108} nandā nandisena, bhariyā te pure ahuṃ;
::

::gathalast
Pāpakammaṃ karitvāna, petalokaṃ ito gatā.
::

::hangnum
184\.
::

::gatha1
‘‘Tava dinnena dānena, modāmi akutobhayā;
::

::gatha2
Ciraṃ jīva gahapati, saha sabbehi ñātibhi;
::

::gathalast
Asokaṃ virajaṃ khemaṃ, āvāsaṃ vasavattinaṃ.
::

::hangnum
185\.
::

::gatha1
‘‘Idha dhammaṃ caritvāna, dānaṃ datvā gahapati;
::

::gathalast
Vineyya maccheramalaṃ samūlaṃ, anindito saggamupehi ṭhāna’’nti.
::

::centre
Nandāpetivatthu catutthaṃ.
::

#### 5. Maṭṭhakuṇḍalīpetavatthu

::hangnum
186\.
::

::gatha1
{note:vi. va. 1207} ‘‘Alaṅkato {pb:T:0.0181} maṭṭhakuṇḍalī, māladhārī haricandanussado;
::

::gathalast
Bāhā paggayha kandasi, vanamajjhe kiṃ dukkhito tuva’’nti.
::

::hangnum
187\.
::

::gatha1
‘‘Sovaṇṇamayo pabhassaro, uppanno rathapañjaro mama;
::

::gathalast
Tassa cakkayugaṃ na vindāmi, tena dukkhena jahāmi jīvita’’nti.
::

::hangnum
188\.
::

::gatha1
‘‘Sovaṇṇamayaṃ maṇimayaṃ, lohitakamayaṃ {note:lohitaṅgamayaṃ (syā.), lohitaṅkamayaṃ (sī.), lohamayaṃ (katthaci)} atha rūpiyamayaṃ;
::

::gathalast
Ācikkha me bhaddamāṇava, cakkayugaṃ paṭipādayāmi te’’ti.
::

::hangnum
189\.
::

::gatha1
So {pb:M:0.0147} māṇavo tassa pāvadi, ‘‘candasūriyā ubhayettha dissare;
::

::gathalast
Sovaṇṇamayo ratho mama, tena cakkayugena sobhatī’’ti.
::

::hangnum
190\.
::

::gatha1
‘‘Bālo kho tvaṃ asi māṇava, yo tvaṃ patthayase apatthiyaṃ;
::

::gathalast
Maññāmi tuvaṃ marissasi, na hi tvaṃ lacchasi candasūriye’’ti.
::

::hangnum
191\.
::

::gatha1
‘‘Gamanāgamanampi dissati, vaṇṇadhātu ubhayattha vīthiyā;
::

::gathalast
Peto kālakato na dissati, ko nidha kandataṃ bālyataro’’ti.
::

::hangnum
192\.
::

::gatha1
‘‘Saccaṃ kho vadesi māṇava, ahameva kandataṃ bālyataro;
::

::gathalast
Candaṃ viya dārako rudaṃ, petaṃ kālakatābhipatthayi’’nti.
::

::hangnum
193\.
::

::gatha1
‘‘Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
194\.
::

::gatha1
‘‘Abbahī {note:abbūḷhaṃ (syā. ka.)} vata me sallaṃ, sokaṃ hadayanissitaṃ;
::

::gathalast
Yo me sokaparetassa, puttasokaṃ apānudi.
::

::hangnum
195\.
::

::gatha1
‘‘Svāhaṃ abbūḷhasallosmi, sītibhūtosmi nibbuto;
::

::gathalast
Na socāmi na rodāmi, tava sutvāna māṇavā’’ti.
::

::hangnum
196\.
::

::gatha1
‘‘Devatā {pb:V:0.0109} nusi gandhabbo, adu sakko purindado;
::

::gathalast
Ko vā tvaṃ kassa vā putto, kathaṃ jānemu taṃ maya’’nti.
::

::hangnum
197\.
::

::gatha1
‘‘Yañca kandasi yañca rodasi, puttaṃ āḷāhane sayaṃ dahitvā;
::

::gathalast
Svāhaṃ kusalaṃ karitvā kammaṃ, tidasānaṃ sahabyataṃ gato’’ti.
::

::hangnum
198\.
::

::gatha1
‘‘Appaṃ {pb:M:0.0148} vā bahuṃ vā nāddasāma, dānaṃ dadantassa sake agāre;
::

::gathalast
Uposathakammaṃ vā tādisaṃ, kena kammena gatosi devaloka’’nti.
::

::hangnum
199\.
::

::gatha1
‘‘Ābādhikohaṃ dukkhito gilāno, āturarūpomhi sake nivesane;
::

::gathalast
Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.
::

::hangnum
200\.
::

::gatha1
‘‘Svāhaṃ muditamano pasannacitto, añjaliṃ akariṃ tathāgatassa;
::

::gathalast
Tāhaṃ kusalaṃ karitvāna kammaṃ, tidasānaṃ sahabyataṃ gato’’ti.
::

::hangnum
201\.
::

::gatha1
‘‘Acchariyaṃ vata abbhutaṃ vata, añjalikammassa ayamīdiso vipāko;
::

::gathalast
Ahampi muditamano pasannacitto, ajjeva buddhaṃ saraṇaṃ vajāmī’’ti.
::

::hangnum
202\.
::

::gatha1
‘‘Ajjeva buddhaṃ saraṇaṃ vajāhi, dhammañca saṅghañca pasannacitto;
::

::gathalast
Tatheva sikkhāya padāni pañca, akhaṇḍaphullāni samādiyassu.
::

::hangnum
203\.
::

::gatha1
‘‘Pāṇātipātā viramassu khippaṃ, loke adinnaṃ parivajjayassu;
::

::gathalast
Amajjapo mā ca musā bhaṇāhi, sakena dārena ca hohi tuṭṭho’’ti.
::

::hangnum
204\.
::

::gatha1
‘‘Atthakāmosi me yakkha, hitakāmosi devate;
::

::gathalast
Karomi tuyhaṃ vacanaṃ, tvaṃsi ācariyo mamāti.
::

::hangnum
205\.
::

::gatha1
‘‘Upemi saraṇaṃ buddhaṃ, dhammañcāpi anuttaraṃ;
::

::gathalast
Saṅghañca naradevassa, gacchāmi saraṇaṃ ahaṃ.
::

::hangnum
206\.
::

::gatha1
‘‘Pāṇātipātā {pb:M:0.0149} viramāmi khippaṃ, loke adinnaṃ parivajjayāmi;
::

::gathalast
Amajjapo no ca musā bhaṇāmi; Sakena dārena ca homi tuṭṭho’’ti.
::

::centre
Maṭṭhakuṇḍalīpetavatthu pañcamaṃ.
::

#### 6. Kaṇhapetavatthu

::hangnum
207\.
::

::gatha1
‘‘Uṭṭhehi {pb:P:0.0025} kaṇha kiṃ sesi, ko attho supanena te;
::

::gatha2
Yo ca tuyhaṃ sako bhātā, hadayaṃ cakkhu ca {note:cakkhuṃva (aṭṭha.)} dakkhiṇaṃ;
::

::gathalast
Tassa vātā balīyanti, sasaṃ jappati {note:ghaṭo jappati (ka.)} kesavā’’ti.
::

::hangnum
208\.
::

::gatha1
‘‘Tassa {pb:V:0.0110} taṃ vacanaṃ sutvā, rohiṇeyyassa kesavo;
::

::gathalast
Taramānarūpo vuṭṭhāsi, bhātusokena aṭṭito.
::

::hangnum
209\.
::

::gatha1
‘‘Kiṃ nu ummattarūpova, kevalaṃ dvārakaṃ imaṃ;
::

::gathalast
Saso sasoti lapasi, kīdisaṃ sasamicchasi.
::

::hangnum
210\.
::

::gatha1
‘‘Sovaṇṇamayaṃ maṇimayaṃ, lohamayaṃ atha rūpiyamayaṃ;
::

::gathalast
Saṅkhasilāpavāḷamayaṃ, kārayissāmi te sasaṃ.
::

::hangnum
211\.
::

::gatha1
‘‘Santi aññepi sasakā, araññavanagocarā;
::

::gathalast
Tepi te ānayissāmi, kīdisaṃ sasamicchasī’’ti.
::

::hangnum
212\.
::

::gatha1
‘‘Nāhamete sase icche, ye sasā pathavissitā;
::

::gathalast
Candato sasamicchāmi, taṃ me ohara kesavā’’ti.
::

::hangnum
213\.
::

::gatha1
‘‘So nūna madhuraṃ ñāti, jīvitaṃ vijahissasi;
::

::gathalast
Apatthiyaṃ patthayasi, candato sasamicchasī’’ti.
::

::hangnum
214\.
::

::gatha1
‘‘Evaṃ ce kaṇha jānāsi, yathaññamanusāsasi;
::

::gathalast
Kasmā {pb:T:0.0182} pure mataṃ puttaṃ, ajjāpi manusocasi.
::

::hangnum
215\.
::

::gatha1
‘‘Na yaṃ labbhā manussena, amanussena vā pana;
::

::gathalast
Jāto me mā mari putto, kuto labbhā alabbhiyaṃ.
::

::hangnum
216\.
::

::gatha1
‘‘Na {pb:M:0.0150} mantā mūlabhesajjā, osadhehi dhanena vā;
::

::gathalast
Sakkā ānayituṃ kaṇha, yaṃ petamanusocasi.
::

::hangnum
217\.
::

::gatha1
‘‘Mahaddhanā {pb:P:0.0026} mahābhogā, raṭṭhavantopi khattiyā;
::

::gathalast
Pahūtadhanadhaññāse, tepi no {note:natthetthapāṭhabhedo} ajarāmarā.
::

::hangnum
218\.
::

::gatha1
‘‘Khattiyā brāhmaṇā vessā, suddā caṇḍālapukkusā;
::

::gathalast
Ete caññe ca jātiyā, tepi no ajarāmarā.
::

::hangnum
219\.
::

::gatha1
‘‘Ye mantaṃ parivattenti, chaḷaṅgaṃ brahmacintitaṃ;
::

::gathalast
Ete caññe ca vijjāya, tepi no ajarāmarā.
::

::hangnum
220\.
::

::gatha1
‘‘Isayo vāpi {note:isayo cāpi (vimānavatthu 99)} ye santā, saññatattā tapassino;
::

::gathalast
Sarīraṃ tepi kālena, vijahanti tapassino.
::

::hangnum
221\.
::

::gatha1
‘‘Bhāvitattā arahanto, katakiccā anāsavā;
::

::gathalast
Nikkhipanti imaṃ dehaṃ, puññapāpaparikkhayā’’ti.
::

::hangnum
222\.
::

::gatha1
‘‘Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
223\.
::

::gatha1
‘‘Abbahī {pb:V:0.0111} vata me sallaṃ, sokaṃ hadayanissitaṃ;
::

::gathalast
Yo me sokaparetassa, puttasokaṃ apānudi.
::

::hangnum
224\.
::

::gatha1
‘‘Svāhaṃ {pb:T:0.0183} abbūḷhasallosmi, sītibhūtosmi nibbuto;
::

::gathalast
Na socāmi na rodāmi, tava sutvāna bhātika’’ {note:bhāsitaṃ (syā.)}.
::

::hangnum
225\.
::

::gatha1
Evaṃ karonti sappaññā, ye honti anukampakā;
::

::gathalast
Nivattayanti sokamhā, ghaṭo jeṭṭhaṃva bhātaraṃ.
::

::hangnum
226\.
::

::gatha1
Yassa etādisā honti, amaccā paricārakā;
::

::gathalast
Subhāsitena anventi, ghaṭo jeṭṭhaṃva bhātaranti.
::

::centre
Kaṇhapetavatthu chaṭṭhaṃ.
::

#### 7. Dhanapālaseṭṭhipetavatthu

::hangnum
227\.
::

::gatha1
‘‘Naggo {pb:M:0.0151}{pb:P:0.0027} dubbaṇṇarūposi, kiso dhamanisanthato;
::

::gathalast
Upphāsuliko kisiko, ko nu tvamasi mārisa’’.
::

::hangnum
228\.
::

::gatha1
‘‘Ahaṃ bhadante petomhi, duggato yamalokiko;
::

::gathalast
Pāpakammaṃ karitvāna, petalokaṃ ito gato’’.
::

::hangnum
229\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, petalokaṃ ito gato’’.
::

::hangnum
230\.
::

::gatha1
‘‘Nagaraṃ atthi paṇṇānaṃ {note:dasannānaṃ (sī. syā. pī.)}, erakacchanti vissutaṃ;
::

::gathalast
Tattha seṭṭhi pure āsiṃ, dhanapāloti maṃ vidū.
::

::hangnum
231\.
::

::gatha1
‘‘Asīti sakaṭavāhānaṃ, hiraññassa ahosi me;
::

::gathalast
Pahūtaṃ me jātarūpaṃ, muttā veḷuriyā bahū.
::

::hangnum
232\.
::

::gatha1
‘‘Tāva mahaddhanassāpi, na me dātuṃ piyaṃ ahu;
::

::gathalast
Pidahitvā {pb:T:0.0184} dvāraṃ bhuñjiṃ {note:bhuñjāmi (sī. syā.)}, mā maṃ yācanakāddasuṃ.
::

::hangnum
233\.
::

::gatha1
‘‘Assaddho maccharī cāsiṃ, kadariyo paribhāsako;
::

::gathalast
Dadantānaṃ karontānaṃ, vārayissaṃ bahu jane {note:bahujjanaṃ (sī. syā.)}.
::

::hangnum
234\.
::

::gatha1
‘‘Vipāko {pb:P:0.0028} natthi dānassa, saṃyamassa kuto phalaṃ;
::

::gatha2
Pokkharaññodapānāni, ārāmāni ca ropite;
::

::gathalast
Papāyo ca vināsesiṃ, dugge saṅkamanāni ca.
::

::hangnum
235\.
::

::gatha1
‘‘Svāhaṃ {pb:V:0.0112} akatakalyāṇo, katapāpo tato cuto;
::

::gathalast
Upapanno pettivisayaṃ, khuppipāsasamappito.
::

::hangnum
236\.
::

::gatha1
‘‘Pañcapaṇṇāsavassāni, yato kālaṅkato ahaṃ;
::

::gathalast
Nābhijānāmi bhuttaṃ vā, pītaṃ vā pana pāniyaṃ.
::

::hangnum
237\.
::

::gatha1
‘‘Yo saṃyamo so vināso,yo vināso so saṃyamo;
::

::gathalast
Petā hi kira jānanti, yo saṃyamo so vināso.
::

::hangnum
238\.
::

::gatha1
‘‘Ahaṃ {pb:M:0.0152} pure saṃyamissaṃ, nādāsiṃ bahuke dhane;
::

::gatha2
Santesu deyyadhammesu, dīpaṃ nākāsimattano;
::

::gathalast
Svāhaṃ pacchānutappāmi, attakammaphalūpago.
::

::hangnum
239\.
::

::gatha1
{note:pe. va. 69} ‘‘Uddhaṃ catūhi māsehi, kālaṃkiriyā bhavissati;
::

::gathalast
Ekantakaṭukaṃ ghoraṃ, nirayaṃ papatissahaṃ.
::

::hangnum
240\.
::

::gatha1
{note:pe. va. 70} ‘‘Catukkaṇṇaṃ catudvāraṃ, vibhattaṃ bhāgaso mitaṃ;
::

::gathalast
Ayopākārapariyantaṃ, ayasā paṭikujjitaṃ.
::

::hangnum
241\.
::

::gatha1
{note:pe. va. 71} ‘‘Tassa {pb:T:0.0185} ayomayā bhūmi, jalitā tejasā yutā;
::

::gathalast
Samantā yojanasataṃ, pharitvā tiṭṭhati sabbadā.
::

::hangnum
242\.
::

::gatha1
{note:pe. va. 72} ‘‘Tatthāhaṃ dīghamaddhānaṃ, dukkhaṃ vedissa vedanaṃ;
::

::gathalast
Phalaṃ pāpassa kammassa, tasmā socāmahaṃ bhusaṃ.
::

::hangnum
243\.
::

::gatha1
‘‘Taṃ vo vadāmi bhaddaṃ vo, yāvantettha samāgatā;
::

::gathalast
Mākattha pāpakaṃ kammaṃ, āvi vā yadi vā raho.
::

::hangnum
244\.
::

::gatha1
‘‘Sace taṃ pāpakaṃ kammaṃ, karissatha karotha vā;
::

::gathalast
Na vo dukkhā pamutyatthi {note:pamuttatthi (sabbattha) udā. 44 passitabbaṃ}, uppaccāpi {note:upeccāpi (syā. ka.)} palāyataṃ.
::

::hangnum
245\.
::

::gatha1
‘‘Matteyyā hotha petteyyā, kule jeṭṭhāpacāyikā;
::

::gathalast
Sāmaññā hotha brahmaññā, evaṃ saggaṃ gamissathā’’ti.
::

::centre
Dhanapālaseṭṭhipetavatthu sattamaṃ.
::

#### 8. Cūḷaseṭṭhipetavatthu

::hangnum
246\.
::

::gatha1
‘‘Naggo {pb:P:0.0029} kiso pabbajitosi bhante, rattiṃ kuhiṃ gacchasi kissa hetu;
::

::gathalast
Ācikkha me taṃ api sakkuṇemu, sabbena vittaṃ paṭipādaye tuva’’nti.
::

::hangnum
247\.
::

::gatha1
‘‘Bārāṇasī {pb:T:0.0186}{pb:M:0.0153}{pb:V:0.0113} nagaraṃ dūraghuṭṭhaṃ, tatthāhaṃ gahapati aḍḍhako ahu dīno;
::

::gathalast
Adātā gedhitamano āmisasmiṃ, dussīlyena yamavisayamhi patto.
::

::hangnum
248\.
::

::gatha1
‘‘So sūcikāya kilamito tehi,
::

::gatha2
Teneva ñātīsu yāmi āmisakiñcikkhahetu;
::

::gatha3
Adānasīlā na ca saddahanti,
::

::gathalast
Dānaphalaṃ hoti paramhi loke.
::

::hangnum
249\.
::

::gatha1
‘‘Dhītā {pb:P:0.0030} ca mayhaṃ lapate abhikkhaṇaṃ, ‘dassāmi dānaṃ pitūnaṃ pitāmahānaṃ’;
::

::gathalast
Tamupakkhaṭaṃ parivisayanti brāhmaṇā {note:brāhmaṇe (sī.)}, ‘yāmi ahaṃ andhakavindaṃ bhottu’’’nti.
::

::hangnum
250\.
::

::gatha1
Tamavoca rājā ‘‘anubhaviyāna tampi,
::

::gatha2
Eyyāsi khippaṃ ahamapi kassaṃ pūjaṃ;
::

::gatha3
Ācikkha me taṃ yadi atthi hetu,
::

::gathalast
Saddhāyitaṃ hetuvaco suṇomā’’ti.
::

::hangnum
251\.
::

::gatha1
‘Tathā’ti vatvā agamāsi tattha, bhuñjiṃsu bhattaṃ na ca dakkhiṇārahā;
::

::gathalast
Paccāgami {pb:T:0.0187} rājagahaṃ punāparaṃ, pāturahosi purato janādhipassa.
::

::hangnum
252\.
::

::gatha1
Disvāna petaṃ punadeva āgataṃ, rājā avoca ‘‘ahamapi kiṃ dadāmi;
::

::gathalast
Ācikkha me taṃ yadi atthi hetu, yena tuvaṃ cirataraṃ pīṇito siyā’’ti.
::

::hangnum
253\.
::

::gatha1
‘‘Buddhañca saṅghaṃ parivisiyāna rāja, annena pānena ca cīvarena;
::

::gathalast
Taṃ dakkhiṇaṃ ādisa me hitāya, evaṃ ahaṃ cirataraṃ pīṇito siyā’’ti.
::

::hangnum
254\.
::

::gatha1
Tato {pb:M:0.0154} ca rājā nipatitvā tāvade {note:tāvadeva (syā.), tadeva (ka.)}, dānaṃ sahatthā atulaṃ daditvā {note:atulañca datvā (syā. ka.)} saṅghe;
::

::gathalast
Ārocesi pakataṃ {note:ārocayī pakatiṃ (sī. syā.)} tathāgatassa, tassa ca petassa dakkhiṇaṃ ādisittha.
::

::hangnum
255\.
::

::gatha1
So pūjito ativiya sobhamāno, pāturahosi purato janādhipassa;
::

::gatha1
‘‘Yakkhohamasmi paramiddhipatto, na mayhamatthi samā sadisā {note:mayhamiddhisamasadisā (sī. syā.)} mānusā.
::

::hangnum
256\.
::

::gatha1
‘‘Passānubhāvaṃ aparimitaṃ mamayidaṃ, tayānudiṭṭhaṃ {pb:T:0.0188} atulaṃ datvā saṅghe;
::

::gathalast
Santappito satataṃ sadā bahūhi, yāmi ahaṃ sukhito manussadevā’’ti.
::

::centre
Cūḷaseṭṭhipetavatthu aṭṭhamaṃ niṭṭhitaṃ.
::

::centre
Bhāṇavāraṃ paṭhamaṃ niṭṭhitaṃ.
::

#### 9. Aṅkurapetavatthu

::hangnum
257\.
::

::gatha1
‘‘Yassa {pb:V:0.0114}{pb:P:0.0032} atthāya gacchāma, kambojaṃ dhanahārakā;
::

::gathalast
Ayaṃ kāmadado yakkho, imaṃ yakkhaṃ nayāmase.
::

::hangnum
258\.
::

::gatha1
‘‘Imaṃ yakkhaṃ gahetvāna, sādhukena pasayha vā;
::

::gathalast
Yānaṃ āropayitvāna, khippaṃ gacchāma dvāraka’’nti.
::

::hangnum
259\.
::

::gatha1
{note:jā. 1.10.151; 1.14.196; 2.18.153; 2.22.10} ‘‘Yassa rukkhassa chāyāya, nisīdeyya sayeyya vā;
::

::gathalast
Na tassa sākhaṃ bhañjeyya, mittadubbho hi pāpako’’ti.
::

::hangnum
260\.
::

::gatha1
‘‘Yassa rukkhassa chāyāya, nisīdeyya sayeyya vā;
::

::gathalast
Khandhampi tassa chindeyya, attho ce tādiso siyā’’ti.
::

::hangnum
261\.
::

::gatha1
‘‘Yassa {pb:M:0.0155} rukkhassa chāyāya, nisīdeyya sayeyya vā;
::

::gathalast
Na tassa pattaṃ bhindeyya {note:hiṃseyya (ka.)}, mittadubbho hi pāpako’’ti.
::

::hangnum
262\.
::

::gatha1
‘‘Yassa rukkhassa chāyāya, nisīdeyya sayeyya vā;
::

::gathalast
Samūlampi taṃ abbuhe {note:ubbahe (?)}, attho ce tādiso siyā’’ti.
::

::hangnum
263\.
::

::gatha1
‘‘Yassekarattimpi ghare vaseyya, yatthannapānaṃ puriso labhetha;
::

::gathalast
Na tassa pāpaṃ manasāpi cintaye, kataññutā {pb:T:0.0189} sappurisehi vaṇṇitā.
::

::hangnum
264\.
::

::gatha1
‘‘Yassekarattimpi ghare vaseyya, annena pānena upaṭṭhito siyā;
::

::gathalast
Na tassa pāpaṃ manasāpi cintaye, adubbhapāṇī dahate mittadubbhiṃ.
::

::hangnum
265\.
::

::gatha1
‘‘Yo pubbe katakalyāṇo, pacchā pāpena hiṃsati;
::

::gathalast
Allapāṇihato {note:adubbhipāṇīhato (ka)} poso, na so bhadrāni passatī’’ti.
::

::hangnum
266\.
::

::gatha1
‘‘Nāhaṃ devena vā manussena vā, issariyena vāhaṃ suppasayho;
::

::gathalast
Yakkhohamasmi paramiddhipatto, dūraṅgamo vaṇṇabalūpapanno’’ti.
::

::hangnum
267\.
::

::gatha1
‘‘Pāṇi te sabbaso vaṇṇo, pañcadhāro madhussavo;
::

::gathalast
Nānārasā paggharanti, maññehaṃ taṃ purindada’’nti.
::

::hangnum
268\.
::

::gatha1
‘‘Nāmhi devo na gandhabbo, nāpi sakko purindado;
::

::gathalast
Petaṃ maṃ aṅkura jānāhi, roruvamhā {note:heruvamhā (sī.)} idhāgata’’nti.
::

::hangnum
269\.
::

::gatha1
‘‘Kiṃsīlo {pb:T:0.0190}{pb:P:0.0033} kiṃsamācāro, roruvasmiṃ pure tuvaṃ;
::

::gathalast
Kena te brahmacariyena, puññaṃ pāṇimhi ijjhatī’’ti.
::

::hangnum
270\.
::

::gatha1
‘‘Tunnavāyo pure āsiṃ, roruvasmiṃ tadā ahaṃ;
::

::gathalast
Sukicchavutti kapaṇo, na me vijjati dātave.
::

::hangnum
271\.
::

::gatha1
‘‘Nivesanañca {pb:M:0.0156}{pb:V:0.0115} {note:āvesanañca (sī.)} me āsi, asayhassa upantike;
::

::gathalast
Saddhassa dānapatino, katapuññassa lajjino.
::

::hangnum
272\.
::

::gatha1
‘‘Tattha yācanakā yanti, nānāgottā vanibbakā;
::

::gathalast
Te ca maṃ tattha pucchanti, asayhassa nivesanaṃ.
::

::hangnum
273\.
::

::gatha1
‘‘Kattha gacchāma bhaddaṃ vo, kattha dānaṃ padīyati;
::

::gathalast
Tesāhaṃ puṭṭho akkhāmi, asayhassa nivesanaṃ.
::

::hangnum
274\.
::

::gatha1
‘‘Paggayha dakkhiṇaṃ bāhuṃ, ettha gacchatha bhaddaṃ vo;
::

::gathalast
Ettha dānaṃ padīyati, asayhassa nivesane.
::

::hangnum
275\.
::

::gatha1
‘‘Tena pāṇi kāmadado, tena pāṇi madhussavo;
::

::gathalast
Tena me brahmacariyena, puññaṃ pāṇimhi ijjhatī’’ti.
::

::hangnum
276\.
::

::gatha1
‘‘Na kira tvaṃ adā dānaṃ, sakapāṇīhi kassaci;
::

::gathalast
Parassa dānaṃ anumodamāno, pāṇiṃ paggayha pāvadi.
::

::hangnum
277\.
::

::gatha1
‘‘Tena pāṇi kāmadado, tena pāṇi madhussavo;
::

::gathalast
Tena te brahmacariyena, puññaṃ pāṇimhi ijjhati.
::

::hangnum
278\.
::

::gatha1
‘‘Yo {pb:T:0.0191} so dānamadā bhante, pasanno sakapāṇibhi;
::

::gathalast
So hitvā mānusaṃ dehaṃ, kiṃ nu so disataṃ gato’’ti.
::

::hangnum
279\.
::

::gatha1
‘‘Nāhaṃ pajānāmi asayhasāhino, aṅgīrasassa gatiṃ āgatiṃ vā;
::

::gathalast
Sutañca me vessavaṇassa santike, sakkassa sahabyataṃ gato asayho’’ti.
::

::hangnum
280\.
::

::gatha1
‘‘Alameva kātuṃ kalyāṇaṃ, dānaṃ dātuṃ yathārahaṃ;
::

::gathalast
Pāṇiṃ kāmadadaṃ disvā, ko puññaṃ na karissati.
::

::hangnum
281\.
::

::gatha1
‘‘So hi nūna ito gantvā, anuppatvāna dvārakaṃ;
::

::gathalast
Dānaṃ paṭṭhapayissāmi, yaṃ mamassa sukhāvahaṃ.
::

::hangnum
282\.
::

::gatha1
‘‘Dassāmannañca pānañca, vatthasenāsanāni ca;
::

::gathalast
Papañca udapānañca, dugge saṅkamanāni cā’’ti.
::

::hangnum
283\.
::

::gatha1
‘‘Kena {pb:M:0.0157} te aṅgulī kuṇā {note:kuṇṭhā (sī. syā.)}, mukhañca kuṇalīkataṃ {note:kuṇḍalīkataṃ (sī. syā. ka.)};
::

::gathalast
Akkhīni ca paggharanti, kiṃ pāpaṃ pakataṃ tayā’’ti.
::

::hangnum
284\.
::

::gatha1
‘‘Aṅgīrasassa {pb:P:0.0034} gahapatino, saddhassa gharamesino;
::

::gathalast
Tassāhaṃ dānavissagge, dāne adhikato ahuṃ.
::

::hangnum
285\.
::

::gatha1
‘‘Tattha yācanake disvā, āgate bhojanatthike;
::

::gathalast
Ekamantaṃ apakkamma, akāsiṃ kuṇaliṃ mukhaṃ.
::

::hangnum
286\.
::

::gatha1
‘‘Tena {pb:V:0.0116} me aṅgulī kuṇā, mukhañca kuṇalīkataṃ;
::

::gathalast
Akkhīni me paggharanti, taṃ pāpaṃ pakataṃ mayā’’ti.
::

::hangnum
287\.
::

::gatha1
‘‘Dhammena {pb:T:0.0192} te kāpurisa, mukhañca kuṇalīkataṃ;
::

::gatha2
Akkhīni ca paggharanti, yaṃ taṃ parassa dānassa;
::

::gathalast
Akāsi kuṇaliṃ mukhaṃ.
::

::hangnum
288\.
::

::gatha1
‘‘Kathaṃ hi dānaṃ dadamāno, kareyya parapattiyaṃ;
::

::gathalast
Annaṃ pānaṃ khādanīyaṃ, vatthasenāsanāni ca.
::

::hangnum
289\.
::

::gatha1
‘‘So hi nūna ito gantvā, anuppatvāna dvārakaṃ;
::

::gathalast
Dānaṃ paṭṭhapayissāmi, yaṃ mamassa sukhāvahaṃ.
::

::hangnum
290\.
::

::gatha1
‘‘Dassāmannañca pānañca, vatthasenāsanāni ca;
::

::gathalast
Papañca udapānañca, dugge saṅkamanāni cā’’ti.
::

::hangnum
291\.
::

::gatha1
Tato hi so nivattitvā, anuppatvāna dvārakaṃ;
::

::gathalast
Dānaṃ paṭṭhapayi aṅkuro, yaṃtumassa {note:yaṃ taṃ assa (syā.), yantamassa (ka.)} sukhāvahaṃ.
::

::hangnum
292\.
::

::gatha1
Adā annañca pānañca, vatthasenāsanāni ca;
::

::gathalast
Papañca udapānañca, vippasannena cetasā.
::

::hangnum
293\.
::

::gatha1
‘‘Ko chāto ko ca tasito, ko vatthaṃ paridahissati;
::

::gathalast
Kassa santāni yoggāni, ito yojentu vāhanaṃ.
::

::hangnum
294\.
::

::gatha1
‘‘Ko chatticchati gandhañca, ko mālaṃ ko upāhanaṃ;
::

::gatha2
Itissu tattha ghosenti, kappakā sūdamāgadhā {note:pāṭavā (ka.)};
::

::gathalast
Sadā sāyañca pāto ca, aṅkurassa nivesane.
::

::hangnum
295\.
::

::gatha1
‘‘‘Sukhaṃ {pb:M:0.0158} supati aṅkuro’, iti jānāti maṃ jano;
::

::gathalast
Dukkhaṃ {pb:T:0.0193} supāmi sindhaka {note:sanduka, sindhuka (ka.)}, yaṃ na passāmi yācake.
::

::hangnum
296\.
::

::gatha1
‘‘‘Sukhaṃ supati aṅkuro’, iti jānāti maṃ jano;
::

::gathalast
Dukkhaṃ sindhaka supāmi, appake su vanibbake’’ti.
::

::hangnum
297\.
::

::gatha1
‘‘Sakko ce te varaṃ dajjā, tāvatiṃsānamissaro;
::

::gathalast
Kissa sabbassa lokassa, varamāno varaṃ vare’’ti.
::

::hangnum
298\.
::

::gatha1
‘‘Sakko ce me varaṃ dajjā, tāvatiṃsānamissaro;
::

::gatha2
Kāluṭṭhitassa me sato, suriyuggamanaṃ pati;
::

::gathalast
Dibbā bhakkhā pātubhaveyyuṃ, sīlavanto ca yācakā.
::

::hangnum
299\.
::

::gatha1
‘‘Dadato {pb:V:0.0117}{pb:P:0.0035} me na khīyetha, datvā nānutapeyyahaṃ;
::

::gathalast
Dadaṃ cittaṃ pasādeyyaṃ, etaṃ sakkaṃ varaṃ vare’’ti.
::

::hangnum
300\.
::

::gatha1
‘‘Na sabbavittāni pare pavecche, dadeyya dānañca dhanañca rakkhe;
::

::gathalast
Tasmā hi dānā dhanameva seyyo, atippadānena kulā na honti.
::

::hangnum
301\.
::

::gatha1
‘‘Adānamatidānañca, nappasaṃsanti paṇḍitā;
::

::gathalast
Tasmā hi dānā dhanameva seyyo, samena vatteyya sa dhīradhammo’’ti.
::

::hangnum
302\.
::

::gatha1
‘‘Aho vata re ahameva dajjaṃ, santo ca maṃ sappurisā bhajeyyuṃ;
::

::gathalast
Meghova {pb:T:0.0194} ninnāni paripūrayanto {note:bhipūrayanto (sī.), hi pūrayanto (syā.)}, santappaye sabbavanibbakānaṃ.
::

::hangnum
303\.
::

::gatha1
‘‘Yassa yācanake disvā, mukhavaṇṇo pasīdati;
::

::gathalast
Datvā attamano hoti, taṃ gharaṃ vasato sukhaṃ.
::

::hangnum
304\.
::

::gatha1
‘‘Yassa yācanake disvā, mukhavaṇṇo pasīdati;
::

::gathalast
Datvā attamano hoti, esā yaññassa {note:puññassa (sī.)} sampadā.
::

::hangnum
305\.
::

::gatha1
{note:a. ni. 6.37} ‘‘Pubbeva {pb:M:0.0159} dānā sumano, dadaṃ cittaṃ pasādaye;
::

::gathalast
Datvā attamano hoti, esā yaññassa {note:puññassa (sī.)} sampadā’’ti.
::

::hangnum
306\.
::

::gatha1
Saṭṭhi vāhasahassāni, aṅkurassa nivesane;
::

::gathalast
Bhojanaṃ dīyate niccaṃ, puññapekkhassa jantuno.
::

::hangnum
307\.
::

::gatha1
Tisahassāni sūdāni hi {note:sūdāni (syā. ka.)}, āmuttamaṇikuṇḍalā;
::

::gathalast
Aṅkuraṃ upajīvanti, dāne yaññassa vāvaṭā {note:byāvaṭā (sī.), pāvaṭā (syā.)}.
::

::hangnum
308\.
::

::gatha1
Saṭṭhi purisasahassāni, āmuttamaṇikuṇḍalā;
::

::gathalast
Aṅkurassa mahādāne, kaṭṭhaṃ phālenti māṇavā.
::

::hangnum
309\.
::

::gatha1
Soḷasitthisahassāni, sabbālaṅkārabhūsitā;
::

::gathalast
Aṅkurassa mahādāne, vidhā piṇḍenti nāriyo.
::

::hangnum
310\.
::

::gatha1
Soḷasitthisahassāni, sabbālaṅkārabhūsitā;
::

::gathalast
Aṅkurassa mahādāne, dabbigāhā upaṭṭhitā.
::

::hangnum
311\.
::

::gatha1
Bahuṃ {pb:T:0.0195} bahūnaṃ pādāsi, ciraṃ pādāsi khattiyo;
::

::gathalast
Sakkaccañca sahatthā ca, cittīkatvā punappunaṃ.
::

::hangnum
312\.
::

::gatha1
Bahū māse ca pakkhe ca, utusaṃvaccharāni ca;
::

::gathalast
Mahādānaṃ pavattesi, aṅkuro dīghamantaraṃ.
::

::hangnum
313\.
::

::gatha1
Evaṃ {pb:V:0.0118}{pb:P:0.0036} datvā yajitvā ca, aṅkuro dīghamantaraṃ;
::

::gathalast
So hitvā mānusaṃ dehaṃ, tāvatiṃsūpago ahu.
::

::hangnum
314\.
::

::gatha1
Kaṭacchubhikkhaṃ datvāna, anuruddhassa indako;
::

::gathalast
So hitvā mānusaṃ dehaṃ, tāvatiṃsūpago ahu.
::

::hangnum
315\.
::

::gatha1
Dasahi ṭhānehi aṅkuraṃ, indako atirocati;
::

::gathalast
Rūpe sadde rase gandhe, phoṭṭhabbe ca manorame.
::

::hangnum
316\.
::

::gatha1
Āyunā yasasā ceva, vaṇṇena ca sukhena ca;
::

::gathalast
Ādhipaccena aṅkuraṃ, indako atirocati.
::

::hangnum
317\.
::

::gatha1
Tāvatiṃse yadā buddho, silāyaṃ paṇḍukambale;
::

::gathalast
Pāricchattakamūlamhi, vihāsi purisuttamo.
::

::hangnum
318\.
::

::gatha1
Dasasu {pb:M:0.0160} lokadhātūsu, sannipatitvāna devatā;
::

::gathalast
Payirupāsanti sambuddhaṃ, vasantaṃ nagamuddhani.
::

::hangnum
319\.
::

::gatha1
Na koci devo vaṇṇena, sambuddhaṃ atirocati;
::

::gathalast
Sabbe deve atikkamma {note:adhigayha (sī.), atiggayha (ka)}, sambuddhova virocati.
::

::hangnum
320\.
::

::gatha1
Yojanāni {pb:T:0.0196} dasa dve ca, aṅkuroyaṃ tadā ahu;
::

::gathalast
Avidūreva buddhassa {note:avidūre sambuddhassa (ka.)}, indako atirocati.
::

::hangnum
321\.
::

::gatha1
Oloketvāna sambuddho, aṅkurañcāpi indakaṃ;
::

::gathalast
Dakkhiṇeyyaṃ sambhāvento {note:pabhāvento (sī.)}, idaṃ vacanamabravi.
::

::hangnum
322\.
::

::gatha1
‘‘Mahādānaṃ tayā dinnaṃ, aṅkura dīghamantaraṃ;
::

::gathalast
Atidūre {note:suvidūre (ka.)} nisinnosi, āgaccha mama santike’’ti.
::

::hangnum
323\.
::

::gatha1
Codito bhāvitattena, aṅkuro idamabravi;
::

::gatha1
‘‘Kiṃ mayhaṃ tena dānena, dakkhiṇeyyena suññataṃ.
::

::hangnum
324\.
::

::gatha1
‘‘Ayaṃ so indako yakkho, dajjā dānaṃ parittakaṃ;
::

::gathalast
Atirocati amhehi, cando tāragaṇe yathā’’ti.
::

::hangnum
325\.
::

::gatha1
‘‘Ujjaṅgale yathā khette, bījaṃ bahumpi ropitaṃ;
::

::gathalast
Na vipulaphalaṃ hoti, napi toseti kassakaṃ.
::

::hangnum
326\.
::

::gatha1
‘‘Tatheva dānaṃ bahukaṃ, dussīlesu patiṭṭhitaṃ;
::

::gathalast
Na vipulaphalaṃ hoti, napi toseti dāyakaṃ.
::

::hangnum
327\.
::

::gatha1
‘‘Yathāpi {pb:V:0.0119} bhaddake khette, bījaṃ appampi ropitaṃ;
::

::gathalast
Sammā dhāraṃ pavecchante, phalaṃ toseti kassakaṃ.
::

::hangnum
328\.
::

::gatha1
‘‘Tatheva sīlavantesu, guṇavantesu tādisu;
::

::gathalast
Appakampi kataṃ kāraṃ, puññaṃ hoti mahapphala’’nti.
::

::hangnum
329\.
::

::gatha1
Viceyya {pb:T:0.0197}{pb:P:0.0037} dānaṃ dātabbaṃ, yattha dinnaṃ mahapphalaṃ;
::

::gathalast
Viceyya dānaṃ datvāna, saggaṃ gacchanti dāyakā.
::

::hangnum
330\.
::

::gatha1
Viceyya {pb:M:0.0161} dānaṃ sugatappasatthaṃ, ye dakkhiṇeyyā idha jīvaloke;
::

::gathalast
Etesu dinnāni mahapphalāni, bījāni vuttāni yathā sukhetteti.
::

::centre
Aṅkurapetavatthu navamaṃ.
::

#### 10. Uttaramātupetivatthu

::hangnum
331\.
::

::gatha1
Divāvihāragataṃ {pb:P:0.0039} bhikkhuṃ, gaṅgātīre nisinnakaṃ;
::

::gathalast
Taṃ petī upasaṅkamma, dubbaṇṇā bhīrudassanā.
::

::hangnum
332\.
::

::gatha1
Kesā cassā atidīghā {note:ahū dīghā (ka.)}, yāvabhūmāvalambare {note:yāva bhūmyā’valambare (?)};
::

::gathalast
Kesehi sā paṭicchannā, samaṇaṃ etadabravi.
::

::hangnum
333\.
::

::gatha1
‘‘Pañcapaṇṇāsavassāni, yato kālaṅkatā ahaṃ;
::

::gatha2
Nābhijānāmi bhuttaṃ vā, pītaṃ vā pana pāniyaṃ;
::

::gathalast
Dehi tvaṃ pāniyaṃ bhante, tasitā pāniyāya me’’ti.
::

::hangnum
334\.
::

::gatha1
‘‘Ayaṃ sītodikā gaṅgā, himavantato {note:himavantāva (ka.)} sandati;
::

::gathalast
Piva etto gahetvāna, kiṃ maṃ yācasi pāniya’’nti.
::

::hangnum
335\.
::

::gatha1
‘‘Sacāhaṃ bhante gaṅgāya, sayaṃ gaṇhāmi pāniyaṃ;
::

::gathalast
Lohitaṃ me parivattati, tasmā yācāmi pāniya’’nti.
::

::hangnum
336\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, gaṅgā te hoti lohita’’nti.
::

::hangnum
337\.
::

::gatha1
‘‘Putto me uttaro nāma {note:putto me bhante uttaro (ka.)}, saddho āsi upāsako;
::

::gathalast
So {pb:T:0.0198} ca mayhaṃ akāmāya, samaṇānaṃ pavecchati.
::

::hangnum
338\.
::

::gatha1
‘‘Cīvaraṃ {pb:V:0.0120} piṇḍapātañca, paccayaṃ sayanāsanaṃ;
::

::gathalast
Tamahaṃ paribhāsāmi, maccherena upaddutā.
::

::hangnum
339\.
::

::gatha1
‘‘Yaṃ tvaṃ mayhaṃ akāmāya, samaṇānaṃ pavecchasi;
::

::gathalast
Cīvaraṃ piṇḍapātañca, paccayaṃ sayanāsanaṃ.
::

::hangnum
340\.
::

::gatha1
‘‘Etaṃ {pb:M:0.0162} te paralokasmiṃ, lohitaṃ hotu uttara;
::

::gathalast
Tassa kammassa vipākena, gaṅgā me hoti lohita’’nti.
::

::centre
Uttaramātupetivatthu dasamaṃ.
::

#### 11. Suttapetavatthu

::hangnum
341\.
::

::gatha1
‘‘Ahaṃ {pb:P:0.0040} pure pabbajitassa bhikkhuno, suttaṃ adāsiṃ upasaṅkamma yācitā;
::

::gathalast
Tassa vipāko vipulaphalūpalabbhati, bahukā ca me uppajjare {note:bahū ca me upapajjare (sī.)} vatthakoṭiyo.
::

::hangnum
342\.
::

::gatha1
‘‘Pupphābhikiṇṇaṃ ramitaṃ {note:rammamidaṃ (ka.)} vimānaṃ, anekacittaṃ naranārisevitaṃ;
::

::gathalast
Sāhaṃ bhuñjāmi ca pārupāmi ca, pahūtavittā na ca tāva khīyati.
::

::hangnum
343\.
::

::gatha1
‘‘Tasseva kammassa vipākamanvayā, sukhañca sātañca idhūpalabbhati;
::

::gathalast
Sāhaṃ gantvā punadeva mānusaṃ, kāhāmi {pb:T:0.0199} puññāni nayayyaputta ma’’nti.
::

::hangnum
344\.
::

::gatha1
‘‘Satta tuvaṃ vassasatā idhāgatā,
::

::gatha2
Jiṇṇā ca vuḍḍhā ca tahiṃ bhavissasi;
::

::gatha3
Sabbeva te kālakatā ca ñātakā,
::

::gathalast
Kiṃ tattha gantvāna ito karissasī’’ti.
::

::hangnum
345\.
::

::gatha1
‘‘Satteva vassāni idhāgatāya me, dibbañca sukhañca samappitāya;
::

::gathalast
Sāhaṃ gantvāna punadeva mānusaṃ, kāhāmi puññāni nayayyaputta ma’’nti.
::

::hangnum
346\.
::

::gatha1
So {pb:P:0.0041} taṃ gahetvāna pasayha bāhāyaṃ, paccānayitvāna theriṃ sudubbalaṃ;
::

::gathalast
‘‘Vajjesi aññampi janaṃ idhāgataṃ, ‘karotha puññāni sukhūpalabbhati’’.
::

::hangnum
347\.
::

::gatha1
‘‘Diṭṭhā {pb:M:0.0163} mayā akatena sādhunā, petā vihaññanti tatheva manussā;
::

::gathalast
Kammañca katvā sukhavedanīyaṃ, devā manussā ca sukhe ṭhitā pajā’’ti.
::

::centre
Suttapetavatthu ekādasamaṃ.
::

#### 12. Kaṇṇamuṇḍapetivatthu

::hangnum
348\.
::

::gatha1
‘‘Soṇṇasopānaphalakā{pb:T:0.0200}{pb:V:0.0121}, soṇṇavālukasanthatā;
::

::gathalast
Tattha sogandhiyā vaggū, sucigandhā manoramā.
::

::hangnum
349\.
::

::gatha1
‘‘Nānārukkhehi sañchannā, nānāgandhasameritā;
::

::gathalast
Nānāpadumasañchannā, puṇḍarīkasamotatā {note:samohatā (ka.)}.
::

::hangnum
350\.
::

::gatha1
‘‘Surabhiṃ sampavāyanti, manuññā māluteritā;
::

::gathalast
Haṃsakoñcābhirudā ca, cakkavakkābhikūjitā.
::

::hangnum
351\.
::

::gatha1
‘‘Nānādijagaṇākiṇṇā{pb:P:0.0042}, nānāsaragaṇāyutā;
::

::gathalast
Nānāphaladharā rukkhā, nānāpupphadharā vanā.
::

::hangnum
352\.
::

::gatha1
‘‘Na manussesu īdisaṃ, nagaraṃ yādisaṃ idaṃ;
::

::gatha2
Pāsādā bahukā tuyhaṃ, sovaṇṇarūpiyāmayā;
::

::gathalast
Daddallamānā ābhenti {note:ābhanti (ka.)}, samantā caturo disā.
::

::hangnum
353\.
::

::gatha1
‘‘Pañca dāsisatā tuyhaṃ, yā temā paricārikā;
::

::gathalast
Tā {note:kā (ka.)} kambukāyūradharā {note:kambukeyūradharā (sī.)}, kañcanāveḷabhūsitā.
::

::hangnum
354\.
::

::gatha1
‘‘Pallaṅkā bahukā tuyhaṃ, sovaṇṇarūpiyāmayā;
::

::gathalast
Kadalimigasañchannā {note:kādalimigasañchannā (sī.)}, sajjā gonakasanthatā.
::

::hangnum
355\.
::

::gatha1
‘‘Yattha tvaṃ vāsūpagatā, sabbakāmasamiddhinī;
::

::gathalast
Sampattāyaḍḍharattāya {note:… rattiyā (ka.)}, tato uṭṭhāya gacchasi.
::

::hangnum
356\.
::

::gatha1
‘‘Uyyānabhūmiṃ {pb:M:0.0164} gantvāna, pokkharaññā samantato;
::

::gathalast
Tassā {pb:T:0.0201} tīre tuvaṃ ṭhāsi, harite saddale subhe.
::

::hangnum
357\.
::

::gatha1
‘‘Tato te kaṇṇamuṇḍo sunakho, aṅgamaṅgāni khādati;
::

::gatha2
Yadā ca khāyitā āsi, aṭṭhisaṅkhalikā katā;
::

::gathalast
Ogāhasi pokkharaṇiṃ, hoti kāyo yathā pure.
::

::hangnum
358\.
::

::gatha1
‘‘Tato tvaṃ aṅgapaccaṅgī {note:aṅgapaccaṅgā (ka.)}, sucāru piyadassanā;
::

::gathalast
Vatthena pārupitvāna, āyāsi mama santikaṃ.
::

::hangnum
359\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, kaṇṇamuṇḍo sunakho tavaaṅgamaṅgāni khādatī’’ti.
::

::hangnum
360\.
::

::gatha1
‘‘Kimilāyaṃ {note:kimbilāyaṃ (sī. syā.)} gahapati, saddho āsi upāsako;
::

::gathalast
Tassāhaṃ bhariyā āsiṃ, dussīlā aticārinī.
::

::hangnum
361\.
::

::gatha1
‘‘So {pb:V:0.0122} maṃ aticaramānāya {note:evamāticaramānāya (syā. pī.)}, sāmiko etadabravi;
::

::gathalast
‘Netaṃ channaṃ {note:netaṃ channaṃ na (sī.), netaṃ channaṃ netaṃ (ka.)} patirūpaṃ, yaṃ tvaṃ aticarāsi maṃ’.
::

::hangnum
362\.
::

::gatha1
‘‘Sāhaṃ ghorañca sapathaṃ, musāvādañca bhāsisaṃ;
::

::gatha2
‘Nāhaṃ taṃ aticarāmi, kāyena uda cetasā.
::

::hangnum
363\.
::

::gatha1
‘‘‘Sacāhaṃ taṃ aticarāmi, kāyena uda cetasā;
::

::gathalast
Kaṇṇamuṇḍo yaṃ sunakho, aṅgamaṅgāni khādatu’.
::

::hangnum
364\.
::

::gatha1
‘‘Tassa kammassa vipākaṃ, musāvādassa cūbhayaṃ;
::

::gatha2
Satteva vassasatāni, anubhūtaṃ yato hi me;
::

::gathalast
Kaṇṇamuṇḍo {pb:T:0.0202} ca sunakho, aṅgamaṅgāni khādati.
::

::hangnum
365\.
::

::gatha1
‘‘Tvañca deva bahukāro, atthāya me idhāgato;
::

::gathalast
Sumuttāhaṃ kaṇṇamuṇḍassa, asokā akutobhayā.
::

::hangnum
366\.
::

::gatha1
‘‘Tāhaṃ {pb:P:0.0043} deva namassāmi, yācāmi pañjalīkatā;
::

::gathalast
Bhuñja amānuse kāme, rama deva mayā sahā’’ti.
::

::hangnum
367\.
::

::gatha1
‘‘Bhuttā {pb:M:0.0165} amānusā kāmā, ramitomhi tayā saha;
::

::gathalast
Tāhaṃ subhage yācāmi, khippaṃ paṭinayāhi ma’’nti.
::

::centre
Kaṇṇamuṇḍapetivatthu dvādasamaṃ.
::

#### 13. Ubbaripetavatthu

::hangnum
368\.
::

::gatha1
Ahu {pb:P:0.0044} rājā brahmadatto, pañcālānaṃ rathesabho;
::

::gathalast
Ahorattānamaccayā, rājā kālamakrubbatha {note:rājā kālaṅkarī tadā (sī.)}.
::

::hangnum
369\.
::

::gatha1
Tassa āḷāhanaṃ gantvā, bhariyā kandati ubbarī {note:uppari (ka.)};
::

::gathalast
Brahmadattaṃ apassantī, brahmadattāti kandati.
::

::hangnum
370\.
::

::gatha1
Isi ca tattha āgacchi, sampannacaraṇo muni;
::

::gathalast
So ca tattha apucchittha, ye tattha susamāgatā.
::

::hangnum
371\.
::

::gatha1
‘‘Kassa idaṃ āḷāhanaṃ, nānāgandhasameritaṃ;
::

::gatha2
Kassāyaṃ kandati bhariyā, ito dūragataṃ patiṃ;
::

::gathalast
Brahmadattaṃ apassantī, ‘brahmadattā’ti kandati’’.
::

::hangnum
372\.
::

::gatha1
Te {pb:V:0.0123} ca tattha viyākaṃsu, ye tattha susamāgatā;
::

::gatha1
‘‘Brahmadattassa bhadante {note:bhaddante (ka.)}, brahmadattassa mārisa.
::

::hangnum
373\.
::

::gatha1
‘‘Tassa {pb:T:0.0203} idaṃ āḷāhanaṃ, nānāgandhasameritaṃ;
::

::gatha2
Tassāyaṃ kandati bhariyā, ito dūragataṃ patiṃ;
::

::gathalast
Brahmadattaṃ apassantī, ‘brahmadattā’ti kandati’’.
::

::hangnum
374\.
::

::gatha1
‘‘Chaḷāsītisahassāni, brahmadattassanāmakā;
::

::gathalast
Imasmiṃ āḷāhane daḍḍhā, tesaṃ kamanusocasī’’ti.
::

::hangnum
375\.
::

::gatha1
‘‘Yo rājā cūḷanīputto, pañcālānaṃ rathesabho;
::

::gathalast
Taṃ bhante anusocāmi, bhattāraṃ sabbakāmada’’nti.
::

::hangnum
376\.
::

::gatha1
‘‘Sabbe vāhesuṃ rājāno, brahmadattassanāmakā;
::

::gathalast
Sabbevacūḷanīputtā, pañcālānaṃ rathesabhā.
::

::hangnum
377\.
::

::gatha1
‘‘Sabbesaṃ {pb:P:0.0045} anupubbena, mahesittamakārayi;
::

::gathalast
Kasmā purimake hitvā, pacchimaṃ anusocasī’’ti.
::

::hangnum
378\.
::

::gatha1
‘‘Ātume {pb:M:0.0166} itthibhūtāya, dīgharattāya mārisa;
::

::gathalast
Yassā me itthibhūtāya, saṃsāre bahubhāsasī’’ti.
::

::hangnum
379\.
::

::gatha1
‘‘Ahu itthī ahu puriso, pasuyonimpi āgamā;
::

::gatha2
Evametaṃ atītānaṃ, pariyanto na dissatī’’ti.
::

::hangnum
380\.
::

::gatha1
‘‘Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
381\.
::

::gatha1
‘‘Abbahī vata me sallaṃ, sokaṃ hadayanissitaṃ;
::

::gathalast
Yo me sokaparetāya, patisokaṃ apānudi.
::

::hangnum
382\.
::

::gatha1
‘‘Sāhaṃ {pb:T:0.0204} abbūḷhasallāsmi, sītibhūtāsmi nibbutā;
::

::gathalast
Na socāmi na rodāmi, tava sutvā mahāmunī’’ti.
::

::hangnum
383\.
::

::gatha1
Tassa taṃ vacanaṃ sutvā, samaṇassa subhāsitaṃ;
::

::gathalast
Pattacīvaramādāya, pabbaji anagāriyaṃ.
::

::hangnum
384\.
::

::gatha1
Sā ca pabbajitā santā, agārasmā anagāriyaṃ;
::

::gathalast
Mettācittaṃ abhāvesi, brahmalokūpapattiyā.
::

::hangnum
385\.
::

::gatha1
Gāmā gāmaṃ vicarantī, nigame rājadhāniyo;
::

::gathalast
Uruvelā nāma so gāmo, yattha kālamakrubbatha.
::

::hangnum
386\.
::

::gatha1
Mettācittaṃ {pb:V:0.0124} ābhāvetvā, brahmalokūpapattiyā;
::

::gathalast
Itthicittaṃ virājetvā, brahmalokūpagā ahūti.
::

::centre
Ubbaripetavatthu terasamaṃ.
::

::centre
Ubbarivaggo dutiyo niṭṭhito.
::

Tassuddānaṃ –

::gatha2
Mocakaṃ {note:paṇḍu (sabbattha)} mātā mattā {note:pitā (sī. ka.), patiyā (syā.)} ca, nandā kuṇḍalīnā ghaṭo;
::

::gathalast
Dve seṭṭhī tunnavāyo ca, uttara {note:vihāra (sabbattha)} suttakaṇṇa {note:sopāna (sabbattha)} ubbarīti.
::

### 3. Cūḷavaggo

#### 1. Abhijjamānapetavatthu

::hangnum
387\.
::

::gatha1
‘‘Abhijjamāne {pb:M:0.0167}{pb:V:0.0125}{pb:P:0.0047} vārimhi, gaṅgāya idha gacchasi;
::

::gatha2
Naggo pubbaddhapetova māladhārī alaṅkato;
::

::gathalast
Kuhiṃ gamissasi peta, kattha vāso bhavissatī’’ti.
::

::hangnum
388\.
::

::gatha1
‘‘Cundaṭṭhilaṃ {pb:T:0.0205} {note:cundaṭṭhikaṃ (sī.)} gamissāmi, peto so iti bhāsati;
::

::gathalast
Antare vāsabhagāmaṃ, bārāṇasiṃ ca {note:bārāṇasiyā ca (sī. syā.)} santike’’.
::

::hangnum
389\.
::

::gatha1
Tañca disvā mahāmatto, koliyo iti vissuto;
::

::gathalast
Sattuṃ bhattañca petassa, pītakañca yugaṃ adā.
::

::hangnum
390\.
::

::gatha1
Nāvāya tiṭṭhamānāya, kappakassa adāpayi;
::

::gathalast
Kappakassa padinnamhi, ṭhāne petassa dissatha {note:petassu’dissatha (sī.), petassu’dicchatha (?)}.
::

::hangnum
391\.
::

::gatha1
Tato suvatthavasano, māladhārī alaṅkato;
::

::gatha2
Ṭhāne ṭhitassa petassa, dakkhiṇā upakappatha;
::

::gathalast
Tasmā dajjetha petānaṃ, anukampāya punappunaṃ.
::

::hangnum
392\.
::

::gatha1
Sātunnavasanā {note:sāhunnavāsino (syā. pī.), sāhundavāsino (ka.)} eke, aññe kesanivāsanā {note:kesanivāsino (syā. ka.)};
::

::gathalast
Petā bhattāya gacchanti, pakkamanti disodisaṃ.
::

::hangnum
393\.
::

::gatha1
Dūre eke {note:dūre petā (ka.)} padhāvitvā, aladdhāva nivattare;
::

::gathalast
Chātā pamucchitā bhantā, bhūmiyaṃ paṭisumbhitā.
::

::hangnum
394\.
::

::gatha1
Te ca {note:keci (sī. syā.)} tattha papatitā {note:papatitvā (sī.), ca patitā (syā.)}, bhūmiyaṃ paṭisumbhitā;
::

::gathalast
Pubbe akatakalyāṇā, aggidaḍḍhāva ātape.
::

::hangnum
395\.
::

::gatha1
‘‘Mayaṃ pubbe pāpadhammā, gharaṇī kulamātaro;
::

::gathalast
Santesu deyyadhammesu, dīpaṃ nākamha attano.
::

::hangnum
396\.
::

::gatha1
‘‘Pahūtaṃ {pb:T:0.0206}{pb:P:0.0048} annapānampi, apissu avakirīyati;
::

::gathalast
Sammaggate pabbajite, na ca kiñci adamhase.
::

::hangnum
397\.
::

::gatha1
‘‘Akammakāmā {pb:M:0.0168} alasā, sādukāmā mahagghasā;
::

::gathalast
Ālopapiṇḍadātāro, paṭiggahe paribhāsimhase {note:paribhāsitā (syā. ka.)}.
::

::hangnum
398\.
::

::gatha1
‘‘Te {pb:V:0.0126} gharā tā ca dāsiyo, tānevābharaṇāni no;
::

::gathalast
Te aññe paricārenti, mayaṃ dukkhassa bhāgino.
::

::hangnum
399\.
::

::gatha1
‘‘Veṇī vā avaññā honti, rathakārī ca dubbhikā;
::

::gathalast
Caṇḍālī kapaṇā honti, kappakā {note:nhāpikā (sī.)} ca punappunaṃ.
::

::hangnum
400\.
::

::gatha1
‘‘Yāni yāni nihīnāni, kulāni kapaṇāni ca;
::

::gathalast
Tesu tesveva jāyanti, esā maccharino gati.
::

::hangnum
401\.
::

::gatha1
‘‘Pubbe ca katakalyāṇā, dāyakā vītamaccharā;
::

::gathalast
Saggaṃ te paripūrenti, obhāsenti ca nandanaṃ.
::

::hangnum
402\.
::

::gatha1
‘‘Vejayante ca pāsāde, ramitvā kāmakāmino;
::

::gathalast
Uccākulesu jāyanti, sabhogesu tato cutā.
::

::hangnum
403\.
::

::gatha1
‘‘Kūṭāgāre ca pāsāde, pallaṅke gonakatthate;
::

::gathalast
Bījitaṅgā {note:vījitaṅgā (sī. syā.)} morahatthehi, kule jātā yasassino.
::

::hangnum
404\.
::

::gatha1
‘‘Aṅkato aṅkaṃ gacchanti, māladhārī alaṅkatā;
::

::gathalast
Dhātiyo upatiṭṭhanti, sāyaṃ pātaṃ sukhesino.
::

::hangnum
405\.
::

::gatha1
‘‘Nayidaṃ {pb:T:0.0207} akatapuññānaṃ, katapuññānamevidaṃ;
::

::gathalast
Asokaṃ nandanaṃ rammaṃ, tidasānaṃ mahāvanaṃ.
::

::hangnum
406\.
::

::gatha1
‘‘Sukhaṃ akatapuññānaṃ, idha natthi parattha ca;
::

::gathalast
Sukhañca katapuññānaṃ, idha ceva parattha ca.
::

::hangnum
407\.
::

::gatha1
‘‘Tesaṃ sahabyakāmānaṃ, kattabbaṃ kusalaṃ bahuṃ;
::

::gathalast
Katapuññā hi modanti, sagge bhogasamaṅgino’’ti.
::

::centre
Abhijjamānapetavatthu paṭhamaṃ.
::

#### 2. Sāṇavāsītherapetavatthu

::hangnum
408\.
::

::gatha1
Kuṇḍināgariyo {pb:P:0.0049} thero, sāṇavāsi {note:sānuvāsi (sī.), sānavāsi (syā.)} nivāsiko;
::

::gathalast
Poṭṭhapādoti nāmena, samaṇo bhāvitindriyo.
::

::hangnum
409\.
::

::gatha1
Tassa {pb:M:0.0169} mātā pitā bhātā, duggatā yamalokikā;
::

::gathalast
Pāpakammaṃ {pb:T:0.0208} karitvāna, petalokaṃ ito gatā.
::

::hangnum
410\.
::

::gatha1
Te {pb:V:0.0127} duggatā sūcikaṭṭā, kilantā naggino kisā;
::

::gathalast
Uttasantā {note:ottappantā (syā. ka.)} mahattāsā {note:mahātāsā (sī.)}, na dassenti kurūrino {note:kuruddino (ka.)}.
::

::hangnum
411\.
::

::gatha1
Tassa bhātā vitaritvā, naggo ekapathekako;
::

::gathalast
Catukuṇḍiko bhavitvāna, therassa dassayītumaṃ.
::

::hangnum
412\.
::

::gatha1
Thero cāmanasikatvā, tuṇhībhūto atikkami;
::

::gathalast
So ca viññāpayī theraṃ, ‘bhātā petagato ahaṃ’.
::

::hangnum
413\.
::

::gatha1
‘‘Mātā {pb:P:0.0050} pitā ca te bhante, duggatā yamalokikā;
::

::gathalast
Pāpakammaṃ karitvāna, petalokaṃ ito gatā.
::

::hangnum
414\.
::

::gatha1
‘‘Te duggatā sūcikaṭṭā, kilantā naggino kisā;
::

::gathalast
Uttasantā mahattāsā, na dassenti kurūrino.
::

::hangnum
415\.
::

::gatha1
‘‘Anukampassu kāruṇiko, datvā anvādisāhi no;
::

::gathalast
Tava dinnena dānena, yāpessanti kurūrino’’ti.
::

::hangnum
416\.
::

::gatha1
Thero caritvā piṇḍāya, bhikkhū aññe ca dvādasa;
::

::gathalast
Ekajjhaṃ sannipatiṃsu, bhattavissaggakāraṇā.
::

::hangnum
417\.
::

::gatha1
Thero sabbeva te āha, ‘‘yathāladdhaṃ dadātha me;
::

::gathalast
Saṅghabhattaṃ karissāmi, anukampāya ñātinaṃ’’.
::

::hangnum
418\.
::

::gatha1
Niyyādayiṃsu therassa, thero saṅghaṃ nimantayi;
::

::gatha2
Datvā anvādisi thero, mātu pitu ca bhātuno;
::

::gatha1
‘‘Idaṃ me ñātīnaṃ hotu, sukhitā hontu ñātayo’’.
::

::hangnum
419\.
::

::gatha1
Samanantarānuddiṭṭhe, bhojanaṃ udapajjatha;
::

::gathalast
Suciṃ paṇītaṃ sampannaṃ, anekarasabyañjanaṃ.
::

::hangnum
420\.
::

::gatha1
Tato uddassayī {note:uddisayī (sī. ka.), uddissati (syā. ka.)} bhātā, vaṇṇavā balavā sukhī;
::

::gatha1
‘‘Pahūtaṃ bhojanaṃ bhante, passa naggāmhase mayaṃ;
::

::gathalast
Tathā bhante parakkama, yathā vatthaṃ labhāmase’’ti.
::

::hangnum
421\.
::

::gatha1
Thero {pb:M:0.0170} saṅkārakūṭamhā, uccinitvāna nantake;
::

::gathalast
Pilotikaṃ {pb:T:0.0209} paṭaṃ katvā, saṅghe cātuddise adā.
::

::hangnum
422\.
::

::gatha1
Datvā anvādisī thero, mātu pitu ca bhātuno;
::

::gatha1
‘‘Idaṃ me ñātīnaṃ hotu, sukhitā hontu ñātayo’’.
::

::hangnum
423\.
::

::gatha1
Samanantarānuddiṭṭhe, vatthāni udapajjisuṃ;
::

::gathalast
Tato suvatthavasano, therassa dassayītumaṃ.
::

::hangnum
424\.
::

::gatha1
‘‘Yāvatā {pb:V:0.0128} nandarājassa, vijitasmiṃ paṭicchadā;
::

::gathalast
Tato bahutarā bhante, vatthānacchādanāni no.
::

::hangnum
425\.
::

::gatha1
‘‘Koseyyakambalīyāni, khoma kappāsikāni ca;
::

::gathalast
Vipulā ca mahagghā ca, tepākāsevalambare.
::

::hangnum
426\.
::

::gatha1
‘‘Te mayaṃ paridahāma, yaṃ yaṃ hi manaso piyaṃ;
::

::gathalast
Tathā bhante parakkama, yathā gehaṃ labhāmase’’ti.
::

::hangnum
427\.
::

::gatha1
Thero paṇṇakuṭiṃ katvā, saṅghe cātuddise adā;
::

::gatha2
Datvā anvādisī thero, mātu pitu ca bhātuno;
::

::gatha1
‘‘Idaṃ me ñātīnaṃ hotu, sukhitā hontu ñātayo’’.
::

::hangnum
428\.
::

::gatha1
Samanantarānuddiṭṭhe{pb:P:0.0051}, gharāni udapajjisuṃ;
::

::gathalast
Kūṭāgāranivesanā, vibhattā bhāgaso mitā.
::

::hangnum
429\.
::

::gatha1
‘‘Na manussesu īdisā, yādisā no gharā idha;
::

::gathalast
Api dibbesu yādisā, tādisā no gharā idha.
::

::hangnum
430\.
::

::gatha1
‘‘Daddallamānā {pb:T:0.0210} ābhenti {note:ābhanti (ka.)}, samantā caturo disā;
::

::gatha2
‘Tathā bhante parakkama, yathā pānīyaṃ labhāmase’’ti.
::

::hangnum
431\.
::

::gatha1
Thero karaṇaṃ {note:karakaṃ (sī. syā. pī.)} pūretvā, saṅghe cātuddise adā;
::

::gatha2
Datvā anvādisī thero, mātu pitu ca bhātuno;
::

::gatha1
‘‘Idaṃ me ñātīnaṃ hotu, sukhitā hontu ñātayo’.
::

::hangnum
432\.
::

::gatha1
Samanantarānuddiṭṭhe, pānīyaṃ udapajjatha;
::

::gathalast
Gambhīrā caturassā ca, pokkharañño sunimmitā.
::

::hangnum
433\.
::

::gatha1
Sītodikā {pb:M:0.0171} suppatitthā, sītā appaṭigandhiyā;
::

::gathalast
Padumuppalasañchannā, vārikiñjakkhapūritā.
::

::hangnum
434\.
::

::gatha1
Tattha nhatvā pivitvā ca, therassa paṭidassayuṃ;
::

::gatha1
‘‘Pahūtaṃ pānīyaṃ bhante, pādā dukkhā phalanti no’’.
::

::hangnum
435\.
::

::gatha1
‘‘Āhiṇḍamānā khañjāma, sakkhare kusakaṇṭake;
::

::gathalast
‘Tathā bhante parakkama, yathā yānaṃ labhāmase’’’ti.
::

::hangnum
436\.
::

::gatha1
Thero sipāṭikaṃ laddhā, saṅghe cātuddise adā;
::

::gatha2
Datvā anvādisī thero, mātu pitu ca bhātuno;
::

::gatha1
‘‘Idaṃ me ñātīnaṃ hotu, sukhitā hontu ñātayo’’.
::

::hangnum
437\.
::

::gatha1
Samanantarānuddiṭṭhe{pb:V:0.0129}, petā rathena māgamuṃ;
::

::gatha1
‘‘Anukampitamha bhadante, bhattenacchādanena ca.
::

::hangnum
438\.
::

::gatha1
‘‘Gharena pānīyadānena, yānadānena cūbhayaṃ;
::

::gathalast
Muniṃ kāruṇikaṃ loke, bhante vanditumāgatā’’ti.
::

::centre
Sāṇavāsītherapetavatthu dutiyaṃ.
::

#### 3. Rathakārapetivatthu

::hangnum
439\.
::

::gatha1
‘‘Veḷuriyathambhaṃ {pb:T:0.0211}{pb:P:0.0053} ruciraṃ pabhassaraṃ, vimānamāruyha anekacittaṃ;
::

::gathalast
Tatthacchasi devi mahānubhāve, pathaddhani {note:samantato (ka.)} pannaraseva cando.
::

::hangnum
440\.
::

::gatha1
‘‘Vaṇṇo ca te kanakassa sannibho, uttattarūpo bhusa dassaneyyo;
::

::gathalast
Pallaṅkaseṭṭhe atule nisinnā, ekā tuvaṃ natthi ca tuyha sāmiko.
::

::hangnum
441\.
::

::gatha1
‘‘Imā ca te pokkharaṇī samantā, pahūtamalyā {note:pahūtamālā (sī. syā.)} bahupuṇḍarīkā;
::

::gathalast
Suvaṇṇacuṇṇehi samantamotthatā, na tattha paṅko paṇako ca vijjati.
::

::hangnum
442\.
::

::gatha1
‘‘Haṃsā {pb:M:0.0172} cime dassanīyā manoramā, udakasmimanupariyanti sabbadā;
::

::gathalast
Samayya vaggūpanadanti sabbe, bindussarā dundubhīnaṃva ghoso.
::

::hangnum
443\.
::

::gatha1
‘‘Daddallamānā yasasā yasassinī, nāvāya ca tvaṃ avalamba tiṭṭhasi;
::

::gathalast
Āḷārapamhe {pb:T:0.0212} hasite piyaṃvade, sabbaṅgakalyāṇi bhusaṃ virocasi.
::

::hangnum
444\.
::

::gatha1
‘‘Idaṃ {pb:P:0.0054} vimānaṃ virajaṃ same ṭhitaṃ, uyyānavantaṃ {note:uyyānavanaṃ (ka.)} ratinandivaḍḍhanaṃ;
::

::gathalast
Icchāmahaṃ nāri anomadassane, tayā saha nandane idha moditu’’nti.
::

::hangnum
445\.
::

::gatha1
‘‘Karohi kammaṃ idha vedanīyaṃ, cittañca te idha nihitaṃ bhavatu {note:natañca hotu (ka.), nitañca hotu (syā.)};
::

::gathalast
Katvāna kammaṃ idha vedanīyaṃ, evaṃ mamaṃ lacchasi kāmakāmini’’nti.
::

::hangnum
446\.
::

::gatha1
‘‘Sādhū’’ti so tassā paṭissuṇitvā, akāsi kammaṃ tahiṃ vedanīyaṃ;
::

::gathalast
Katvāna kammaṃ tahiṃ vedanīyaṃ, upapajji so māṇavo tassā sahabyatanti.
::

::centre
Rathakārapetivatthu tatiyaṃ.
::

::centre
Bhāṇavāraṃ dutiyaṃ niṭṭhitaṃ.
::

#### 4. Bhusapetavatthu

::hangnum
447\.
::

::gatha1
‘‘Bhusāni {pb:V:0.0130}{pb:P:0.0055} eko sāliṃ punāparo, ayañca nārī sakamaṃsalohitaṃ;
::

::gathalast
Tuvañca {pb:T:0.0213} gūthaṃ asuciṃ akantaṃ {note:akantikaṃ (sī. pī.)}, paribhuñjasi kissa ayaṃ vipāko’’ti.
::

::hangnum
448\.
::

::gatha1
‘‘Ayaṃ {pb:M:0.0173} pure mātaraṃ hiṃsati, ayaṃ pana kūṭavāṇijo;
::

::gathalast
Ayaṃ maṃsāni khāditvā, musāvādena vañceti.
::

::hangnum
449\.
::

::gatha1
‘‘Ahaṃ manussesu manussabhūtā, agārinī sabbakulassa issarā;
::

::gathalast
Santesu pariguhāmi, mā ca kiñci ito adaṃ.
::

::hangnum
450\.
::

::gatha1
‘‘Musāvādena chādemi, ‘natthi etaṃ mama gehe;
::

::gathalast
Sace santaṃ niguhāmi, gūtho me hotu bhojanaṃ’.
::

::hangnum
451\.
::

::gatha1
‘‘Tassa kammassa vipākena, musāvādassa cūbhayaṃ;
::

::gathalast
Sugandhaṃ sālino bhattaṃ, gūthaṃ me parivattati.
::

::hangnum
452\.
::

::gatha1
‘‘Avañjhāni ca kammāni, na hi kammaṃ vinassati;
::

::gathalast
Duggandhaṃ kiminaṃ {note:kimijaṃ (sī.)} mīḷaṃ, bhuñjāmi ca pivāmi cā’’ti.
::

::centre
Bhusapetavatthu catutthaṃ.
::

#### 5. Kumārapetavatthu

::hangnum
453\.
::

::gatha1
Accherarūpaṃ sugatassa ñāṇaṃ, satthā yathā puggalaṃ byākāsi;
::

::gathalast
Ussannapuññāpi bhavanti heke, parittapuññāpi bhavanti heke.
::

::hangnum
454\.
::

::gatha1
Ayaṃ {pb:P:0.0056} kumāro sīvathikāya chaḍḍito, aṅguṭṭhasnehena {pb:T:0.0214} yāpeti rattiṃ;
::

::gathalast
Na yakkhabhūtā na sarīsapā {note:siriṃsapā (sī. syā. pī.)} vā, viheṭhayeyyuṃ katapuññaṃ kumāraṃ.
::

::hangnum
455\.
::

::gatha1
Sunakhāpimassa palihiṃsu pāde, dhaṅkā siṅgālā {note:sigālā (sī. syā. pī.)} parivattayanti;
::

::gathalast
Gabbhāsayaṃ pakkhigaṇā haranti, kākā pana akkhimalaṃ haranti.
::

::hangnum
456\.
::

::gatha1
Nayimassa {pb:M:0.0174} {note:na imassa (syā.), nimassa (ka.)} rakkhaṃ vidahiṃsu keci, na osadhaṃ sāsapadhūpanaṃ vā;
::

::gathalast
Nakkhattayogampi na aggahesuṃ {note:na uggahesuṃ (ka.)}, na sabbadhaññānipi ākiriṃsu.
::

::hangnum
457\.
::

::gatha1
Etādisaṃ uttamakicchapattaṃ, rattābhataṃ sīvathikāya chaḍḍitaṃ;
::

::gathalast
Nonītapiṇḍaṃva pavedhamānaṃ, sasaṃsayaṃ jīvitasāvasesaṃ.
::

::hangnum
458\.
::

::gatha1
Tamaddasā {pb:V:0.0131} devamanussapūjito, disvā ca taṃ byākari bhūripañño;
::

::gatha1
‘‘Ayaṃ kumāro nagarassimassa, aggakuliko bhavissati bhogato ca’’ {note:bhogavā ca (syā. ka.)}.
::

::hangnum
459\.
::

::gatha1
‘‘Kissa {pb:T:0.0215} {note:kiṃ’sa (?)} vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Etādisaṃ byasanaṃ pāpuṇitvā, taṃ tādisaṃ paccanubhossatiddhi’’nti.
::

::hangnum
460\.
::

::gatha1
Buddhapamukhassa bhikkhusaṅghassa, pūjaṃ akāsi janatā uḷāraṃ;
::

::gathalast
Tatrassa cittassahu aññathattaṃ, vācaṃ abhāsi pharusaṃ asabbhaṃ.
::

::hangnum
461\.
::

::gatha1
So taṃ vitakkaṃ pavinodayitvā, pītiṃ pasādaṃ paṭiladdhā pacchā;
::

::gathalast
Tathāgataṃ jetavane vasantaṃ, yāguyā upaṭṭhāsi sattarattaṃ.
::

::hangnum
462\.
::

::gatha1
Tassa {note:taṃ’sa (?)} vataṃ taṃ pana brahmacariyaṃ, tassa suciṇṇassa ayaṃ vipāko;
::

::gathalast
Etādisaṃ byasanaṃ pāpuṇitvā, taṃ tādisaṃ paccanubhossatiddhiṃ.
::

::hangnum
463\.
::

::gatha1
Ṭhatvāna {pb:M:0.0175} so vassasataṃ idheva, sabbehi kāmehi samaṅgibhūto;
::

::gathalast
Kāyassa bhedā abhisamparāyaṃ, sahabyataṃ gacchati vāsavassāti.
::

::centre
Kumārapetavatthu pañcamaṃ.
::

#### 6. Seriṇīpetavatthu

::hangnum
464\.
::

::gatha1
‘‘Naggā {pb:T:0.0216}{pb:P:0.0057} dubbaṇṇarūpāsi, kisā dhamanisanthatā;
::

::gathalast
Upphāsulike kisike, kā nu tvaṃ idha tiṭṭhasī’’ti.
::

::hangnum
465\.
::

::gatha1
‘‘Ahaṃ bhadante petīmhi, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
466\.
::

::gatha1
‘‘Kiṃ nu kāyena vācāya, manasā kukkaṭaṃ kataṃ;
::

::gathalast
Kissa kammavipākena, petalokaṃ ito gatā’’ti.
::

::hangnum
467\.
::

::gatha1
‘‘Anāvaṭesu titthesu, viciniṃ aḍḍhamāsakaṃ;
::

::gathalast
Santesu deyyadhammesu, dīpaṃ nākāsimattano.
::

::hangnum
468\.
::

::gatha1
‘‘Nadiṃ upemi tasitā, rittakā parivattati;
::

::gathalast
Chāyaṃ upemi uṇhesu, ātapo parivattati.
::

::hangnum
469\.
::

::gatha1
‘‘Aggivaṇṇo ca me vāto, ḍahanto upavāyati;
::

::gathalast
Etañca bhante arahāmi, aññañca pāpakaṃ tato.
::

::hangnum
470\.
::

::gatha1
‘‘Gantvāna {pb:V:0.0132}{pb:P:0.0058} hatthiniṃ puraṃ, vajjesi mayha mātaraṃ;
::

::gatha2
‘Dhītā ca te mayā diṭṭhā, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’.
::

::hangnum
471\.
::

::gatha1
‘‘Atthi me ettha nikkhittaṃ, anakkhātañca taṃ mayā;
::

::gathalast
Cattārisatasahassāni, pallaṅkassa ca heṭṭhato.
::

::hangnum
472\.
::

::gatha1
‘‘Tato me dānaṃ dadatu, tassā ca hotu jīvikā;
::

::gatha2
Dānaṃ datvā ca me mātā, dakkhiṇaṃ anudicchatu {note:anudissatu (sī. pī.), anvādissatu (syā.)};
::

::gathalast
Tadāhaṃ {pb:T:0.0217} sukhitā hessaṃ, sabbakāmasamiddhinī’’ti.
::

::hangnum
473\.
::

::gatha1
‘‘Sādhū’’ti {pb:M:0.0176} so paṭissutvā, gantvāna hatthiniṃ puraṃ;
::

Avoca tassā mātaraṃ –

::gathalast
‘Dhītā ca te mayā diṭṭhā, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’.
::

::hangnum
474\.
::

::gatha1
‘‘Sā maṃ tattha samādapesi, ( ) {note:(gantvāna hatthiniṃ puraṃ) (syā. ka.)} vajjesi mayha mātaraṃ;
::

::gatha2
‘Dhītā ca te mayā diṭṭhā, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’.
::

::hangnum
475\.
::

::gatha1
‘‘Atthi ca me ettha nikkhittaṃ, anakkhātañca taṃ mayā;
::

::gathalast
Cattārisatasahassāni, pallaṅkassa ca heṭṭhato.
::

::hangnum
476\.
::

::gatha1
‘‘Tato me dānaṃ dadatu, tassā ca hotu jīvikā;
::

::gatha2
Dānaṃ datvā ca me mātā, dakkhiṇaṃ anudicchatu ( ) {note:(tato tuvaṃ dānaṃ dehi, tassā dakkhiṇamādisī) (ka.)};
::

::gatha2
‘Tadā sā sukhitā hessaṃ, sabbakāmasamiddhinī’’’ti.
::

::hangnum
477\.
::

::gatha1
Tato hi sā dānamadā, tassā dakkhiṇamādisī;
::

::gathalast
Petī ca sukhitā āsi, tassā cāsi sujīvikāti.
::

::centre
Seriṇīpetavatthu chaṭṭhaṃ.
::

#### 7. Migaluddakapetavatthu

::hangnum
478\.
::

::gatha1
‘‘Naranāripurakkhato {pb:P:0.0059} yuvā, rajanīyehi kāmaguṇehi {note:kāmehi (ka.)} sobhasi;
::

::gathalast
Divasaṃ anubhosi kāraṇaṃ, kimakāsi purimāya jātiyā’’ti.
::

::hangnum
479\.
::

::gatha1
‘‘Ahaṃ {pb:V:0.0133} rājagahe ramme, ramaṇīye giribbaje;
::

::gathalast
Migaluddo {pb:T:0.0218} pure āsiṃ, lohitapāṇi dāruṇo.
::

::hangnum
480\.
::

::gatha1
‘‘Avirodhakaresu pāṇisu, puthusattesu paduṭṭhamānaso;
::

::gathalast
Vicariṃ atidāruṇo sadā {note:tadā (sī.)}, parahiṃsāya rato asaññato.
::

::hangnum
481\.
::

::gatha1
‘‘Tassa {pb:M:0.0177} me sahāyo suhadayo {note:suhado (sī.)}, saddho āsi upāsako;
::

::gathalast
Sopi {note:so hi (syā.)} maṃ anukampanto, nivāresi punappunaṃ.
::

::hangnum
482\.
::

::gatha1
‘‘‘Mākāsi pāpakaṃ kammaṃ, mā tāta duggatiṃ agā;
::

::gathalast
Sace icchasi pecca sukhaṃ, virama pāṇavadhā asaṃyamā’.
::

::hangnum
483\.
::

::gatha1
‘‘Tassāhaṃ vacanaṃ sutvā, sukhakāmassa hitānukampino;
::

::gathalast
Nākāsiṃ sakalānusāsaniṃ, cirapāpābhirato abuddhimā.
::

::hangnum
484\.
::

::gatha1
‘‘So maṃ puna bhūrisumedhaso, anukampāya saṃyame nivesayi;
::

::gatha2
‘Sace divā hanasi pāṇino, atha te rattiṃ bhavatu saṃyamo’.
::

::hangnum
485\.
::

::gatha1
‘‘Svāhaṃ {pb:P:0.0060} divā hanitvā pāṇino, virato rattimahosi saññato;
::

::gathalast
Rattāhaṃ paricāremi, divā khajjāmi duggato.
::

::hangnum
486\.
::

::gatha1
‘‘Tassa kammassa kusalassa, anubhomi rattiṃ amānusiṃ;
::

::gathalast
Divā paṭihatāva {note:paṭihatā ca (ka.)} kukkurā, upadhāvanti samantā khādituṃ.
::

::hangnum
487\.
::

::gatha1
‘‘Ye ca te satatānuyogino, dhuvaṃ payuttā sugatassa sāsane;
::

::gathalast
Maññāmi te amatameva kevalaṃ, adhigacchanti padaṃ asaṅkhata’’nti.
::

::centre
Migaluddakapetavatthu sattamaṃ.
::

#### 8. Dutiyamigaluddakapetavatthu

::hangnum
488\.
::

::gatha1
‘‘Kūṭāgāre {pb:T:0.0219} ca pāsāde, pallaṅke gonakatthate;
::

::gathalast
Pañcaṅgikena turiyena, ramasi suppavādite.
::

::hangnum
489\.
::

::gatha1
‘‘Tato {pb:M:0.0178} ratyā vivasāne {note:vyavasāne (sī.)}, sūriyuggamanaṃ pati;
::

::gathalast
Apaviddho susānasmiṃ, bahudukkhaṃ nigacchasi.
::

::hangnum
490\.
::

::gatha1
‘‘Kiṃ {pb:P:0.0061} nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, idaṃ dukkhaṃ nigacchasi’’.
::

::hangnum
491\.
::

::gatha1
‘‘Ahaṃ {pb:V:0.0134} rājagahe ramme, ramaṇīye giribbaje;
::

::gathalast
Migaluddo pure āsiṃ, luddo cāsimasaññato.
::

::hangnum
492\.
::

::gatha1
‘‘Tassa me sahāyo suhadayo, saddho āsi upāsako;
::

::gatha2
Tassa kulupako bhikkhu, āsi gotamasāvako;
::

::gathalast
Sopi maṃ anukampanto, nivāresi punappunaṃ.
::

::hangnum
493\.
::

::gatha1
‘‘‘Mākāsi pāpakaṃ kammaṃ, mā tāta duggatiṃ agā;
::

::gathalast
Sace icchasi pecca sukhaṃ, virama pāṇavadhā asaṃyamā’.
::

::hangnum
494\.
::

::gatha1
‘‘Tassāhaṃ vacanaṃ sutvā, sukhakāmassa hitānukampino;
::

::gathalast
Nākāsiṃ sakalānusāsaniṃ, cirapāpābhirato abuddhimā.
::

::hangnum
495\.
::

::gatha1
‘‘So maṃ puna bhūrisumedhaso, anukampāya saṃyame nivesayi;
::

::gatha2
‘Sace divā hanasi pāṇino, atha te rattiṃ bhavatu saṃyamo’.
::

::hangnum
496\.
::

::gatha1
‘‘Svāhaṃ divā hanitvā pāṇino, virato rattimahosi saññato;
::

::gathalast
Rattāhaṃ paricāremi, divā khajjāmi duggato.
::

::hangnum
497\.
::

::gatha1
‘‘Tassa {pb:T:0.0220} kammassa kusalassa, anubhomi rattiṃ amānusiṃ;
::

::gathalast
Divā paṭihatāva kukkurā, upadhāvanti samantā khādituṃ.
::

::hangnum
498\.
::

::gatha1
‘‘Ye ca te satatānuyogino, dhuvaṃ payuttā {note:dhuvayuttā (sī.)} sugatassa sāsane;
::

::gathalast
Maññāmi te amatameva kevalaṃ, adhigacchanti padaṃ asaṅkhata’’nti.
::

::centre
Dutiyamigaluddakapetavatthu aṭṭhamaṃ.
::

#### 9. Kūṭavinicchayikapetavatthu

::hangnum
499\.
::

::gatha1
‘‘Mālī {pb:M:0.0179}{pb:P:0.0062} kiriṭī kāyūrī {note:keyūrī (sī.)}, gattā te candanussadā;
::

::gathalast
Pasannamukhavaṇṇosi, sūriyavaṇṇova sobhasi.
::

::hangnum
500\.
::

::gatha1
‘‘Amānusā pārisajjā, ye teme paricārakā;
::

::gatha2
Dasa kaññāsahassāni, yā temā paricārikā;
::

::gathalast
Tā {note:kā (ka.)} kambukāyūradharā, kañcanāveḷabhūsitā.
::

::hangnum
501\.
::

::gatha1
‘‘Mahānubhāvosi tuvaṃ, lomahaṃsanarūpavā;
::

::gathalast
Piṭṭhimaṃsāni attano, sāmaṃ ukkacca {note:ukkaḍḍha (sī.)} khādasi.
::

::hangnum
502\.
::

::gatha1
‘‘Kiṃ {pb:V:0.0135} nu kāyena vācāya, manasā dukkuṭaṃ kataṃ;
::

::gatha2
Kissa kammavipākena, piṭṭhimaṃsāni attano;
::

::gathalast
Sāmaṃ ukkacca khādasī’’ti.
::

::hangnum
503\.
::

::gatha1
‘‘Attanohaṃ anatthāya, jīvaloke acārisaṃ;
::

::gathalast
Pesuññamusāvādena, nikativañcanāya ca.
::

::hangnum
504\.
::

::gatha1
‘‘Tatthāhaṃ parisaṃ gantvā, saccakāle upaṭṭhite;
::

::gathalast
Atthaṃ {pb:T:0.0221} dhammaṃ nirākatvā {note:niraṃkatvā (ka.) ni + ā + kara + tvā = nirākatvā}, adhammamanuvattisaṃ.
::

::hangnum
505\.
::

::gatha1
‘‘Evaṃ so khādatattānaṃ, yo hoti piṭṭhimaṃsiko;
::

::gathalast
Yathāhaṃ ajja khādāmi, piṭṭhimaṃsāni attano.
::

::hangnum
506\.
::

::gatha1
‘‘Tayidaṃ tayā nārada sāmaṃ diṭṭhaṃ, anukampakā ye kusalā vadeyyuṃ;
::

::gathalast
Mā pesuṇaṃ mā ca musā abhāṇi, mā khosi piṭṭhimaṃsiko tuva’’nti.
::

::centre
Kūṭavinicchayikapetavatthu navamaṃ.
::

#### 10. Dhātuvivaṇṇapetavatthu

::hangnum
507\.
::

::gatha1
‘‘Antalikkhasmiṃ {pb:P:0.0063} tiṭṭhanto, duggandho pūti vāyasi;
::

::gathalast
Mukhañca te kimayo pūtigandhaṃ, khādanti kiṃ kammamakāsi pubbe.
::

::hangnum
508\.
::

::gatha1
‘‘Tato {pb:M:0.0180} satthaṃ gahetvāna, okkantanti punappunaṃ;
::

::gathalast
Khārena paripphositvā, okkantanti punappunaṃ.
::

::hangnum
509\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, idaṃ dukkhaṃ nigacchasī’’ti.
::

::hangnum
510\.
::

::gatha1
‘‘Ahaṃ rājagahe ramme, ramaṇīye giribbaje;
::

::gathalast
Issaro dhanadhaññassa, supahūtassa mārisa.
::

::hangnum
511\.
::

::gatha1
‘‘Tassāyaṃ me bhariyā ca, dhītā ca suṇisā ca me;
::

::gatha2
Tā mālaṃ uppalañcāpi, paccagghañca vilepanaṃ;
::

::gathalast
Thūpaṃ harantiyo vāresiṃ, taṃ pāpaṃ pakataṃ mayā.
::

::hangnum
512\.
::

::gatha1
‘‘Chaḷāsītisahassāni{pb:T:0.0222}, mayaṃ paccattavedanā;
::

::gathalast
Thūpapūjaṃ vivaṇṇetvā, paccāma niraye bhusaṃ.
::

::hangnum
513\.
::

::gatha1
‘‘Ye {pb:V:0.0136} ca kho thūpapūjāya, vattante arahato mahe;
::

::gathalast
Ādīnavaṃ pakāsenti, vivecayetha {note:vivecayatha (sī.)} ne tato.
::

::hangnum
514\.
::

::gatha1
‘‘Imā ca passa āyantiyo, māladhārī alaṅkatā;
::

::gathalast
Mālāvipākaṃnubhontiyo {note:anubhavanti (sī. pī.)}, samiddhā ca tā {note:samiddhā tā (sī. syā.)} yasassiniyo.
::

::hangnum
515\.
::

::gatha1
‘‘Tañca disvāna accheraṃ, abbhutaṃ lomahaṃsanaṃ;
::

::gathalast
Namo karonti sappaññā, vandanti taṃ mahāmuniṃ.
::

::hangnum
516\.
::

::gatha1
‘‘Sohaṃ {pb:P:0.0064} nūna ito gantvā, yoniṃ laddhāna mānusiṃ;
::

::gathalast
Thūpapūjaṃ karissāmi, appamatto punappuna’’nti.
::

::centre
Dhātuvivaṇṇapetavatthu dasamaṃ.
::

::centre
Cūḷavaggo tatiyo niṭṭhito.
::

Tassuddānaṃ –

::gatha1
Abhijjamāno kuṇḍiyo {note:koṇḍañño (sabbattha)}, rathakārī bhusena ca;
::

::gatha2
Kumāro gaṇikā ceva, dve luddā piṭṭhipūjanā;
::

::gathalast
Vaggo tena pavuccatīti.
::

### 4. Mahāvaggo

#### 1. Ambasakkarapetavatthu

::hangnum
517\.
::

::gatha1
Vesālī {pb:T:0.0223}{pb:M:0.0181}{pb:V:0.0137}{pb:P:0.0065} nāma nagaratthi vajjīnaṃ, tattha ahu licchavi ambasakkaro {note:ambasakkharo (sī. syā.), appasakkaro (ka.)};
::

::gathalast
Disvāna petaṃ nagarassa bāhiraṃ, tattheva pucchittha taṃ kāraṇatthiko.
::

::hangnum
518\.
::

::gatha1
‘‘Seyyā nisajjā nayimassa atthi, abhikkamo natthi paṭikkamo ca;
::

::gathalast
Asitapītakhāyitavatthabhogā, paricārikā {note:paricāraṇā (sī. pī.)} sāpi imassa natthi.
::

::hangnum
519\.
::

::gatha1
‘‘Ye ñātakā diṭṭhasutā suhajjā, anukampakā yassa ahesuṃ pubbe;
::

::gathalast
Daṭṭhumpi te dāni na taṃ labhanti, virājitatto {note:virādhitatto (sī. pī.)} hi janena tena.
::

::hangnum
520\.
::

::gatha1
‘‘Na oggatattassa bhavanti mittā, jahanti mittā vikalaṃ viditvā;
::

::gathalast
Atthañca disvā parivārayanti, bahū mittā uggatattassa honti.
::

::hangnum
521\.
::

::gatha1
‘‘Nihīnatto sabbabhogehi kiccho, sammakkhito {pb:T:0.0224} samparibhinnagatto;
::

::gathalast
Ussāvabindūva palimpamāno, ajja suve jīvitassūparodho.
::

::hangnum
522\.
::

::gatha1
‘‘Etādisaṃ uttamakicchappattaṃ, uttāsitaṃ pucimandassa sūle;
::

::gathalast
‘Atha tvaṃ kena vaṇṇena vadesi yakkha, jīva bho jīvitameva seyyo’’’ti.
::

::hangnum
523\.
::

::gatha1
‘‘Sālohito {pb:M:0.0182}{pb:P:0.0066} esa ahosi mayhaṃ, ahaṃ sarāmi purimāya jātiyā;
::

::gathalast
Disvā ca me kāruññamahosi rāja, mā pāpadhammo nirayaṃ patāyaṃ {note:pati + ayaṃ = patāyaṃ}.
::

::hangnum
524\.
::

::gatha1
‘‘Ito cuto licchavi esa poso, sattussadaṃ nirayaṃ ghorarūpaṃ;
::

::gathalast
Upapajjati dukkaṭakammakārī, mahābhitāpaṃ kaṭukaṃ bhayānakaṃ.
::

::hangnum
525\.
::

::gatha1
‘‘Anekabhāgena guṇena seyyo, ayameva sūlo nirayena tena;
::

::gathalast
Ekantadukkhaṃ kaṭukaṃ bhayānakaṃ, ekantatibbaṃ nirayaṃ patāyaṃ {note:pate + ayaṃ = patāyaṃ}.
::

::hangnum
526\.
::

::gatha1
‘‘Idañca {pb:T:0.0225} sutvā vacanaṃ mameso, dukkhūpanīto vijaheyya pāṇaṃ;
::

::gathalast
Tasmā ahaṃ santike na bhaṇāmi, mā me kato jīvitassūparodho’’.
::

::hangnum
527\.
::

::gatha1
‘‘Aññāto eso {note:ajjhito esa (ka.)} purisassa attho, aññampi icchāmase pucchituṃ tuvaṃ;
::

::gathalast
Okāsakammaṃ sace no karosi, pucchāma taṃ no na ca kujjhitabba’’nti.
::

::hangnum
528\.
::

::gatha1
‘‘Addhā paṭiññā me tadā ahu {note:paṭiññātametaṃ tadāhu (ka.), paṭiññā na mete tadā ahu (?)}, nācikkhanā appasannassa hoti;
::

::gathalast
Akāmā saddheyyavacoti katvā, pucchassu maṃ kāmaṃ yathā visayha’’nti {note:visayaṃ (ka.)}.
::

::hangnum
529\.
::

::gatha1
‘‘Yaṃ {pb:V:0.0138} kiñcahaṃ cakkhunā passissāmi {note:passāmi (ka.)}, sabbampi tāhaṃ abhisaddaheyyaṃ;
::

::gathalast
Disvāva taṃ nopi ce saddaheyyaṃ, kareyyāsi {note:karohi (katthaci)} me yakkha niyassakamma’’nti.
::

::hangnum
530\.
::

::gatha1
‘‘Saccappaṭiññā {pb:M:0.0183} tava mesā hotu, sutvāna dhammaṃ labha suppasādaṃ;
::

::gatha2
Aññatthiko {pb:T:0.0226} no ca paduṭṭhacitto, yaṃ te sutaṃ asutañcāpi dhammaṃ;
::

::gathalast
Sabbampi akkhissaṃ {note:sabbaṃ ācikkhissaṃ (sī.)} yathā pajānanti.
::

::hangnum
531\.
::

::gatha1
‘‘Setena assena alaṅkatena, upayāsi sūlāvutakassa santike;
::

::gathalast
Yānaṃ idaṃ abbhutaṃ dassaneyyaṃ, kissetaṃ kammassa ayaṃ vipāko’’ti.
::

::hangnum
532\.
::

::gatha1
‘‘Vesāliyā {pb:P:0.0067} nagarassa {note:tassa nagarassa (sī. syā. pī.)} majjhe, cikkhallamagge narakaṃ ahosi;
::

::gathalast
Gosīsamekāhaṃ pasannacitto, setaṃ {note:setuṃ (syā. ka.)} gahetvā narakasmiṃ nikkhipiṃ.
::

::hangnum
533\.
::

::gatha1
‘‘Etasmiṃ pādāni patiṭṭhapetvā, mayañca aññe ca atikkamimhā;
::

::gathalast
Yānaṃ idaṃ abbhutaṃ dassaneyyaṃ, tasseva kammassa ayaṃ vipāko’’ti.
::

::hangnum
534\.
::

::gatha1
‘‘Vaṇṇo ca te sabbadisā pabhāsati, gandho ca te sabbadisā pavāyati;
::

::gathalast
Yakkhiddhipattosi mahānubhāvo, naggo cāsi kissa ayaṃ vipāko’’ti.
::

::hangnum
535\.
::

::gatha1
‘‘Akkodhano {pb:T:0.0227} niccapasannacitto, saṇhāhi vācāhi janaṃ upemi;
::

::gathalast
Tasseva kammassa ayaṃ vipāko, dibbo me vaṇṇo satataṃ pabhāsati.
::

::hangnum
536\.
::

::gatha1
‘‘Yasañca kittiñca dhamme ṭhitānaṃ, disvāna mantemi {note:disvā samantemi (ka.)} pasannacitto;
::

::gathalast
Tasseva kammassa ayaṃ vipāko, dibbo me gandho satataṃ pavāyati.
::

::hangnum
537\.
::

::gatha1
‘‘Sahāyānaṃ {pb:M:0.0184} titthasmiṃ nhāyantānaṃ, thale gahetvā nidahissa dussaṃ;
::

::gathalast
Khiḍḍatthiko no ca paduṭṭhacitto, tenamhi naggo kasirā ca vuttī’’ti.
::

::hangnum
538\.
::

::gatha1
‘‘Yo kīḷamāno pakaroti pāpaṃ, tassedisaṃ kammavipākamāhu;
::

::gathalast
Akīḷamāno pana yo karoti, kiṃ tassa kammassa vipākamāhū’’ti.
::

::hangnum
539\.
::

::gatha1
‘‘Ye duṭṭhasaṅkappamanā manussā, kāyena vācāya ca saṅkiliṭṭhā;
::

::gathalast
Kāyassa bhedā abhisamparāyaṃ, asaṃsayaṃ te nirayaṃ upenti.
::

::hangnum
540\.
::

::gatha1
‘‘Apare {pb:T:0.0228} pana sugatimāsamānā, dāne ratā saṅgahitattabhāvā;
::

::gathalast
Kāyassa bhedā abhisamparāyaṃ, asaṃsayaṃ te sugatiṃ upentī’’ti.
::

::hangnum
541\.
::

::gatha1
‘‘Taṃ kinti jāneyyamahaṃ avecca, kalyāṇapāpassa ayaṃ vipāko;
::

::gathalast
Kiṃ vāhaṃ disvā abhisaddaheyyaṃ, ko vāpi maṃ saddahāpeyya eta’’nti.
::

::hangnum
542\.
::

::gatha1
‘‘Disvā {pb:P:0.0068} ca sutvā abhisaddahassu, kalyāṇapāpassa ayaṃ vipāko;
::

::gathalast
Kalyāṇapāpe ubhaye asante, siyā nu sattā sugatā duggatā vā.
::

::hangnum
543\.
::

::gatha1
‘‘No {pb:V:0.0139} cettha kammāni kareyyuṃ maccā, kalyāṇapāpāni manussaloke;
::

::gathalast
Nāhesuṃ sattā sugatā duggatā vā, hīnā paṇītā ca manussaloke.
::

::hangnum
544\.
::

::gatha1
‘‘Yasmā {pb:M:0.0185} ca kammāni karonti maccā, kalyāṇapāpāni manussaloke;
::

::gathalast
Tasmā hi sattā sugatā duggatā vā, hīnā {pb:T:0.0229} paṇītā ca manussaloke.
::

::hangnum
545\.
::

::gatha1
‘‘Dvayajja kammānaṃ vipākamāhu, sukhassa dukkhassa ca vedanīyaṃ;
::

::gathalast
Tā devatāyo paricārayanti, paccanti bālā dvayataṃ apassino.
::

::hangnum
546\.
::

::gatha1
‘‘Na matthi kammāni sayaṃkatāni, datvāpi me natthi yo {note:so (sabbattha)} ādiseyya;
::

::gathalast
Acchādanaṃ sayanamathannapānaṃ, tenamhi naggo kasirā ca vuttī’’ti.
::

::hangnum
547\.
::

::gatha1
‘‘Siyā nu kho kāraṇaṃ kiñci yakkha, acchādanaṃ yena tuvaṃ labhetha;
::

::gathalast
Ācikkha me tvaṃ yadatthi hetu, saddhāyikaṃ {note:saddhāyitaṃ (sī. pī.)} hetuvaco suṇomā’’ti.
::

::hangnum
548\.
::

::gatha1
‘‘Kappitako {note:kappinako (sī.)} nāma idhatthi bhikkhu, jhāyī susīlo arahā vimutto;
::

::gathalast
Guttindriyo saṃvutapātimokkho, sītibhūto uttamadiṭṭhipatto.
::

::hangnum
549\.
::

::gatha1
‘‘Sakhilo vadaññū suvaco sumukho, svāgamo suppaṭimuttako ca;
::

::gathalast
Puññassa khettaṃ araṇavihārī, devamanussānañca {pb:T:0.0230} dakkhiṇeyyo.
::

::hangnum
550\.
::

::gatha1
‘‘Santo vidhūmo anīgho nirāso, mutto visallo amamo avaṅko;
::

::gathalast
Nirūpadhī sabbapapañcakhīṇo, tisso vijjā anuppatto jutimā.
::

::hangnum
551\.
::

::gatha1
‘‘Appaññāto {pb:M:0.0186} disvāpi na ca sujāno, munīti naṃ vajjisu voharanti;
::

::gathalast
Jānanti taṃ yakkhabhūtā anejaṃ, kalyāṇadhammaṃ vicarantaṃ loke.
::

::hangnum
552\.
::

::gatha1
‘‘Tassa {pb:P:0.0069} tuvaṃ ekayugaṃ duve vā, mamuddisitvāna sace dadetha;
::

::gathalast
Paṭiggahītāni ca tāni assu, mamañca passetha sannaddhadussa’’nti.
::

::hangnum
553\.
::

::gatha1
‘‘Kasmiṃ padese samaṇaṃ vasantaṃ, gantvāna passemu mayaṃ idāni;
::

::gathalast
Yo majja {note:sa majja (sī.)} kaṅkhaṃ vicikicchitañca, diṭṭhīvisūkāni vinodayeyyā’’ti.
::

::hangnum
554\.
::

::gatha1
‘‘Eso nisinno kapinaccanāyaṃ, parivārito devatāhi bahūhi;
::

::gathalast
Dhammiṃ {pb:T:0.0231} kathaṃ bhāsati saccanāmo, sakasmimācerake appamatto’’ti.
::

::hangnum
555\.
::

::gatha1
‘‘Tathāhaṃ {note:yathāhaṃ (ka.)} kassāmi gantvā idāni, acchādayissaṃ samaṇaṃ yugena;
::

::gathalast
Paṭiggahitāni ca tāni assu, tuvañca passemu sannaddhadussa’’nti.
::

::hangnum
556\.
::

::gatha1
‘‘Mā akkhaṇe pabbajitaṃ upāgami, sādhu vo licchavi nesa dhammo;
::

::gathalast
Tato ca kāle upasaṅkamitvā, tattheva passāhi raho nisinna’’nti.
::

::hangnum
557\.
::

::gatha1
Tathāti vatvā agamāsi tattha, parivārito dāsagaṇena licchavi;
::

::gathalast
So taṃ nagaraṃ upasaṅkamitvā, vāsūpagacchittha sake nivesane.
::

::hangnum
558\.
::

::gatha1
Tato {pb:M:0.0187}{pb:V:0.0140} ca kāle gihikiccāni katvā, nhatvā pivitvā ca khaṇaṃ labhitvā;
::

::gathalast
Viceyya peḷāto ca yugāni aṭṭha, gāhāpayī dāsagaṇena licchavi.
::

::hangnum
559\.
::

::gatha1
So taṃ padesaṃ upasaṅkamitvā, taṃ addasa samaṇaṃ santacittaṃ;
::

::gathalast
Paṭikkantaṃ {pb:T:0.0232} gocarato nivattaṃ, sītibhūtaṃ rukkhamūle nisinnaṃ.
::

::hangnum
560\.
::

::gatha1
Tamenamavoca upasaṅkamitvā, appābādhaṃ phāsuvihārañca pucchi;
::

::gatha1
‘‘Vesāliyaṃ licchavihaṃ bhadante, jānanti maṃ licchavi ambasakkaro.
::

::hangnum
561\.
::

::gatha1
‘‘Imāni me aṭṭha yugā subhāni {note:yugāni bhante (syā. ka.)}, paṭigaṇha bhante padadāmi tuyhaṃ;
::

::gathalast
Teneva atthena idhāgatosmi, yathā ahaṃ attamano bhaveyya’’nti.
::

::hangnum
562\.
::

::gatha1
‘‘Dūratova {pb:P:0.0070} samaṇabrāhmaṇā ca, nivesanaṃ te parivajjayanti;
::

::gathalast
Pattāni bhijjanti ca te {note:bhijjanti tava (syā. ka.)} nivesane, saṅghāṭiyo cāpi vidālayanti {note:vipāṭayanti (sī.), vipātayanti (ka.)}.
::

::hangnum
563\.
::

::gatha1
‘‘Athāpare pādakuṭhārikāhi, avaṃsirā samaṇā pātayanti;
::

::gathalast
Etādisaṃ pabbajitā vihesaṃ, tayā kataṃ samaṇā pāpuṇanti.
::

::hangnum
564\.
::

::gatha1
‘‘Tiṇena telampi na tvaṃ adāsi, mūḷhassa {pb:T:0.0233} maggampi na pāvadāsi;
::

::gatha2
Andhassa daṇḍaṃ sayamādiyāsi, etādiso kadariyo asaṃvuto tuvaṃ;
::

::gatha3
Atha tvaṃ kena vaṇṇena kimeva disvā,
::

::gathalast
Amhehi saha saṃvibhāgaṃ karosī’’ti.
::

::hangnum
565\.
::

::gatha1
‘‘Paccemi {pb:M:0.0188} bhante yaṃ tvaṃ vadesi, vihesayiṃ samaṇe brāhmaṇe ca;
::

::gathalast
Khiḍḍatthiko no ca paduṭṭhacitto, etampi me dukkaṭameva bhante.
::

::hangnum
566\.
::

::gatha1
‘‘Khiḍḍāya yakkho pasavitvā pāpaṃ, vedeti dukkhaṃ asamattabhogī;
::

::gathalast
Daharo yuvā nagganiyassa bhāgī, kiṃ su tato dukkhatarassa hoti.
::

::hangnum
567\.
::

::gatha1
‘‘Taṃ disvā saṃvegamalatthaṃ bhante, tappaccayā vāpi {note:tappaccayā tāhaṃ (sī.), tappaccayā cāhaṃ (pī.)} dadāmi dānaṃ;
::

::gathalast
Paṭigaṇha bhante vatthayugāni aṭṭha, yakkhassimā gacchantu dakkhiṇāyo’’ti.
::

::hangnum
568\.
::

::gatha1
‘‘Addhā hi dānaṃ bahudhā pasatthaṃ, dadato ca te akkhayadhammamatthu;
::

::gathalast
Paṭigaṇhāmi {pb:T:0.0234} te vatthayugāni aṭṭha, yakkhassimā gacchantu dakkhiṇāyo’’ti.
::

::hangnum
569\.
::

::gatha1
Tato hi so ācamayitvā licchavi, therassa datvāna yugāni aṭṭha;
::

::gathalast
‘Paṭiggahitāni ca tāni assu, yakkhañca passetha sannaddhadussaṃ’.
::

::hangnum
570\.
::

::gatha1
Tamaddasā candanasāralittaṃ, ājaññamārūḷhamuḷāravaṇṇaṃ;
::

::gathalast
Alaṅkataṃ sādhunivatthadussaṃ, parivāritaṃ yakkhamahiddhipattaṃ.
::

::hangnum
571\.
::

::gatha1
So {pb:P:0.0071} taṃ disvā attamanā udaggo, pahaṭṭhacitto ca subhaggarūpo;
::

::gathalast
Kammañca disvāna mahāvipākaṃ, sandiṭṭhikaṃ cakkhunā sacchikatvā.
::

::hangnum
572\.
::

::gatha1
Tamenamavoca {pb:M:0.0189}{pb:V:0.0141} upasaṅkamitvā, ‘‘dassāmi dānaṃ samaṇabrāhmaṇānaṃ;
::

::gathalast
Na cāpi me kiñci adeyyamatthi, tuvañca me yakkha bahūpakāro’’ti.
::

::hangnum
573\.
::

::gatha1
‘‘Tuvañca me licchavi ekadesaṃ, adāsi dānāni amoghametaṃ;
::

::gathalast
Svāhaṃ {pb:T:0.0235} karissāmi tayāva sakkhiṃ, amānuso mānusakena saddhi’’nti.
::

::hangnum
574\.
::

::gatha1
‘‘Gatī ca bandhū ca parāyaṇañca {note:parāyanañca (syā. ka.)}, mitto mamāsi atha devatā me {note:devatāsi (sī. syā.)};
::

::gathalast
Yācāmi taṃ {note:yācāmahaṃ (sī.)} pañjaliko bhavitvā, icchāmi taṃ yakkha punāpi daṭṭhu’’nti.
::

::hangnum
575\.
::

::gatha1
‘‘Sace tuvaṃ assaddho bhavissasi, kadariyarūpo vippaṭipannacitto;
::

::gathalast
Tvaṃ neva maṃ lacchasi {note:teneva maṃ na lacchasī (sī.), teneva maṃ licchavi (syā.), teneva maṃ lacchasi (ka.)} dassanāya, disvā ca taṃ nopi ca ālapissaṃ.
::

::hangnum
576\.
::

::gatha1
‘‘Sace pana tvaṃ bhavissasi dhammagāravo, dāne rato saṅgahitattabhāvo;
::

::gathalast
Opānabhūto samaṇabrāhmaṇānaṃ, evaṃ mamaṃ lacchasi dassanāya.
::

::hangnum
577\.
::

::gatha1
‘‘Disvā ca taṃ ālapissaṃ bhadante, imañca sūlato lahuṃ pamuñca;
::

::gathalast
Yato nidānaṃ akarimha sakkhiṃ, maññāmi sūlāvutakassa kāraṇā.
::

::hangnum
578\.
::

::gatha1
‘‘Te {pb:M:0.0190} aññamaññaṃ akarimha sakkhiṃ, ayañca {pb:T:0.0236} sūlato {note:sūlāvuto (sī. syā.)} lahuṃ pamutto;
::

::gatha2
Sakkacca dhammāni samācaranto, mucceyya so nirayā ca tamhā;
::

::gathalast
Kammaṃ siyā aññatra vedanīyaṃ.
::

::hangnum
579\.
::

::gatha1
‘‘Kappitakañca upasaṅkamitvā, teneva {note:tena (syā. ka.)} saha saṃvibhajitvā kāle;
::

::gathalast
Sayaṃ mukhenūpanisajja puccha, so te akkhissati etamatthaṃ.
::

::hangnum
580\.
::

::gatha1
‘‘Tameva bhikkhuṃ upasaṅkamitvā, pucchassu aññatthiko no ca paduṭṭhacitto;
::

::gatha2
So te sutaṃ asutañcāpi dhammaṃ,
::

::gathalast
Sabbampi {pb:P:0.0072} akkhissati yathā pajāna’’nti.
::

::hangnum
581\.
::

::gatha1
So tattha rahassaṃ samullapitvā, sakkhiṃ karitvāna amānusena;
::

::gathalast
Pakkāmi so licchavīnaṃ sakāsaṃ, atha bravi parisaṃ sannisinnaṃ.
::

::hangnum
582\.
::

::gatha1
‘‘Suṇantu bhonto mama ekavākyaṃ, varaṃ varissaṃ labhissāmi atthaṃ;
::

::gathalast
Sūlāvuto {pb:T:0.0237} puriso luddakammo, paṇīhitadaṇḍo {note:paṇītanaṇḍo (ka.)} anusattarūpo {note:anupakkarūpo (ka.)}.
::

::hangnum
583\.
::

::gatha1
‘‘Ettāvatā vīsatirattimattā, yato āvuto neva jīvati na mato;
::

::gathalast
Tāhaṃ mocayissāmi dāni, yathāmatiṃ anujānātu saṅgho’’ti.
::

::hangnum
584\.
::

::gatha1
‘‘Etañca aññañca lahuṃ pamuñca, ko taṃ vadetha {note:vadethāti (ka.), vadetha ca (syā.)} tathā karontaṃ;
::

::gathalast
Yathā pajānāsi tathā karohi, yathāmatiṃ anujānāti saṅgho’’ti.
::

::hangnum
585\.
::

::gatha1
So {pb:M:0.0191} taṃ padesaṃ upasaṅkamitvā, sūlāvutaṃ mocayi khippameva;
::

::gathalast
‘Mā bhāyi sammā’ti ca taṃ avoca, tikicchakānañca upaṭṭhapesi.
::

::hangnum
586\.
::

::gatha1
‘‘Kappitakañca {pb:V:0.0142} upasaṅkamitvā, teneva saha {note:tena samaṃ (sī.), tena saha (syā. ka.)} saṃvibhajitvā kāle;
::

::gathalast
Sayaṃ mukhenūpanisajja licchavi, tatheva pucchittha naṃ kāraṇatthiko.
::

::hangnum
587\.
::

::gatha1
‘‘Sūlāvuto puriso luddakammo, paṇītadaṇḍo {pb:T:0.0238} anusattarūpo;
::

::gathalast
Ettāvatā vīsatirattimattā, yato āvuto neva jīvati na mato.
::

::hangnum
588\.
::

::gatha1
‘‘So mocito gantvā mayā idāni, etassa yakkhassa vaco hi bhante;
::

::gathalast
Siyā nu kho kāraṇaṃ kiñcideva, yena so nirayaṃ no vajeyya.
::

::hangnum
589\.
::

::gatha1
‘‘Ācikkha bhante yadi atthi hetu, saddhāyikaṃ hetuvaco suṇoma;
::

::gathalast
Na tesaṃ kammānaṃ vināsamatthi, avedayitvā idha byantibhāvo’’ti.
::

::hangnum
590\.
::

::gatha1
‘‘Sace {pb:P:0.0073} sa dhammāni samācareyya, sakkacca rattindivamappamatto;
::

::gathalast
Mucceyya so nirayā ca tamhā, kammaṃ siyā aññatra vedanīya’’nti.
::

::hangnum
591\.
::

::gatha1
‘‘Aññāto {note:ñātomhi (ka.)} eso purisassa attho, mamampi dāni anukampa bhante;
::

::gathalast
Anusāsa maṃ ovada bhūripañña, yathā ahaṃ no nirayaṃ vajeyya’’nti.
::

::hangnum
592\.
::

::gatha1
‘‘Ajjeva {pb:T:0.0239}{pb:M:0.0192} buddhaṃ saraṇaṃ upehi, dhammañca saṅghañca pasannacitto;
::

::gathalast
Tatheva sikkhāya padāni pañca, akhaṇḍaphullāni samādiyassu.
::

::hangnum
593\.
::

::gatha1
‘‘Pāṇātipātā viramassu khippaṃ, loke adinnaṃ parivajjayassu;
::

::gatha2
Amajjapo mā ca musā abhāṇī, sakena dārena ca hohi tuṭṭho;
::

::gathalast
Imañca ariyaṃ {note:imañca (syā.)} aṭṭhaṅgavarenupetaṃ, samādiyāhi kusalaṃ sukhudrayaṃ.
::

::hangnum
594\.
::

::gatha1
‘‘Cīvaraṃ piṇḍapātañca, paccayaṃ sayanāsanaṃ;
::

::gatha2
Annaṃ pānaṃ khādanīyaṃ, vatthasenāsanāni ca;
::

::gathalast
Dadāhi ujubhūtesu, vippasannena cetasā {note:sadā puññaṃ pavaḍḍhati (syā. ka.)}.
::

::hangnum
595\.
::

::gatha1
‘‘Bhikkhūpi sīlasampanne, vītarāge bahussute;
::

::gathalast
Tappehi annapānena, sadā puññaṃ pavaḍḍhati.
::

::hangnum
596\.
::

::gatha1
‘‘Evañca dhammāni {note:kammāni (sī. syā.)} samācaranto, sakkacca rattindivamappamatto;
::

::gathalast
Muñca tuvaṃ {note:mucceyya so tvaṃ (ka.)} nirayā ca tamhā, kammaṃ {pb:T:0.0240} siyā aññatra vedanīya’’nti.
::

::hangnum
597\.
::

::gatha1
‘‘Ajjeva buddhaṃ saraṇaṃ upemi, dhammañca saṅghañca pasannacitto;
::

::gathalast
Tatheva sikkhāya padāni pañca, akhaṇḍaphullāni samādiyāmi.
::

::hangnum
598\.
::

::gatha1
‘‘Pāṇātipātā viramāmi khippaṃ, loke adinnaṃ parivajjayāmi;
::

::gatha2
Amajjapo no ca musā bhaṇāmi, sakena dārena ca homi tuṭṭho;
::

::gathalast
Imañca ariyaṃ aṭṭhaṅgavarenupetaṃ, samādiyāmi kusalaṃ sukhudrayaṃ.
::

::hangnum
599\.
::

::gatha1
‘‘Cīvaraṃ {pb:M:0.0193}{pb:V:0.0143} piṇḍapātañca, paccayaṃ sayanāsanaṃ;
::

::gathalast
Annaṃ pānaṃ khādanīyaṃ, vatthasenāsanāni ca.
::

::hangnum
600\.
::

::gatha1
‘‘Bhikkhū {pb:P:0.0074} ca sīlasampanne, vītarāge bahussute;
::

::gathalast
Dadāmi na vikampāmi {note:vikappāmi (sī. syā.)}, buddhānaṃ sāsane rato’’ti.
::

::hangnum
601\.
::

::gatha1
Etādisā licchavi ambasakkaro, vesāliyaṃ aññataro upāsako;
::

::gathalast
Saddho mudū kārakaro ca bhikkhu, saṅghañca sakkacca tadā upaṭṭhahi.
::

::hangnum
602\.
::

::gatha1
Sūlāvuto ca arogo hutvā, serī {pb:T:0.0241} sukhī pabbajjaṃ upāgami {note:pabbajjamupagacchi (ka.)};
::

::gathalast
Bhikkhuñca āgamma kappitakuttamaṃ, ubhopi sāmaññaphalāni ajjhaguṃ.
::

::hangnum
603\.
::

::gatha1
Etādisā sappurisāna sevanā, mahapphalā hoti sataṃ vijānataṃ;
::

::gathalast
Sūlāvuto aggaphalaṃ aphassayi {note:phussayi (syā. ka.)}, phalaṃ kaniṭṭhaṃ pana ambasakkaro’’ti.
::

::centre
Ambasakkarapetavatthu paṭhamaṃ.
::

#### 2. Serīsakapetavatthu

::hangnum
604\.
::

::gatha1
{note:vi. va. 1228} Suṇotha yakkhassa vāṇijāna ca, samāgamo yattha tadā ahosi;
::

::gathalast
Yathā kathaṃ itaritarena cāpi, subhāsitaṃ tañca suṇātha sabbe.
::

::hangnum
605\.
::

::gatha1
Yo so ahu rājā pāyāsi nāma {note:nāmo (sī.)}, bhummānaṃ sahabyagato yasassī;
::

::gathalast
So modamānova sake vimāne, amānuso mānuse ajjhabhāsīti.
::

::hangnum
606\.
::

::gatha1
‘‘Vaṅke {pb:M:0.0194} araññe amanussaṭṭhāne, kantāre appodake appabhakkhe;
::

::gathalast
Suduggame vaṇṇupathassa majjhe, vaṅkaṃbhayā naṭṭhamanā manussā.
::

::hangnum
607\.
::

::gatha1
‘‘Nayidha phalā mūlamayā ca santi, upādānaṃ natthi kutodha bhakkho {note:bhikkho (ka.)};
::

::gathalast
Aññatra paṃsūhi ca vālukāhi ca, tatāhi uṇhāhi ca dāruṇāhi ca.
::

::hangnum
608\.
::

::gatha1
‘‘Ujjaṅgalaṃ tattamivaṃ kapālaṃ, anāyasaṃ paralokena tulyaṃ;
::

::gathalast
Luddānamāvāsamidaṃ purāṇaṃ, bhūmippadeso abhisattarūpo.
::

::hangnum
609\.
::

::gatha1
‘‘‘Atha tumhe kena vaṇṇena, kimāsamānā imaṃ padesaṃ hi;
::

::gathalast
Anupaviṭṭhā sahasā samacca, lobhā bhayā atha vā sampamūḷhā’’’ti.
::

::hangnum
610\.
::

::gatha1
‘‘Magadhesu aṅgesu ca satthavāhā, āropayitvā paṇiyaṃ puthuttaṃ;
::

::gathalast
Te yāmase sindhusovīrabhūmiṃ, dhanatthikā uddayaṃ patthayānā.
::

::hangnum
611\.
::

::gatha1
‘‘Divā pipāsaṃ nadhivāsayantā, yoggānukampañca samekkhamānā;
::

::gathalast
Etena vegena āyāma sabbe, rattiṃ maggaṃ paṭipannā vikāle.
::

::hangnum
612\.
::

::gatha1
‘‘Te {pb:V:0.0144} duppayātā aparaddhamaggā, andhākulā vippanaṭṭhā araññe;
::

::gathalast
Suduggame vaṇṇupathassa majjhe, disaṃ na jānāma pamūḷhacittā.
::

::hangnum
613\.
::

::gatha1
‘‘Idañca {pb:M:0.0195} disvāna adiṭṭhapubbaṃ, vimānaseṭṭhañca tavañca yakkha;
::

::gathalast
Tatuttariṃ jīvitamāsamānā, disvā patītā sumanā udaggā’’ti.
::

::hangnum
614\.
::

::gatha1
‘‘Pāraṃ samuddassa imañca vaṇṇuṃ, vettācaraṃ {note:vettaṃ paraṃ (syā.), vettācāraṃ (ka.)} saṅkupathañca maggaṃ;
::

::gathalast
Nadiyo pana pabbatānañca duggā, puthuddisā gacchatha bhogahetu.
::

::hangnum
615\.
::

::gatha1
‘‘Pakkhandiyāna vijitaṃ paresaṃ, verajjake mānuse pekkhamānā;
::

::gathalast
Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā’’ti.
::

::hangnum
616\.
::

::gatha1
‘‘Itopi accherataraṃ kumāra, na no sutaṃ vā atha vāpi diṭṭhaṃ;
::

::gathalast
Atītamānussakameva sabbaṃ, disvā na tappāma anomavaṇṇaṃ.
::

::hangnum
617\.
::

::gatha1
‘‘Vehāyasaṃ pokkharañño savanti, pahūtamalyā {note:pahūtamālyā (syā.)} bahupuṇḍarīkā;
::

::gathalast
Dumā cime niccaphalūpapannā, atīva gandhā surabhiṃ pavāyanti.
::

::hangnum
618\.
::

::gatha1
‘‘Veḷūriyathambhā satamussitāse, silāpavāḷassa ca āyataṃsā;
::

::gathalast
Masāragallā sahalohitaṅgā, thambhā ime jotirasāmayāse.
::

::hangnum
619\.
::

::gatha1
‘‘Sahassathambhaṃ atulānubhāvaṃ, tesūpari sādhumidaṃ vimānaṃ;
::

::gathalast
Ratanantaraṃ kañcanavedimissaṃ, tapanīyapaṭṭehi ca sādhuchannaṃ.
::

::hangnum
620\.
::

::gatha1
‘‘Jambonaduttattamidaṃ {pb:M:0.0196} sumaṭṭho, pāsādasopāṇaphalūpapanno;
::

::gathalast
Daḷho ca vaggu ca susaṅgato ca {note:vaggu sumukho susaṅgato (sī.)}, atīva nijjhānakhamo manuñño.
::

::hangnum
621\.
::

::gatha1
‘‘Ratanantarasmiṃ bahuannapānaṃ, parivārito accharāsaṅgaṇena;
::

::gathalast
Murajaālambaratūriyaghuṭṭho, abhivanditosi thutivandanāya.
::

::hangnum
622\.
::

::gatha1
‘‘So modasi nārigaṇappabodhano, vimānapāsādavare manorame;
::

::gathalast
Acintiyo sabbaguṇūpapanno, rājā yathā vessavaṇo naḷinyā {note:naḷiññaṃ (ka.)}.
::

::hangnum
623\.
::

::gatha1
‘‘Devo nu āsi udavāsi yakkho, udāhu devindo manussabhūto;
::

::gathalast
Pucchanti taṃ vāṇijā satthavāhā, ācikkha ko nāma tuvaṃsi yakkho’’ti.
::

::hangnum
624\.
::

::gatha1
‘‘Serīsako nāma ahamhi yakkho, kantāriyo vaṇṇupathamhi gutto;
::

::gathalast
Imaṃ padesaṃ abhipālayāmi, vacanakaro vessavaṇassa rañño’’ti.
::

::hangnum
625\.
::

::gatha1
‘‘Adhiccaladdhaṃ pariṇāmajaṃ te, sayaṃ kataṃ udāhu devehi dinnaṃ;
::

::gathalast
Pucchanti taṃ vāṇijā satthavāhā, kathaṃ tayā laddhamidaṃ manuñña’’nti.
::

::hangnum
626\.
::

::gatha1
‘‘Nādhiccaladdhaṃ na pariṇāmajaṃ me, na sayaṃ kataṃ na hi devehi dinnaṃ;
::

::gathalast
Sakehi kammehi apāpakehi, puññehi me laddhamidaṃ manuñña’’nti.
::

::hangnum
627\.
::

::gatha1
‘‘Kiṃ {pb:M:0.0197} te vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Pucchanti taṃ vāṇijā satthavāhā, kathaṃ tayā laddhamidaṃ vimāna’’nti.
::

::hangnum
628\.
::

::gatha1
‘‘Mamaṃ {pb:V:0.0145} pāyāsīti ahu samaññā, rajjaṃ yadā kārayiṃ kosalānaṃ;
::

::gathalast
Natthikadiṭṭhi kadariyo pāpadhammo, ucchedavādī ca tadā ahosiṃ.
::

::hangnum
629\.
::

::gatha1
‘‘Samaṇo ca kho āsi kumārakassapo, bahussuto cittakathī uḷāro;
::

::gathalast
So me tadā dhammakathaṃ abhāsi, diṭṭhivisūkāni vinodayī me.
::

::hangnum
630\.
::

::gatha1
‘‘Tāhaṃ tassa dhammakathaṃ suṇitvā, upāsakattaṃ paṭidevayissaṃ;
::

::gatha2
Pāṇātipātā virato ahosiṃ, loke adinnaṃ parivajjayissaṃ;
::

::gathalast
Amajjapo no ca musā abhāṇiṃ, sakena dārena ca ahosi tuṭṭho.
::

::hangnum
631\.
::

::gatha1
‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;
::

::gathalast
Teheva kammehi apāpakehi, puññehi me laddhamidaṃ vimāna’’nti.
::

::hangnum
632\.
::

::gatha1
‘‘Saccaṃ kirāhaṃsu narā sapaññā, anaññathā vacanaṃ paṇḍitānaṃ;
::

::gathalast
Yahiṃ yahiṃ gacchati puññakammo, tahiṃ tahiṃ modati kāmakāmī.
::

::hangnum
633\.
::

::gatha1
‘‘Yahiṃ yahiṃ sokapariddavo ca, vadho ca bandho ca parikkileso;
::

::gathalast
Tahiṃ tahiṃ gacchati pāpakammo, na muccati duggatiyā kadācī’’ti.
::

::hangnum
634\.
::

::gatha1
‘‘Sammūḷharūpova {pb:M:0.0198} jano ahosi, asmiṃ muhutte kalalīkatova;
::

::gathalast
Janassimassa tuyhañca kumāra, appaccayo kena nu kho ahosī’’ti.
::

::hangnum
635\.
::

::gatha1
‘‘Ime ca sirīsavanā {note:ime sirīsūpavanā ca (sī.), imepi sirīsavanā ca (pī. ka.)} tātā, dibbā gandhā surabhī sampavanti;
::

::gathalast
Te sampavāyanti imaṃ vimānaṃ, divā ca ratto ca tamaṃ nihantvā.
::

::hangnum
636\.
::

::gatha1
‘‘Imesañca kho vassasataccayena, sipāṭikā phalati ekamekā;
::

::gathalast
Mānussakaṃ vassasataṃ atītaṃ, yadagge kāyamhi idhūpapanno.
::

::hangnum
637\.
::

::gatha1
‘‘Disvānahaṃ vassasatāni pañca, asmiṃ vimāne ṭhatvāna tātā;
::

::gathalast
Āyukkhayā puññakkhayā cavissaṃ, teneva sokena pamucchitosmī’’ti.
::

::hangnum
638\.
::

::gatha1
‘‘Kathaṃ nu soceyya tathāvidho so, laddhā vimānaṃ atulaṃ cirāya;
::

::gathalast
Ye cāpi kho ittaramupapannā, te nūna soceyyuṃ parittapuññā’’ti.
::

::hangnum
639\.
::

::gatha1
‘‘Anucchaviṃ ovadiyañca me taṃ, yaṃ maṃ tumhe peyyavācaṃ vadetha;
::

::gathalast
Tumhe ca kho tātā mayānuguttā, yenicchakaṃ tena paletha sotthi’’nti.
::

::hangnum
640\.
::

::gatha1
‘‘Gantvā mayaṃ sindhusovīrabhūmiṃ, dhannatthikā uddayaṃ patthayānā;
::

::gathalast
Yathāpayogā paripuṇṇacāgā, kāhāma serīsamahaṃ uḷāra’’nti.
::

::hangnum
641\.
::

::gatha1
‘‘Mā {pb:M:0.0199} ceva serīsamahaṃ akattha, sabbañca vo bhavissati yaṃ vadetha;
::

::gathalast
Pāpāni kammāni vivajjayātha, dhammānuyogañca adhiṭṭhahātha.
::

::hangnum
642\.
::

::gatha1
‘‘Upāsako atthi imamhi saṅghe, bahussuto sīlavatūpapanno;
::

::gathalast
Saddho ca cāgī ca supesalo ca, vicakkhaṇo santusito mutīmā.
::

::hangnum
643\.
::

::gatha1
‘‘Sañjānamāno {pb:V:0.0146} na musā bhaṇeyya, parūpaghātāya ca cetayeyya;
::

::gathalast
Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.
::

::hangnum
644\.
::

::gatha1
‘‘Sagāravo sappaṭisso vinīto, apāpako adhisīle visuddho;
::

::gathalast
So mātaraṃ pitarañcāpi jantu, dhammena poseti ariyavutti.
::

::hangnum
645\.
::

::gatha1
‘‘Maññe so mātāpitūnaṃ kāraṇā, bhogāni pariyesati na attahetu;
::

::gathalast
Mātāpitūnañca yo accayena, nekkhammapoṇo carissati brahmacariyaṃ.
::

::hangnum
646\.
::

::gatha1
‘‘Ujū avaṅko asaṭho amāyo, na lesakappena ca vohareyya;
::

::gathalast
So tādiso sukatakammakārī, dhamme ṭhito kinti labhetha dukkhaṃ.
::

::hangnum
647\.
::

::gatha1
‘‘Taṃ kāraṇā pātukatomhi attanā, tasmā dhammaṃ passatha vāṇijāse;
::

::gatha2
Aññatra teniha bhasmī {note:bhasmi (syā.), bhasma (ka.)} bhavetha, andhākulā vippanaṭṭhā araññe;
::

::gathalast
Taṃ khippamānena lahuṃ parena, sukho have sappurisena saṅgamo’’ti.
::

::hangnum
648\.
::

::gatha1
‘‘Kiṃ {pb:M:0.0200} nāma so kiñca karoti kammaṃ, kiṃ nāmadheyyaṃ kiṃ pana tassa gottaṃ;
::

::gatha2
Mayampi naṃ daṭṭhukāmamha yakkha, yassānukampāya idhāgatosi;
::

::gathalast
Lābhā hi tassa yassa tuvaṃ pihesī’’ti.
::

::hangnum
649\.
::

::gatha1
‘‘Yo kappako sambhavanāmadheyyo, upāsako kocchaphalūpajīvī;
::

::gathalast
Jānātha naṃ tumhākaṃ pesiyo so, mā kho naṃ hīḷittha supesalo so’’ti.
::

::hangnum
650\.
::

::gatha1
‘‘Jānāmase yaṃ tvaṃ pavadesi yakkha, na kho naṃ jānāma sa edisoti;
::

::gathalast
Mayampi naṃ pūjayissāma yakkha, sutvāna tuyhaṃ vacanaṃ uḷāra’’nti.
::

::hangnum
651\.
::

::gatha1
‘‘Ye keci imasmiṃ satthe manussā, daharā mahantā athavāpi majjhimā;
::

::gathalast
Sabbeva te ālambantu vimānaṃ, passantu puññānaṃ phalaṃ kadariyā’’ti.
::

::hangnum
652\.
::

::gatha1
Te tattha sabbeva ‘ahaṃ pure’ti, taṃ kappakaṃ tattha purakkhatvā {note:purakkhipitvā (sī.)};
::

::gathalast
Sabbeva te ālambiṃsu vimānaṃ, masakkasāraṃ viya vāsavassa.
::

::hangnum
653\.
::

::gatha1
Te tattha sabbeva ‘ahaṃ pure’ti, upāsakattaṃ paṭivedayiṃsu;
::

::gatha2
Pāṇātipātā paṭiviratā ahesuṃ, loke adinnaṃ parivajjayiṃsu;
::

::gathalast
Amajjapā no ca musā bhaṇiṃsu, sakena dārena ca ahesuṃ tuṭṭhā.
::

::hangnum
654\.
::

::gatha1
Te {pb:M:0.0201} tattha sabbeva ‘ahaṃ pure’ti, upāsakattaṃ paṭivedayitvā;
::

::gathalast
Pakkāmi sattho anumodamāno, yakkhiddhiyā anumato punappunaṃ.
::

::hangnum
655\.
::

::gatha1
Gantvāna te sindhusovīrabhūmiṃ, dhanatthikā uddayaṃ {note:udaya (pī. ka.)} patthayānā;
::

::gathalast
Yathāpayogā paripuṇṇalābhā, paccāgamuṃ pāṭaliputtamakkhataṃ.
::

::hangnum
656\.
::

::gatha1
Gantvāna te saṅgharaṃ sotthivanto, puttehi dārehi samaṅgibhūtā;
::

::gatha2
Ānandī vittā sumanā patītā, akaṃsu serīsamahaṃ uḷāraṃ;
::

::gathalast
Serīsakaṃ te pariveṇaṃ māpayiṃsu.
::

::hangnum
657\.
::

::gatha1
Etādisā {pb:V:0.0147} sappurisāna sevanā, mahatthikā dhammaguṇāna sevanā;
::

::gathalast
Ekassa atthāya upāsakassa, sabbeva sattā sukhitā {note:sukhino (pī. ka.)} ahesunti.
::

::centre
Serīsakapetavatthu dutiyaṃ.
::

::centre
Bhāṇavāraṃ tatiyaṃ niṭṭhitaṃ.
::

#### 3. Nandakapetavatthu

::hangnum
658\.
::

::gatha1
Rājā {pb:P:0.0079} piṅgalako nāma, suraṭṭhānaṃ adhipati ahu;
::

::gathalast
Moriyānaṃ upaṭṭhānaṃ gantvā, suraṭṭhaṃ punarāgamā.
::

::hangnum
659\.
::

::gatha1
Uṇhe majjhanhike {note:majjhantike (sabbattha)} kāle, rājā paṅkaṃ {note:vaṅkaṃ (ka.)} upāgami;
::

::gathalast
Addasa maggaṃ ramaṇīyaṃ, petānaṃ taṃ vaṇṇupathaṃ {note:vaṇṇanāpathaṃ (sī. syā.)}.
::

::hangnum
660\.
::

::gatha1
Sārathiṃ {pb:M:0.0202} āmantayī rājā –
::

::gatha1
‘‘Ayaṃ maggo ramaṇīyo, khemo sovatthiko sivo;
::

::gathalast
Iminā sārathi yāma, suraṭṭhānaṃ santike ito’’.
::

::hangnum
661\.
::

::gatha1
Tena {pb:T:0.0242} pāyāsi soraṭṭho, senāya caturaṅginiyā;
::

::gathalast
Ubbiggarūpo puriso, soraṭṭhaṃ etadabravi.
::

::hangnum
662\.
::

::gatha1
‘‘Kummaggaṃ paṭipannamhā, bhiṃsanaṃ lomahaṃsanaṃ;
::

::gathalast
Purato dissati maggo, pacchato ca na dissati.
::

::hangnum
663\.
::

::gatha1
‘‘Kummaggaṃ paṭipannamhā, yamapurisāna santike;
::

::gathalast
Amānuso vāyati gandho, ghoso suyyati {note:sūyati (sī. syā.)} dāruṇo’’.
::

::hangnum
664\.
::

::gatha1
Saṃviggo rājā soraṭṭho, sārathiṃ etadabravi;
::

::gatha2
‘‘Kummaggaṃ paṭipannamhā, bhiṃsanaṃ lomahaṃsanaṃ;
::

::gathalast
Purato dissati maggo, pacchato ca na dissati.
::

::hangnum
665\.
::

::gatha1
‘‘Kummaggaṃ paṭipannamhā, yamapurisāna santike;
::

::gathalast
Amānuso vāyati gandho, ghoso suyyati dāruṇo’’.
::

::hangnum
666\.
::

::gatha1
Hatthikkhandhaṃ samāruyha, olokento catuddisaṃ {note:catuddissā (ka.)};
::

::gatha2
Addasa nigrodhaṃ ramaṇīyaṃ {note:rukkhaṃ nigrodhaṃ (syā. ka.)}, pādapaṃ chāyāsampannaṃ;
::

::gathalast
Nīlabbhavaṇṇasadisaṃ, meghavaṇṇasirīnibhaṃ.
::

::hangnum
667\.
::

::gatha1
Sārathiṃ {pb:V:0.0148}{pb:P:0.0080} āmantayī rājā, ‘‘kiṃ eso dissati brahā;
::

::gathalast
Nīlabbhavaṇṇasadiso, meghavaṇṇasirīnibho’’.
::

::hangnum
668\.
::

::gatha1
‘‘Nigrodho so mahārāja, pādapo chāyāsampanno;
::

::gathalast
Nīlabbhavaṇṇasadiso{pb:T:0.0243}, meghavaṇṇasirīnibho’’.
::

::hangnum
669\.
::

::gatha1
Tena pāyāsi soraṭṭho, yena so dissate brahā;
::

::gathalast
Nīlabbhavaṇṇasadiso, meghavaṇṇasirīnibho.
::

::hangnum
670\.
::

::gatha1
Hatthikkhandhato oruyha, rājā rukkhaṃ upāgami;
::

::gatha2
Nisīdi rukkhamūlasmiṃ, sāmacco saparijjano;
::

::gathalast
Pūraṃ pānīyasarakaṃ, pūve vitte ca addasa.
::

::hangnum
671\.
::

::gatha1
Puriso {pb:M:0.0203} ca devavaṇṇī, sabbābharaṇabhūsito;
::

::gathalast
Upasaṅkamitvā rājānaṃ, soraṭṭhaṃ etadabravi.
::

::hangnum
672\.
::

::gatha1
‘‘Svāgataṃ te mahārāja, atho te adurāgataṃ;
::

::gathalast
Pivatu devo pānīyaṃ, pūve khāda arindama’’.
::

::hangnum
673\.
::

::gatha1
Pivitvā rājā pānīyaṃ, sāmacco saparijjano;
::

::gathalast
Pūve khāditvā pitvā ca, soraṭṭho etadabravi.
::

::hangnum
674\.
::

::gatha1
‘‘Devatā nusi gandhabbo, adu sakko purindado;
::

::gathalast
Ajānantā taṃ pucchāma, kathaṃ jānemu taṃ maya’’nti.
::

::hangnum
675\.
::

::gatha1
‘‘Nāmhi devo na gandhabbo, nāpi {note:namhi (ka.)} sakko purindado;
::

::gathalast
Peto ahaṃ mahārāja, suraṭṭhā idha māgato’’ti.
::

::hangnum
676\.
::

::gatha1
‘‘Kiṃsīlo kiṃsamācāro, suraṭṭhasmiṃ pure tuvaṃ;
::

::gathalast
Kena te brahmacariyena, ānubhāvo ayaṃ tavā’’ti.
::

::hangnum
677\.
::

::gatha1
‘‘Taṃ suṇohi mahārāja, arindama raṭṭhavaḍḍhana;
::

::gathalast
Amaccā pārisajjā ca, brāhmaṇo ca purohito.
::

::hangnum
678\.
::

::gatha1
‘‘Suraṭṭhasmiṃ ahaṃ deva, puriso pāpacetaso;
::

::gathalast
Micchādiṭṭhi ca dussīlo, kadariyo paribhāsako.
::

::hangnum
679\.
::

::gatha1
‘‘‘Dadantānaṃ {pb:T:0.0244} karontānaṃ, vārayissaṃ bahujjanaṃ;
::

::gathalast
Aññesaṃ dadamānānaṃ, antarāyakaro ahaṃ.
::

::hangnum
680\.
::

::gatha1
‘‘‘Vipāko natthi dānassa, saṃyamassa kuto phalaṃ;
::

::gathalast
Natthi ācariyo nāma, adantaṃ ko damessati.
::

::hangnum
681\.
::

::gatha1
‘‘‘Samatulyāni {pb:V:0.0149} bhūtāni, kuto {note:kule (syā. ka.)} jeṭṭhāpacāyiko;
::

::gathalast
Natthi balaṃ vīriyaṃ vā, kuto uṭṭhānaporisaṃ.
::

::hangnum
682\.
::

::gatha1
‘‘‘Natthi dānaphalaṃ nāma, na visodheti verinaṃ;
::

::gathalast
Laddheyyaṃ labhate macco, niyatipariṇāmajaṃ {note:pariṇāmajā (sī. ka.)}.
::

::hangnum
683\.
::

::gatha1
‘‘‘Natthi {pb:P:0.0081} mātā pitā bhātā, loko natthi ito paraṃ;
::

::gathalast
Natthi dinnaṃ natthi hutaṃ, sunihitaṃ na vijjati.
::

::hangnum
684\.
::

::gatha1
‘‘‘Yopi {pb:M:0.0204} haneyya purisaṃ, parassa chindate {note:purisassa chinde (syā. ka.)} siraṃ;
::

::gathalast
Na koci kañci hanati, sattannaṃ vivaramantare.
::

::hangnum
685\.
::

::gatha1
‘‘‘Acchejjābhejjo hi {note:bhejjo (sī.), abhejjo (syā.), bhejjāsi (ka.)} jīvo, aṭṭhaṃso guḷaparimaṇḍalo;
::

::gathalast
Yojanānaṃ sataṃ pañca, ko jīvaṃ chettumarahati.
::

::hangnum
686\.
::

::gatha1
‘‘‘Yathā suttaguḷe khitte, nibbeṭhentaṃ palāyati;
::

::gathalast
Evameva ca so jīvo, nibbeṭhento palāyati.
::

::hangnum
687\.
::

::gatha1
‘‘‘Yathā gāmato nikkhamma, aññaṃ gāmaṃ pavisati;
::

::gathalast
Evameva ca so jīvo, aññaṃ bondiṃ pavisati.
::

::hangnum
688\.
::

::gatha1
‘‘‘Yathā {pb:T:0.0245} gehato nikkhamma, aññaṃ gehaṃ pavisati;
::

::gathalast
Evameva ca so jīvo, aññaṃ bondiṃ pavisati.
::

::hangnum
689\.
::

::gatha1
‘‘‘Cullāsīti {note:cuḷāsīti (sī. syā. ka.)} mahākappino {note:mahākappuno (sī.)}, satasahassāni hi;
::

::gatha2
Ye bālā ye ca paṇḍitā, saṃsāraṃ khepayitvāna;
::

::gathalast
Dukkhassantaṃ karissare.
::

::hangnum
690\.
::

::gatha1
‘‘‘Mitāni sukhadukkhāni, doṇehi piṭakehi ca;
::

::gathalast
Jino sabbaṃ pajānāti’, sammūḷhā itarā pajā.
::

::hangnum
691\.
::

::gatha1
‘‘Evaṃdiṭṭhi pure āsiṃ, sammūḷho mohapāruto;
::

::gathalast
Micchādiṭṭhi ca dussīlo, kadariyo paribhāsako.
::

::hangnum
692\.
::

::gatha1
‘‘Oraṃ me chahi māsehi, kālaṅkiriyā bhavissati;
::

::gathalast
Ekantakaṭukaṃ ghoraṃ, nirayaṃ papatissahaṃ.
::

::hangnum
693\.
::

::gatha1
{note:pe. va. 70} ‘‘Catukkaṇṇaṃ catudvāraṃ, vibhattaṃ bhāgaso mitaṃ;
::

::gathalast
Ayopākārapariyantaṃ, ayasā paṭikujjitaṃ.
::

::hangnum
694\.
::

::gatha1
{note:pe. va. 71} ‘‘Tassa ayomayā bhūmi, jalitā tejasā yutā;
::

::gathalast
Samantā yojanasataṃ, pharitvā tiṭṭhati sabbadā.
::

::hangnum
695\.
::

::gatha1
‘‘Vassāni {pb:V:0.0150} satasahassāni, ghoso suyyati tāvade;
::

::gathalast
Lakkho eso mahārāja, satabhāgavassakoṭiyo.
::

::hangnum
696\.
::

::gatha1
‘‘Koṭisatasahassāni{pb:M:0.0205}, niraye paccare janā;
::

::gathalast
Micchādiṭṭhī ca dussīlā, ye ca ariyūpavādino.
::

::hangnum
697\.
::

::gatha1
‘‘Tatthāhaṃ dīghamaddhānaṃ, dukkhaṃ vedissa vedanaṃ;
::

::gathalast
Phalaṃ pāpassa kammassa, tasmā socāmahaṃ bhusaṃ.
::

::hangnum
698\.
::

::gatha1
‘‘Taṃ {pb:T:0.0246}{pb:P:0.0082} suṇohi mahārāja, arindama raṭṭhavaḍḍhana;
::

::gathalast
Dhītā mayhaṃ mahārāja, uttarā bhaddamatthu te.
::

::hangnum
699\.
::

::gatha1
‘‘Karoti bhaddakaṃ kammaṃ, sīlesuposathe ratā;
::

::gathalast
Saññatā saṃvibhāgī ca, vadaññū vītamaccharā.
::

::hangnum
700\.
::

::gatha1
‘‘Akhaṇḍakārī sikkhāya, suṇhā parakulesu ca;
::

::gathalast
Upāsikā sakyamunino, sambuddhassa sirīmato.
::

::hangnum
701\.
::

::gatha1
‘‘Bhikkhu ca sīlasampanno, gāmaṃ piṇḍāya pāvisi;
::

::gathalast
Okkhittacakkhu satimā, guttadvāro susaṃvuto.
::

::hangnum
702\.
::

::gatha1
‘‘Sapadānaṃ caramāno, agamā taṃ nivesanaṃ;
::

::gathalast
‘Tamaddasa mahārāja, uttarā bhaddamatthu te’.
::

::hangnum
703\.
::

::gatha1
‘‘Pūraṃ pānīyasarakaṃ, pūve vitte ca sā adā;
::

::gathalast
‘Pitā me kālaṅkato, bhante tassetaṃ upakappatu’.
::

::hangnum
704\.
::

::gatha1
‘‘Samanantarānuddiṭṭhe, vipāko udapajjatha;
::

::gathalast
Bhuñjāmi kāmakāmīhaṃ, rājā vessavaṇo yathā.
::

::hangnum
705\.
::

::gatha1
‘‘Taṃ suṇohi mahārāja, arindama raṭṭhavaḍḍhana;
::

::gatha2
Sadevakassa lokassa, buddho aggo pavuccati;
::

::gathalast
Taṃ buddhaṃ saraṇaṃ gaccha, saputtadāro arindama.
::

::hangnum
706\.
::

::gatha1
‘‘Aṭṭhaṅgikena maggena, phusanti amataṃ padaṃ;
::

::gathalast
Taṃ dhammaṃ saraṇaṃ gaccha, saputtadāro arindama.
::

::hangnum
707\.
::

::gatha1
‘‘Cattāro {pb:T:0.0247} ca paṭipannā {note:maggapaṭipannā (sī. syā.)}, cattāro ca phale ṭhitā;
::

::gatha2
Esa saṅgho ujubhūto, paññāsīlasamāhito;
::

::gathalast
Taṃ saṅghaṃ saraṇaṃ gaccha, saputtadāro arindama.
::

::hangnum
708\.
::

::gatha1
‘‘Pāṇātipātā {pb:M:0.0206}{pb:V:0.0151} viramassu khippaṃ, loke adinnaṃ parivajjayassu;
::

::gathalast
Amajjapo mā ca musā abhāṇī, sakena dārena ca hohi tuṭṭho’’ti.
::

::hangnum
709\.
::

::gatha1
‘‘Atthakāmosi me yakkha, hitakāmosi devate;
::

::gathalast
Karomi tuyhaṃ vacanaṃ, tvaṃsi ācariyo mama.
::

::hangnum
710\.
::

::gatha1
‘‘Upemi saraṇaṃ buddhaṃ, dhammañcāpi anuttaraṃ;
::

::gathalast
Saṅghañca naradevassa, gacchāmi saraṇaṃ ahaṃ.
::

::hangnum
711\.
::

::gatha1
‘‘Pāṇātipātā viramāmi khippaṃ, loke adinnaṃ parivajjayāmi;
::

::gathalast
Amajjapo no ca musā bhaṇāmi, sakena dārena ca homi tuṭṭho.
::

::hangnum
712\.
::

::gatha1
‘‘Ophuṇāmi {pb:P:0.0083} {note:opuṇāmi (sī.), ophunāmi (syā. ka.), opunāmi (?)} mahāvāte, nadiyā sīghagāmiyā;
::

::gathalast
Vamāmi pāpikaṃ diṭṭhiṃ, buddhānaṃ sāsane rato’’.
::

::hangnum
713\.
::

::gatha1
Idaṃ vatvāna soraṭṭho, viramitvā pāpadassanā {note:pāpadassanaṃ (syā. ka.)};
::

::gathalast
Namo {pb:T:0.0248} bhagavato katvā, pāmokkho rathamāruhīti.
::

::centre
Nandakapetavatthu tatiyaṃ.
::

#### 4. Revatīpetavatthu

::hangnum
714\.
::

::gatha1
{note:vi. va. 863} ‘‘Uṭṭhehi revate supāpadhamme, apārutadvāre adānasīle;
::

::gathalast
Nessāma taṃ yattha thunanti duggatā, samappitā {note:samajjatā (sī.)} nerayikā dukhenā’’ti.
::

::hangnum
715\.
::

::gatha1
Icceva {note:iccevaṃ (syā. ka.)} vatvāna yamassa dūtā, te dve yakkhā lohitakkhā brahantā;
::

::gathalast
Paccekabāhāsu gahetvā revataṃ, pakkāmayuṃ devagaṇassa santike.
::

::hangnum
716\.
::

::gatha1
‘‘Ādiccavaṇṇaṃ {pb:M:0.0207} ruciraṃ pabhassaraṃ, byamhaṃ subhaṃ kañcanajālachannaṃ;
::

::gathalast
Kassetamākiṇṇajanaṃ vimānaṃ, suriyassa raṃsīriva jotamānaṃ.
::

::hangnum
717\.
::

::gatha1
‘‘Nārīgaṇā candanasāralittā {note:candanasārānulittā (syā.)}, ubhato vimānaṃ upasobhayanti;
::

::gathalast
Taṃ dissati suriyasamānavaṇṇaṃ, ko modati saggapatto vimāne’’ti.
::

::hangnum
718\.
::

::gatha1
‘‘Bārāṇasiyaṃ nandiyo nāmāsi, upāsako amaccharī dānapati vadaññū;
::

::gathalast
Tassetamākiṇṇajanaṃ vimānaṃ, suriyassa raṃsīriva jotamānaṃ.
::

::hangnum
719\.
::

::gatha1
‘‘Nārīgaṇā candanasāralittā, ubhato vimānaṃ upasobhayanti;
::

::gathalast
Taṃ dissati suriyasamānavaṇṇaṃ, so modati saggapatto vimāne’’ti.
::

::hangnum
720\.
::

::gatha1
‘‘Nandiyassāhaṃ {pb:V:0.0152} bhariyā, agārinī sabbakulassa issarā;
::

::gathalast
Bhattu vimāne ramissāmi dānahaṃ, na patthaye nirayadassanāyā’’ti.
::

::hangnum
721\.
::

::gatha1
‘‘Eso te nirayo supāpadhamme, puññaṃ tayā akataṃ jīvaloke;
::

::gathalast
Na hi maccharī rosako pāpadhammo, saggūpagānaṃ labhati sahabyata’’nti.
::

::hangnum
722\.
::

::gatha1
‘‘Kiṃ nu gūthañca muttañca, asucī paṭidissati;
::

::gathalast
Duggandhaṃ kimidaṃ mīḷhaṃ, kimetaṃ upavāyatī’’ti.
::

::hangnum
723\.
::

::gatha1
‘‘Esa saṃsavako nāma, gambhīro sataporiso;
::

::gathalast
Yattha vassasahassāni, tuvaṃ paccasi revate’’ti.
::

::hangnum
724\.
::

::gatha1
‘‘Kiṃ {pb:M:0.0208} nu kāyena vācāya, manasā dukkaṭaṃ kataṃ;
::

::gathalast
Kena saṃsavako laddho, gambhīro sataporiso’’ti.
::

::hangnum
725\.
::

::gatha1
‘‘Samaṇe brāhmaṇe cāpi, aññe vāpi vanibbake;
::

::gathalast
Musāvādena vañcesi, taṃ pāpaṃ pakataṃ tayā.
::

::hangnum
726\.
::

::gatha1
‘‘Tena saṃsavako laddho, gambhīro sataporiso;
::

::gathalast
Tattha vassasahassāni, tuvaṃ paccasi revate.
::

::hangnum
727\.
::

::gatha1
‘‘Hatthepi chindanti athopi pāde, kaṇṇepi chindanti athopi nāsaṃ;
::

::gathalast
Athopi kākoḷagaṇā samecca, saṅgamma khādanti viphandamāna’’nti.
::

::hangnum
728\.
::

::gatha1
‘‘Sādhu kho maṃ paṭinetha, kāhāmi kusalaṃ bahuṃ;
::

::gatha2
Dānena samacariyāya, saṃyamena damena ca;
::

::gathalast
Yaṃ katvā sukhitā honti, na ca pacchānutappare’’ti.
::

::hangnum
729\.
::

::gatha1
‘‘Pure tuvaṃ pamajjitvā, idāni paridevasi;
::

::gathalast
Sayaṃ katānaṃ kammānaṃ, vipākaṃ anubhossasī’’ti.
::

::hangnum
730\.
::

::gatha1
‘‘Ko devalokato manussalokaṃ, gantvāna puṭṭho me evaṃ vadeyya;
::

::gatha2
‘Nikkhittadaṇḍesu dadātha dānaṃ, acchādanaṃ seyya {note:sayana (sī.)} mathannapānaṃ;
::

::gathalast
Na hi maccharī rosako pāpadhammo, saggūpagānaṃ labhati sahabyataṃ’.
::

::hangnum
731\.
::

::gatha1
‘‘Sāhaṃ nūna ito gantvā, yoniṃ laddhāna mānusiṃ;
::

::gatha2
Vadaññū sīlasampannā, kāhāmi kusalaṃ bahuṃ;
::

::gathalast
Dānena samacariyāya, saṃyamena damena ca.
::

::hangnum
732\.
::

::gatha1
‘‘Ārāmāni ca ropissaṃ, dugge saṅkamanāni ca;
::

::gathalast
Papañca udapānañca, vippasannena cetasā.
::

::hangnum
733\.
::

::gatha1
‘‘Cātuddasiṃ {pb:M:0.0209} pañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasusamāgataṃ.
::

::hangnum
734\.
::

::gatha1
‘‘Uposathaṃ upavasissaṃ, sadā sīlesu saṃvutā;
::

::gathalast
Na ca dāne pamajjissaṃ, sāmaṃ diṭṭhamidaṃ mayā’’ti.
::

::hangnum
735\.
::

::gatha1
Iccevaṃ {pb:V:0.0153} vippalapantiṃ, phandamānaṃ tato tato;
::

::gathalast
Khipiṃsu niraye ghore, uddhaṃpādaṃ avaṃsiraṃ.
::

::hangnum
736\.
::

::gatha1
‘‘Ahaṃ pure maccharinī ahosiṃ, paribhāsikā samaṇabrāhmaṇānaṃ;
::

::gathalast
Vitathena ca sāmikaṃ vañcayitvā, paccāmahaṃ niraye ghorarūpe’’ti.
::

::centre
Revatīpetavatthu catutthaṃ.
::

#### 5. Ucchupetavatthu

::hangnum
737\.
::

::gatha1
‘‘Idaṃ {pb:P:0.0085} mama ucchuvanaṃ mahantaṃ, nibbattati puññaphalaṃ anappakaṃ;
::

::gathalast
Taṃ dāni me na {note:na dāni me taṃ (sī. ka.)} paribhogameti, ācikkha bhante kissa ayaṃ vipāko.
::

::hangnum
738\.
::

::gatha1
‘‘Haññāmi {note:vihaññāmi (ka.)} khajjāmi ca vāyamāmi, parisakkāmi paribhuñjituṃ kiñci;
::

::gathalast
Svāhaṃ chinnathāmo kapaṇo lālapāmi, kissa {note:kissassa (sī.), kissassu (?)} kammassa ayaṃ vipāko.
::

::hangnum
739\.
::

::gatha1
‘‘Vighāto cāhaṃ paripatāmi chamāyaṃ, parivattāmi vāricarova ghamme;
::

::gatha2
Rudato ca me {note:dūrato ca me (syā. ka.)} assukā niggalanti, ācikkha bhante kissa ayaṃ vipāko.
::

::hangnum
740\.
::

::gatha1
‘‘Chāto {pb:M:0.0210} kilanto ca pipāsito ca, santassito {pb:T:0.0249} sātasukhaṃ na vinde;
::

::gathalast
Pucchāmi taṃ etamatthaṃ bhadante, kathaṃ nu ucchuparibhogaṃ labheyya’’nti.
::

::hangnum
741\.
::

::gatha1
‘‘Pure tuvaṃ kammamakāsi attanā, manussabhūto purimāya jātiyā;
::

::gathalast
Ahañca taṃ etamatthaṃ vadāmi, sutvāna tvaṃ etamatthaṃ vijāna.
::

::hangnum
742\.
::

::gatha1
‘‘Ucchuṃ {pb:P:0.0086} tuvaṃ khādamāno payāto, puriso ca te piṭṭhito anvagacchi;
::

::gathalast
So ca taṃ paccāsanto kathesi, tassa tuvaṃ na kiñci ālapittha.
::

::hangnum
743\.
::

::gatha1
‘‘So ca taṃ abhaṇantaṃ ayāci, ‘dehayya ucchu’nti ca taṃ avoca;
::

::gathalast
Tassa tuvaṃ piṭṭhito ucchuṃ adāsi, tassetaṃ kammassa ayaṃ vipāko.
::

::hangnum
744\.
::

::gatha1
‘‘Iṅgha tvaṃ gantvāna piṭṭhito gaṇheyyāsi {note:iṅgha tvaṃ piṭṭhito gaṇha ucchuṃ (sī.)}, gahetvāna taṃ khādassu yāvadatthaṃ;
::

::gathalast
Teneva tvaṃ attamano bhavissasi, haṭṭho cudaggo ca pamodito cā’’ti.
::

::hangnum
745\.
::

::gatha1
Gantvāna {pb:T:0.0250} so piṭṭhito aggahesi, gahetvāna taṃ khādi yāvadatthaṃ;
::

::gathalast
Teneva so attamano ahosi, haṭṭho cudaggo ca pamodito cāti.
::

::centre
Ucchupetavatthu pañcamaṃ.
::

#### 6. Kumārapetavatthu

::hangnum
746\.
::

::gatha1
‘‘Sāvatthi {pb:V:0.0154}{pb:P:0.0087} nāma nagaraṃ, himavantassa passato;
::

::gathalast
Tattha āsuṃ dve kumārā, rājaputtāti me sutaṃ.
::

::hangnum
747\.
::

::gatha1
‘‘Sammattā {pb:M:0.0211} {note:pamattā (ka.)} rajanīyesu, kāmassādābhinandino;
::

::gathalast
Paccuppannasukhe giddhā, na te passiṃsunāgataṃ.
::

::hangnum
748\.
::

::gatha1
‘‘Te cutā ca manussattā, paralokaṃ ito gatā;
::

::gathalast
Tedha ghosentyadissantā, pubbe dukkaṭamattano.
::

::hangnum
749\.
::

::gatha1
‘‘‘Bahūsu vata {note:bahussutesu (sī. ka.)} santesu, deyyadhamme upaṭṭhite;
::

::gathalast
Nāsakkhimhā ca attānaṃ, parittaṃ kātuṃ sukhāvahaṃ.
::

::hangnum
750\.
::

::gatha1
‘‘‘Kiṃ tato pāpakaṃ assa, yaṃ no rājakulā cutā;
::

::gathalast
Upapannā pettivisayaṃ, khuppipāsasamappitā {note:khuppipāsāsamappitā (sī. pī.)}.
::

::hangnum
751\.
::

::gatha1
‘‘Sāmino idha hutvāna, honti asāmino tahiṃ;
::

::gathalast
Bhamanti {note:caranti (sī. pī.), maranti (syā.)} khuppipāsāya, manussā unnatonatā.
::

::hangnum
752\.
::

::gatha1
‘‘Etamādīnavaṃ ñatvā, issaramadasambhavaṃ;
::

::gatha2
Pahāya {pb:T:0.0251} issaramadaṃ, bhave saggagato naro;
::

::gathalast
Kāyassa bhedā sappañño, saggaṃ so upapajjatī’’ti.
::

::centre
Kumārapetavatthu chaṭṭhaṃ.
::

#### 7. Rājaputtapetavatthu

::hangnum
753\.
::

::gatha1
Pubbe {pb:P:0.0088} katānaṃ kammānaṃ, vipāko mathaye manaṃ;
::

::gathalast
Rūpe sadde rase gandhe, phoṭṭhabbe ca manorame.
::

::hangnum
754\.
::

::gatha1
Naccaṃ gītaṃ ratiṃ khiḍḍaṃ, anubhutvā anappakaṃ;
::

::gathalast
Uyyāne paricaritvā, pavisanto giribbajaṃ.
::

::hangnum
755\.
::

::gatha1
Isiṃ sunetta {note:sunita (ka.)} maddakkhi, attadantaṃ samāhitaṃ;
::

::gathalast
Appicchaṃ hirisampannaṃ, uñche pattagate rataṃ.
::

::hangnum
756\.
::

::gatha1
Hatthikkhandhato oruyha, laddhā bhanteti cābravi;
::

::gathalast
Tassa pattaṃ gahetvāna, uccaṃ paggayha khattiyo.
::

::hangnum
757\.
::

::gatha1
Thaṇḍile {pb:V:0.0155} pattaṃ bhinditvā, hasamāno apakkami;
::

::gathalast
‘‘Rañño kitavassāhaṃ putto, kiṃ maṃ bhikkhu karissasi’’.
::

::hangnum
758\.
::

::gatha1
Tassa {pb:M:0.0212} kammassa pharusassa, vipāko kaṭuko ahu;
::

::gathalast
Yaṃ rājaputto vedesi, nirayamhi samappito.
::

::hangnum
759\.
::

::gatha1
Chaḷeva caturāsīti, vassāni navutāni ca;
::

::gathalast
Bhusaṃ dukkhaṃ nigacchittho, niraye katakibbiso.
::

::hangnum
760\.
::

::gatha1
Uttānopi ca paccittha, nikujjo vāmadakkhiṇo;
::

::gathalast
Uddhaṃpādo ṭhito ceva, ciraṃ bālo apaccatha.
::

::hangnum
761\.
::

::gatha1
Bahūni {pb:T:0.0252} vassasahassāni, pūgāni nahutāni ca;
::

::gathalast
Bhusaṃ dukkhaṃ nigacchittho, niraye katakibbiso.
::

::hangnum
762\.
::

::gatha1
Etādisaṃ kho kaṭukaṃ, appaduṭṭhappadosinaṃ;
::

::gathalast
Paccanti pāpakammantā, isimāsajja subbataṃ.
::

::hangnum
763\.
::

::gatha1
So tattha bahuvassāni, vedayitvā bahuṃ dukhaṃ;
::

::gathalast
Khuppipāsahato nāma {note:khuppipāsāhato nāma (sī. pī)}, peto āsi tato cuto.
::

::hangnum
764\.
::

::gatha1
Etamādīnavaṃ ñatvā {note:disvā (sī.)}, issaramadasambhavaṃ;
::

::gathalast
Pahāya issaramadaṃ, nivātamanuvattaye.
::

::hangnum
765\.
::

::gatha1
Diṭṭheva dhamme pāsaṃso, yo buddhesu sagāravo;
::

::gathalast
Kāyassa bhedā sappañño, saggaṃ so upapajjatīti.
::

::centre
Rājaputtapetavatthu sattamaṃ.
::

#### 8. Gūthakhādakapetavatthu

::hangnum
766\.
::

::gatha1
‘‘Gūthakūpato {pb:P:0.0089} uggantvā, ko nu dīno patiṭṭhasi {note:dīno hi tiṭṭhasi (sī.)};
::

::gathalast
Nissaṃsayaṃ pāpakammanto, kiṃ nu saddahase tuva’’nti.
::

::hangnum
767\.
::

::gatha1
‘‘Ahaṃ bhadante petomhi, duggato yamalokiko;
::

::gathalast
Pāpakammaṃ karitvāna, petalokaṃ ito gato’’.
::

::hangnum
768\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, idaṃ dukkhaṃ nigacchasī’’ti.
::

::hangnum
769\.
::

::gatha1
‘‘Ahu {pb:V:0.0156} āvāsiko mayhaṃ, issukī kulamaccharī;
::

::gathalast
Ajjhosito mayhaṃ ghare, kadariyo paribhāsako.
::

::hangnum
770\.
::

::gatha1
‘‘Tassāhaṃ {pb:T:0.0253}{pb:M:0.0213} vacanaṃ sutvā, bhikkhavo paribhāsisaṃ;
::

::gathalast
Tassa kammavipākena, petalokaṃ ito gato’’ti.
::

::hangnum
771\.
::

::gatha1
‘‘Amitto mittavaṇṇena, yo te āsi kulūpako;
::

::gathalast
Kāyassa bhedā duppañño, kiṃ nu pecca gatiṃ gato’’ti.
::

::hangnum
772\.
::

::gatha1
‘‘Tassevāhaṃ pāpakammassa, sīse tiṭṭhāmi matthake;
::

::gathalast
So ca paravisayaṃ patto, mameva paricārako.
::

::hangnum
773\.
::

::gatha1
‘‘Yaṃ bhadante hadantaññe, etaṃ me hoti bhojanaṃ;
::

::gathalast
Ahañca kho yaṃ hadāmi, etaṃ so upajīvatī’’ti.
::

::centre
Gūthakhādakapetavatthu aṭṭhamaṃ.
::

#### 9. Gūthakhādakapetivatthu

::hangnum
774\.
::

::gatha1
‘‘Gūthakūpato {pb:P:0.0090} uggantvā, kā nu dīnā patiṭṭhasi;
::

::gathalast
Nissaṃsayaṃ pāpakammantā, kiṃ nu saddahase tuva’’nti.
::

::hangnum
775\.
::

::gatha1
‘‘Ahaṃ bhadante petīmhi, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
776\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, idaṃ dukkhaṃ nigacchasī’’ti.
::

::hangnum
777\.
::

::gatha1
‘‘Ahu āvāsiko mayhaṃ, issukī kulamaccharī;
::

::gathalast
Ajjhosito mayhaṃ ghare, kadariyo paribhāsako.
::

::hangnum
778\.
::

::gatha1
‘‘Tassāhaṃ vacanaṃ sutvā, bhikkhavo paribhāsisaṃ;
::

::gathalast
Tassa kammavipākena, petalokaṃ ito gatā’’ti.
::

::hangnum
779\.
::

::gatha1
‘‘Amitto {pb:T:0.0254} mittavaṇṇena, yo te āsi kulūpako;
::

::gathalast
Kāyassa bhedā duppañño, kiṃ nu pecca gatiṃ gato’’ti.
::

::hangnum
780\.
::

::gatha1
‘‘Tassevāhaṃ pāpakammassa, sīse tiṭṭhāmi matthake;
::

::gathalast
So ca paravisayaṃ patto, mameva paricārako.
::

::hangnum
781\.
::

::gatha1
‘‘Yaṃ {pb:V:0.0157} bhadante hadantaññe, etaṃ me hoti bhojanaṃ;
::

::gathalast
Ahañca kho yaṃ hadāmi, etaṃ so upajīvatī’’ti.
::

::centre
Gūthakhādakapetivatthu navamaṃ.
::

#### 10. Gaṇapetavatthu

::hangnum
782\.
::

::gatha1
‘‘Naggā {pb:M:0.0214} dubbaṇṇarūpāttha, kisā dhamanisanthatā;
::

::gathalast
Upphāsulikā {note:uppāsuḷikā (ka.)} kisikā, ke nu tumhettha mārisā’’ti.
::

::hangnum
783\.
::

::gatha1
‘‘Mayaṃ bhadante petāmhā, duggatā yamalokikā;
::

::gathalast
Pāpakammaṃ karitvāna, petalokaṃ ito gatā’’ti.
::

::hangnum
784\.
::

::gatha1
‘‘Kiṃ {pb:P:0.0091} nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, petalokaṃ ito gatā’’ti.
::

::hangnum
785\.
::

::gatha1
‘‘Anāvaṭesu titthesu, vicinimhaddhamāsakaṃ;
::

::gathalast
Santesu deyyadhammesu, dīpaṃ nākamha attano.
::

::hangnum
786\.
::

::gatha1
‘‘Nadiṃ upema tasitā, rittakā parivattati;
::

::gathalast
Chāyaṃ upema uṇhesu, ātapo parivattati.
::

::hangnum
787\.
::

::gatha1
‘‘Aggivaṇṇo ca no vāto, ḍahanto upavāyati;
::

::gathalast
Etañca bhante arahāma, aññañca pāpakaṃ tato.
::

::hangnum
788\.
::

::gatha1
‘‘Api yojanāni {note:adhiyojanāni (sī. ka.)} gacchāma, chātā āhāragedhino;
::

::gathalast
Aladdhāva {pb:T:0.0255} nivattāma, aho no appapuññatā.
::

::hangnum
789\.
::

::gatha1
‘‘Chātā pamucchitā bhantā, bhūmiyaṃ paṭisumbhitā;
::

::gathalast
Uttānā paṭikirāma, avakujjā patāmase.
::

::hangnum
790\.
::

::gatha1
‘‘Te ca tattheva patitā {note:tattha papahitā (ka.)}, bhūmiyaṃ paṭisumbhitā;
::

::gathalast
Uraṃ sīsañca ghaṭṭema, aho no appapuññatā.
::

::hangnum
791\.
::

::gatha1
‘‘Etañca bhante arahāma, aññañca pāpakaṃ tato;
::

::gathalast
Santesu deyyadhammesu, dīpaṃ nākamha attano.
::

::hangnum
792\.
::

::gatha1
‘‘Te hi nūna ito gantvā, yoniṃ laddhāna mānusiṃ;
::

::gathalast
Vadaññū sīlasampannā, kāhāma kusalaṃ bahu’’nti.
::

::centre
Gaṇapetavatthu dasamaṃ.
::

#### 11. Pāṭaliputtapetavatthu

::hangnum
793\.
::

::gatha1
‘‘Diṭṭhā {pb:M:0.0215}{pb:V:0.0158}{pb:P:0.0092} tayā nirayā tiracchānayoni,
::

::gatha2
Petā asurā athavāpi mānusā devā; Sayamaddasa kammavipākamattano,
::

::gathalast
Nessāmi taṃ pāṭaliputtamakkhataṃ; Tattha gantvā kusalaṃ karohi kammaṃ’’.
::

::hangnum
794\.
::

::gatha1
‘‘Atthakāmosi me yakkha, hitakāmosi devate;
::

::gathalast
Karomi tuyhaṃ vacanaṃ, tvaṃsi ācariyo mama.
::

::hangnum
795\.
::

::gatha1
‘‘Diṭṭhā mayā nirayā tiracchānayoni, petā asurā athavāpi mānusā devā;
::

::gathalast
Sayamaddasaṃ {pb:T:0.0256} kammavipākamattano, kāhāmi puññāni anappakānī’’ti.
::

::centre
Pāṭaliputtapetavatthu ekādasamaṃ.
::

#### 12. Ambavanapetavatthu

::hangnum
796\.
::

::gatha1
‘‘Ayañca te pokkharaṇī surammā, samā sutitthā ca mahodakā ca;
::

::gathalast
Supupphitā bhamaragaṇānukiṇṇā, kathaṃ tayā laddhā ayaṃ manuññā.
::

::hangnum
797\.
::

::gatha1
‘‘Idañca te ambavanaṃ surammaṃ, sabbotukaṃ dhārayate {note:dhārayati (syā. ka.)} phalāni;
::

::gathalast
Supupphitaṃ bhamaragaṇānukiṇṇaṃ, kathaṃ tayā laddhamidaṃ vimānaṃ’’.
::

::hangnum
798\.
::

::gatha1
‘‘Ambapakkaṃ dakaṃ {note:ambapakkodakaṃ (sī. syā. pī.), ambapakkūdakaṃ (ka.)} yāgu, sītacchāyā manoramā;
::

::gathalast
Dhītāya dinnadānena, tena me idha labbhati’’.
::

::hangnum
799\.
::

::gatha1
‘‘Sandiṭṭhikaṃ {pb:M:0.0216} kammaṃ evaṃ {note:sandiṭṭhikaṃ eva (syā.)} passatha, dānassa damassa saṃyamassa vipākaṃ;
::

::gathalast
Dāsī ahaṃ ayyakulesu hutvā, suṇisā homi agārassa issarā’’ti.
::

::centre
Ambavanapetavatthu dvādasamaṃ.
::

#### 13. Akkharukkhapetavatthu

::hangnum
800\.
::

::gatha1
‘‘Yaṃ {pb:T:0.0257}{pb:P:0.0093} dadāti na taṃ hoti, detheva dānaṃ datvā ubhayaṃ tarati;
::

::gatha2
Ubhayaṃ tena dānena {note:tena (ka.)} gacchati, jāgaratha māpamajjathā’’ti.
::

::centre
Akkharukkhapetavatthu terasamaṃ.
::

#### 14. Bhogasaṃharapetavatthu

::hangnum
801\.
::

::gatha1
‘‘Mayaṃ {pb:V:0.0159} bhoge saṃharimha, samena visamena ca;
::

::gathalast
Te aññe paribhuñjanti, mayaṃ dukkhassa bhāginī’’ti.
::

::centre
Bhogasaṃharapetavatthu cuddasamaṃ.
::

#### 15. Seṭṭhiputtapetavatthu

::hangnum
802\.
::

::gatha1
{note:jā. 1.4.54 jātakepi} ‘‘Saṭṭhivassasahassāni, paripuṇṇāni sabbaso;
::

::gathalast
Niraye paccamānānaṃ, kadā anto bhavissati’’.
::

::hangnum
803\.
::

::gatha1
{note:jā. 1.4.55 jātakepi} ‘‘Natthi anto kuto anto, na anto paṭidissati;
::

::gathalast
Tathā hi pakataṃ pāpaṃ, tuyhaṃ mayhañca mārisā {note:mama tuyhañca mārisa (sī. syā. pī.)}.
::

::hangnum
804\.
::

::gatha1
{note:jā. 1.4.53 jātakepi} ‘‘Dujjīvitamajīvamha{pb:P:0.0094}, ye sante na dadamhase;
::

::gathalast
Santesu deyyadhammesu, dīpaṃ nākamha attano.
::

::hangnum
805\.
::

::gatha1
{note:jā. 1.4.56 jātakepi} ‘‘Sohaṃ nūna ito gantvā, yoniṃ laddhāna mānusiṃ;
::

::gathalast
Vadaññū sīlasampanno, kāhāmi kusalaṃ bahu’’nti.
::

::centre
Seṭṭhiputtapetavatthu pannarasamaṃ.
::

#### 16. Saṭṭhikūṭapetavatthu

::hangnum
806\.
::

::gatha1
‘‘Kiṃ {pb:M:0.0217} nu ummattarūpova, migo bhantova dhāvasi;
::

::gathalast
Nissaṃsayaṃ pāpakammanto {note:pāpakammaṃ (syā. pī.)}, kiṃ nu saddāyase tuva’’nti.
::

::hangnum
807\.
::

::gatha1
‘‘Ahaṃ {pb:T:0.0258} bhadante petomhi, duggato yamalokiko;
::

::gathalast
Pāpakammaṃ karitvāna, petalokaṃ ito gato.
::

::hangnum
808\.
::

::gatha1
‘‘Saṭṭhi kūṭasahassāni, paripuṇṇāni sabbaso;
::

::gathalast
Sīse mayhaṃ nipatanti, te bhindanti ca matthaka’’nti.
::

::hangnum
809\.
::

::gatha1
‘‘Kiṃ nu kāyena vācāya, manasā dukkaṭaṃ kataṃ;
::

::gathalast
Kissa kammavipākena, idaṃ dukkhaṃ nigacchasi.
::

::hangnum
810\.
::

::gatha1
‘‘Saṭṭhi {pb:V:0.0160} kūṭasahassāni, paripuṇṇāni sabbaso;
::

::gathalast
Sīse tuyhaṃ nipatanti, te bhindanti ca matthaka’’nti.
::

::hangnum
811\.
::

::gatha1
‘‘Athaddasāsiṃ sambuddhaṃ, sunettaṃ bhāvitindriyaṃ;
::

::gathalast
Nisinnaṃ rukkhamūlasmiṃ, jhāyantaṃ akutobhayaṃ.
::

::hangnum
812\.
::

::gatha1
‘‘Sālittakappahārena, bhindissaṃ tassa matthakaṃ;
::

::gathalast
Tassa kammavipākena, idaṃ dukkhaṃ nigacchisaṃ.
::

::hangnum
813\.
::

::gatha1
‘‘Saṭṭhi kūṭasahassāni, paripuṇṇāni sabbaso;
::

::gathalast
Sīse mayhaṃ nipatanti, te bhindanti ca {note:nipatanti, vo bhindanteva (sī. dhammapadaṭṭhakathā)} matthaka’’nti.
::

::hangnum
814\.
::

::gatha1
‘‘Dhammena te kāpurisa, saṭṭhikūṭasahassāni, paripuṇṇāni sabbaso;
::

::gathalast
Sīse tuyhaṃ nipatanti, te bhindanti ca matthaka’’nti.
::

::centre
Saṭṭhikūṭapetavatthu soḷasamaṃ.
::

::centre
Mahāvaggo catuttho niṭṭhito.
::

Tassuddānaṃ {pb:P:0.0095} –

::gatha1
Ambasakkaro {pb:T:0.0259}{pb:M:0.0218} serīsako, piṅgalo revati ucchu;
::

::gathalast
Dve kumārā duve gūthā, gaṇapāṭaliambavanaṃ.
::

::gatha1
Akkharukkhabhogasaṃharā, seṭṭhiputtasaṭṭhikūṭā;
::

::gathalast
Iti soḷasavatthūni, vaggo tena pavuccati.
::

Atha vagguddānaṃ –

::gatha1
Urago uparivaggo, cūḷamahāti catudhā;
::

::gathalast
Vatthūni ekapaññāsaṃ, catudhā bhāṇavārato.
::

::centre
Petavatthupāḷi niṭṭhitā.
::
