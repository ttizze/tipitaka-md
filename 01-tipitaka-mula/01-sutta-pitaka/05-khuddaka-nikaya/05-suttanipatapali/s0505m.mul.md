::centre
Namo tassa bhagavato arahato sammāsambuddhassa
::

# Khuddakanikāye

## Suttanipātapāḷi

### 1. Uragavaggo

#### 1. Uragasuttaṃ

::hangnum
1\.
::

::gatha1
Yo {pb:M:0.0279}{pb:V:0.0087}{pb:P:0.0001}{pb:T:0.0324} {note:yo ve (syā.)} uppatitaṃ vineti kodhaṃ, visaṭaṃ sappavisaṃva osadhehi {note:osadhebhi (ka.)};
::

::gathalast
So bhikkhu jahāti orapāraṃ, urago jiṇṇamivattacaṃ {note:jiṇṇamiva tacaṃ (sī. syā. kaṃ. pī.), jiṇṇamivā tacaṃ (?)} purāṇaṃ.
::

::hangnum
2\.
::

::gatha1
Yo rāgamudacchidā asesaṃ, bhisapupphaṃva saroruhaṃ {note:sareruhaṃ (ka.)} vigayha;
::

::gathalast
So bhikkhu jahāti orapāraṃ, urago jiṇṇamivattacaṃ, purāṇaṃ.
::

::hangnum
3\.
::

::gatha1
Yo {pb:V:0.0088} taṇhamudacchidā asesaṃ, saritaṃ sīghasaraṃ visosayitvā;
::

::gathalast
So {pb:T:0.0325} bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
4\.
::

::gatha1
Yo {pb:M:0.0280} mānamudabbadhī asesaṃ, naḷasetuṃva sudubbalaṃ mahogho;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
5\.
::

::gatha1
Yo nājjhagamā bhavesu sāraṃ, vicinaṃ pupphamiva {note:pupphamiva (bahūsu)} udumbaresu;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
6\.
::

::gatha1
Yassantarato na santi kopā, itibhavābhavatañca {note:itibbhavābhavatañca (ka.)} vītivatto;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
7\.
::

::gatha1
Yassa {pb:P:0.0002} vitakkā vidhūpitā, ajjhattaṃ suvikappitā asesā;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
8\.
::

::gatha1
Yo nāccasārī na paccasārī, sabbaṃ accagamā imaṃ papañcaṃ;
::

::gathalast
So {pb:T:0.0326} bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
9\.
::

::gatha1
Yo nāccasārī na paccasārī, sabbaṃ vitathamidanti ñatvā {note:utvā (syā. pī. ka.)} loke;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
10\.
::

::gatha1
Yo nāccasārī na paccasārī, sabbaṃ vitathamidanti vītalobho;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
11\.
::

::gatha1
Yo {pb:M:0.0281} nāccasārī na paccasārī, sabbaṃ vitathamidanti vītarāgo;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
12\.
::

::gatha1
Yo nāccasārī na paccasārī, sabbaṃ vitathamidanti vītadoso;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
13\.
::

::gatha1
Yo {pb:V:0.0089} nāccasārī na paccasārī, sabbaṃ vitathamidanti vītamoho;
::

::gathalast
So {pb:T:0.0327} bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
14\.
::

::gatha1
Yassānusayā na santi keci, mūlā ca akusalā samūhatāse;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
15\.
::

::gatha1
Yassa darathajā na santi keci, oraṃ āgamanāya paccayāse;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
16\.
::

::gatha1
Yassa vanathajā na santi keci, vinibandhāya bhavāya hetukappā;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::hangnum
17\.
::

::gatha1
Yo {pb:P:0.0003} nīvaraṇe pahāya pañca, anigho tiṇṇakathaṃkatho visallo;
::

::gathalast
So bhikkhu jahāti orapāraṃ, urago jiṇṇamivattacaṃ purāṇaṃ.
::

::centre
Uragasuttaṃ paṭhamaṃ niṭṭhitaṃ.
::

#### 2. Dhaniyasuttaṃ

::hangnum
18\.
::

::gatha1
‘‘Pakkodano {pb:M:0.0282}{pb:T:0.0328} duddhakhīrohamasmi, (iti dhaniyo gopo)
::

::gatha2
Anutīre mahiyā samānavāso;
::

::gathalast
Channā kuṭi āhito gini, atha ce patthayasī pavassa deva’’.
::

::hangnum
19\.
::

::gatha1
‘‘Akkodhano vigatakhilohamasmi {note:vigatakhīlohamasmi (sī. pī.)}, (iti bhagavā)
::

::gatha2
Anutīre mahiyekarattivāso;
::

::gathalast
Vivaṭā kuṭi nibbuto gini, atha ce patthayasī pavassa deva’’.
::

::hangnum
20\.
::

::gatha1
‘‘Andhakamakasā {pb:V:0.0090} na vijjare, (iti dhaniyo gopo)
::

::gatha2
Kacche rūḷhatiṇe caranti gāvo;
::

::gathalast
Vuṭṭhimpi saheyyumāgataṃ, atha ce patthayasī pavassa deva’’.
::

::hangnum
21\.
::

::gatha1
‘‘Baddhāsi bhisī susaṅkhatā, (iti bhagavā)
::

::gatha2
Tiṇṇo pāragato vineyya oghaṃ;
::

::gathalast
Attho bhisiyā na vijjati, atha ce patthayasī pavassa deva’’.
::

::hangnum
22\.
::

::gatha1
‘‘Gopī {pb:P:0.0004} mama assavā alolā, (iti dhaniyo gopo)
::

::gatha2
Dīgharattaṃ {note:dīgharatta (ka.)} saṃvāsiyā manāpā;
::

::gathalast
Tassā {pb:T:0.0329} na suṇāmi kiñci pāpaṃ, atha ce patthayasī pavassa deva’’.
::

::hangnum
23\.
::

::gatha1
‘‘Cittaṃ mama assavaṃ vimuttaṃ, (iti bhagavā)
::

::gatha2
Dīgharattaṃ paribhāvitaṃ sudantaṃ;
::

::gathalast
Pāpaṃ pana me na vijjati, atha ce patthayasī pavassa deva’’.
::

::hangnum
24\.
::

::gatha1
‘‘Attavetanabhatohamasmi{pb:M:0.0283}, (iti dhaniyo gopo)
::

::gatha2
Puttā ca me samāniyā arogā;
::

::gathalast
Tesaṃ na suṇāmi kiñci pāpaṃ, atha ce patthayasī pavassa deva’’.
::

::hangnum
25\.
::

::gatha1
‘‘Nāhaṃ bhatakosmi kassaci, (iti bhagavā)
::

::gatha2
Nibbiṭṭhena carāmi sabbaloke;
::

::gathalast
Attho bhatiyā na vijjati, atha ce patthayasī pavassa deva’’.
::

::hangnum
26\.
::

::gatha1
‘‘Atthi vasā atthi dhenupā, (iti dhaniyo gopo)
::

::gatha2
Godharaṇiyo paveṇiyopi atthi;
::

::gathalast
Usabhopi gavampatīdha atthi, atha ce patthayasī pavassa deva’’.
::

::hangnum
27\.
::

::gatha1
‘‘Natthi {pb:V:0.0091} vasā natthi dhenupā, (iti bhagavā)
::

::gatha2
Godharaṇiyo paveṇiyopi natthi;
::

::gathalast
Usabhopi {pb:P:0.0005}{pb:T:0.0330} gavampatīdha natthi, atha ce patthayasī pavassa deva’’.
::

::hangnum
28\.
::

::gatha1
‘‘Khilā nikhātā asampavedhī, (iti dhaniyo gopo)
::

::gatha2
Dāmā muñjamayā navā susaṇṭhānā;
::

::gathalast
Na hi sakkhinti dhenupāpi chettuṃ {note:chetuṃ (ka.)}, atha ce patthayasī pavassa deva’’.
::

::hangnum
29\.
::

::gatha1
‘‘Usabhoriva chetva {note:chetvā (syā. ka.)} bandhanāni, (iti bhagavā)
::

::gatha2
Nāgo pūtilataṃva dālayitvā {note:pūtilataṃ padālayitvā (syā. ka.)};
::

::gathalast
Nāhaṃ punupessaṃ {note:puna upessaṃ (sī. syā. kaṃ. pī.), punupeyya (ka.)} gabbhaseyyaṃ, atha ce patthayasī pavassa deva’’.
::

::hangnum
30\.
::

::gatha1
‘‘Ninnañca thalañca pūrayanto, mahāmegho pavassi tāvadeva;
::

::gathalast
Sutvā devassa vassato, imamatthaṃ dhaniyo abhāsatha.
::

::hangnum
31\.
::

::gatha1
‘‘Lābhā {pb:M:0.0284} vata no anappakā, ye mayaṃ bhagavantaṃ addasāma;
::

::gathalast
Saraṇaṃ taṃ upema cakkhuma, satthā no hohi tuvaṃ mahāmuni.
::

::hangnum
32\.
::

::gatha1
‘‘Gopī ca ahañca assavā, brahmacariyaṃ {note:brahmacariya (ka.)} sugate carāmase;
::

::gathalast
Jātimaraṇassa {pb:T:0.0331} pāragū {note:pāragā (sī. syā. kaṃ. pī.)}, dukkhassantakarā bhavāmase’’.
::

::hangnum
33\.
::

::gatha1
‘‘Nandati {pb:P:0.0006} puttehi puttimā, (iti māro pāpimā)
::

::gatha2
Gomā {note:gomiko (sī. pī.), gopiko (syā. kaṃ.), gopiyo (ka.)} gohi tatheva nandati;
::

::gathalast
Upadhī hi narassa nandanā, na hi so nandati yo nirūpadhi’’.
::

::hangnum
34\.
::

::gatha1
‘‘Socati puttehi puttimā, (iti bhagavā)
::

::gatha2
Gopiyo gohi tatheva socati;
::

::gathalast
Upadhī hi narassa socanā, na hi so socati yo nirūpadhī’’ti.
::

::centre
Dhaniyasuttaṃ dutiyaṃ niṭṭhitaṃ.
::

#### 3. Khaggavisāṇasuttaṃ

::hangnum
35\.
::

::gatha1
Sabbesu {pb:V:0.0092} bhūtesu nidhāya daṇḍaṃ, aviheṭhayaṃ aññatarampi tesaṃ;
::

::gathalast
Na puttamiccheyya kuto sahāyaṃ, eko care khaggavisāṇakappo.
::

::hangnum
36\.
::

::gatha1
Saṃsaggajātassa {pb:M:0.0285} bhavanti snehā, snehanvayaṃ {pb:T:0.0332} dukkhamidaṃ pahoti;
::

::gathalast
Ādīnavaṃ snehajaṃ pekkhamāno, eko care khaggavisāṇakappo.
::

::hangnum
37\.
::

::gatha1
Mitte suhajje anukampamāno, hāpeti atthaṃ paṭibaddhacitto;
::

::gathalast
Etaṃ bhayaṃ santhave {note:sandhave (ka.)} pekkhamāno, eko care khaggavisāṇakappo.
::

::hangnum
38\.
::

::gatha1
Vaṃso visālova yathā visatto, puttesu dāresu ca yā apekkhā;
::

::gathalast
Vaṃsakkaḷīrova {pb:P:0.0007} {note:vaṃsakaḷīrova (sī.), vaṃsākaḷīrova (syā. kaṃ. pī.), vaṃsekaḷīrova (niddesa)} asajjamāno, eko care khaggavisāṇakappo.
::

::hangnum
39\.
::

::gatha1
Migo araññamhi yathā abaddho {note:abandho (syā. kaṃ.)}, yenicchakaṃ gacchati gocarāya;
::

::gathalast
Viññū naro seritaṃ pekkhamāno, eko care khaggavisāṇakappo.
::

::hangnum
40\.
::

::gatha1
Āmantanā hoti sahāyamajjhe, vāse ṭhāne gamane cārikāya;
::

::gathalast
Anabhijjhitaṃ seritaṃ pekkhamāno, eko care khaggavisāṇakappo.
::

::hangnum
41\.
::

::gatha1
Khiḍḍā {pb:T:0.0333} ratī hoti sahāyamajjhe, puttesu ca vipulaṃ hoti pemaṃ;
::

::gathalast
Piyavippayogaṃ vijigucchamāno, eko care khaggavisāṇakappo.
::

::hangnum
42\.
::

::gatha1
Cātuddiso {pb:M:0.0286} appaṭigho ca hoti, santussamāno itarītarena;
::

::gathalast
Parissayānaṃ sahitā achambhī, eko care khaggavisāṇakappo.
::

::hangnum
43\.
::

::gatha1
Dussaṅgahā pabbajitāpi eke, atho gahaṭṭhā gharamāvasantā;
::

::gathalast
Appossukko paraputtesu hutvā, eko care khaggavisāṇakappo.
::

::hangnum
44\.
::

::gatha1
Oropayitvā {pb:V:0.0093} gihibyañjanāni {note:gihivyañjanāni (syā. kaṃ. pī.)}, sañchinnapatto {note:saṃsīnapatto (sī.)} yathā koviḷāro;
::

::gathalast
Chetvāna {pb:P:0.0008} vīro gihibandhanāni, eko care khaggavisāṇakappo.
::

::hangnum
45\.
::

::gatha1
Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;
::

::gathalast
Abhibhuyya sabbāni parissayāni, careyya tenattamano satīmā.
::

::hangnum
46\.
::

::gatha1
No {pb:T:0.0334} ce labhetha nipakaṃ sahāyaṃ, saddhiṃ caraṃ sādhuvihāridhīraṃ;
::

::gathalast
Rājāva raṭṭhaṃ vijitaṃ pahāya, eko care mātaṅgaraññeva nāgo.
::

::hangnum
47\.
::

::gatha1
Addhā pasaṃsāma sahāyasampadaṃ, seṭṭhā samā sevitabbā sahāyā;
::

::gathalast
Ete aladdhā anavajjabhojī, eko care khaggavisāṇakappo.
::

::hangnum
48\.
::

::gatha1
Disvā suvaṇṇassa pabhassarāni, kammāraputtena suniṭṭhitāni;
::

::gathalast
Saṅghaṭṭamānāni duve bhujasmiṃ, eko care khaggavisāṇakappo.
::

::hangnum
49\.
::

::gatha1
Evaṃ {pb:M:0.0287} dutiyena {note:dutiyena (sabbattha)} sahā mamassa, vācābhilāpo abhisajjanā vā;
::

::gathalast
Etaṃ bhayaṃ āyatiṃ pekkhamāno, eko care khaggavisāṇakappo.
::

::hangnum
50\.
::

::gatha1
Kāmā hi citrā madhurā manoramā, virūparūpena mathenti cittaṃ;
::

::gathalast
Ādīnavaṃ kāmaguṇesu disvā, eko care khaggavisāṇakappo.
::

::hangnum
51\.
::

::gatha1
Ītī {pb:T:0.0335} ca gaṇḍo ca upaddavo ca, rogo ca sallañca bhayañca metaṃ;
::

::gathalast
Etaṃ bhayaṃ kāmaguṇesu disvā, eko care khaggavisāṇakappo.
::

::hangnum
52\.
::

::gatha1
Sītañca {pb:P:0.0009} uṇhañca khudaṃ pipāsaṃ, vātātape ḍaṃsasarīsape {note:ḍaṃsasiriṃsape (sī. syā. kaṃ. pī.)} ca;
::

::gathalast
Sabbānipetāni abhisambhavitvā, eko care khaggavisāṇakappo.
::

::hangnum
53\.
::

::gatha1
Nāgova yūthāni vivajjayitvā, sañjātakhandho padumī uḷāro;
::

::gathalast
Yathābhirantaṃ viharaṃ {note:vihare (sī. pī. niddesa)} araññe, eko care khaggavisāṇakappo.
::

::hangnum
54\.
::

::gatha1
Aṭṭhānataṃ {pb:V:0.0094} saṅgaṇikāratassa, yaṃ phassaye {note:phussaye (syā.)} sāmayikaṃ vimuttiṃ;
::

::gathalast
Ādiccabandhussa vaco nisamma, eko care khaggavisāṇakappo.
::

::hangnum
55\.
::

::gatha1
Diṭṭhīvisūkāni upātivatto, patto niyāmaṃ paṭiladdhamaggo;
::

::gathalast
Uppannañāṇomhi anaññaneyyo, eko care khaggavisāṇakappo.
::

::hangnum
56\.
::

::gatha1
Nillolupo {pb:M:0.0288}{pb:T:0.0336} nikkuho nippipāso, nimmakkho niddhantakasāvamoho;
::

::gathalast
Nirāsayo {note:nirāsāso (ka.)} sabbaloke bhavitvā, eko care khaggavisāṇakappo.
::

::hangnum
57\.
::

::gatha1
Pāpaṃ sahāyaṃ parivajjayetha, anatthadassiṃ visame niviṭṭhaṃ;
::

::gathalast
Sayaṃ na seve pasutaṃ pamattaṃ, eko care khaggavisāṇakappo.
::

::hangnum
58\.
::

::gatha1
Bahussutaṃ {pb:P:0.0010} dhammadharaṃ bhajetha, mittaṃ uḷāraṃ paṭibhānavantaṃ;
::

::gathalast
Aññāya atthāni vineyya kaṅkhaṃ, eko care khaggavisāṇakappo.
::

::hangnum
59\.
::

::gatha1
Khiḍḍaṃ ratiṃ kāmasukhañca loke, analaṅkaritvā anapekkhamāno;
::

::gathalast
Vibhūsanaṭṭhānā virato saccavādī, eko care khaggavisāṇakappo.
::

::hangnum
60\.
::

::gatha1
Puttañca dāraṃ pitarañca mātaraṃ, dhanāni dhaññāni ca bandhavāni {note:bandhavāni ca (pī.)};
::

::gathalast
Hitvāna kāmāni yathodhikāni, eko care khaggavisāṇakappo.
::

::hangnum
61\.
::

::gatha1
Saṅgo {pb:T:0.0337} eso parittamettha sokhyaṃ, appassādo dukkhamettha bhiyyo;
::

::gathalast
Gaḷo eso iti ñatvā mutīmā {note:matīmā (syā. ka.)}, eko care khaggavisāṇakappo.
::

::hangnum
62\.
::

::gatha1
Sandālayitvāna {note:padālayitvāna (ka.)} saṃyojanāni, jālaṃva bhetvā salilambucārī;
::

::gathalast
Aggīva daḍḍhaṃ anivattamāno, eko care khaggavisāṇakappo.
::

::hangnum
63\.
::

::gatha1
Okkhittacakkhū {pb:M:0.0289} na ca pādalolo, guttindriyo rakkhitamānasāno;
::

::gathalast
Anavassuto apariḍayhamāno, eko care khaggavisāṇakappo.
::

::hangnum
64\.
::

::gatha1
Ohārayitvā {pb:V:0.0095} gihibyañjanāni, sañchannapatto {note:sañchinnapatto (syā. pī.), pacchinnapatto (ka.)} yathā pārichatto;
::

::gathalast
Kāsāyavattho {pb:P:0.0011} abhinikkhamitvā, eko care khaggavisāṇakappo.
::

::hangnum
65\.
::

::gatha1
Rasesu gedhaṃ akaraṃ alolo, anaññaposī sapadānacārī;
::

::gathalast
Kule kule appaṭibaddhacitto {note:appaṭibandhacitto (ka.)}, eko care khaggavisāṇakappo.
::

::hangnum
66\.
::

::gatha1
Pahāya {pb:T:0.0338} pañcāvaraṇāni cetaso, upakkilese byapanujja sabbe;
::

::gathalast
Anissito chetva {note:chetvā (syā. pī. ka.)} sinehadosaṃ {note:snehadosaṃ (ka.)}, eko care khaggavisāṇakappo.
::

::hangnum
67\.
::

::gatha1
Vipiṭṭhikatvāna sukhaṃ dukhañca, pubbeva ca somanassadomanassaṃ;
::

::gathalast
Laddhānupekkhaṃ samathaṃ visuddhaṃ, eko care khaggavisāṇakappo.
::

::hangnum
68\.
::

::gatha1
Āraddhavīriyo paramatthapattiyā, alīnacitto akusītavutti;
::

::gathalast
Daḷhanikkamo thāmabalūpapanno, eko care khaggavisāṇakappo.
::

::hangnum
69\.
::

::gatha1
Paṭisallānaṃ jhānamariñcamāno, dhammesu niccaṃ anudhammacārī;
::

::gathalast
Ādīnavaṃ sammasitā bhavesu, eko care khaggavisāṇakappo.
::

::hangnum
70\.
::

::gatha1
Taṇhakkhayaṃ {pb:M:0.0290} patthayamappamatto, aneḷamūgo {note:anelamūgo (syā. pī. ka.)} sutavā satīmā;
::

::gathalast
Saṅkhātadhammo niyato padhānavā, eko care khaggavisāṇakappo.
::

::hangnum
71\.
::

::gatha1
Sīhova {pb:P:0.0012}{pb:T:0.0339} saddesu asantasanto, vātova jālamhi asajjamāno;
::

::gathalast
Padumaṃva toyena alippamāno {note:alimpamāno (sī. syā. ka.)}, eko care khaggavisāṇakappo.
::

::hangnum
72\.
::

::gatha1
Sīho yathā dāṭhabalī pasayha, rājā migānaṃ abhibhuyya cārī;
::

::gathalast
Sevetha pantāni senāsanāni, eko care khaggavisāṇakappo.
::

::hangnum
73\.
::

::gatha1
Mettaṃ upekkhaṃ karuṇaṃ vimuttiṃ, āsevamāno muditañca kāle;
::

::gathalast
Sabbena lokena avirujjhamāno, eko care khaggavisāṇakappo.
::

::hangnum
74\.
::

::gatha1
Rāgañca {pb:V:0.0096} dosañca pahāya mohaṃ, sandālayitvāna saṃyojanāni;
::

::gathalast
Asantasaṃ jīvitasaṅkhayamhi, eko care khaggavisāṇakappo.
::

::hangnum
75\.
::

::gatha1
Bhajanti sevanti ca kāraṇatthā, nikkāraṇā dullabhā ajja mittā;
::

::gathalast
Attaṭṭhapaññā asucī manussā, eko care khaggavisāṇakappo.
::

::centre
Khaggavisāṇasuttaṃ tatiyaṃ niṭṭhitaṃ.
::

#### 4. Kasibhāradvājasuttaṃ

Evaṃ {pb:M:0.0291}{pb:T:0.0340} me sutaṃ – ekaṃ samayaṃ bhagavā magadhesu viharati dakkhiṇāgirismiṃ {pb:P:0.0013} {note:dakkhiṇagirismiṃ (ka.)} ekanāḷāyaṃ brāhmaṇagāme. Tena kho pana samayena kasibhāradvājassa brāhmaṇassa pañcamattāni naṅgalasatāni payuttāni honti vappakāle. Atha kho bhagavā pubbaṇhasamayaṃ nivāsetvā pattacīvaramādāya yena kasibhāradvājassa brāhmaṇassa kammanto tenupasaṅkami. Tena kho pana samayena kasibhāradvājassa brāhmaṇassa parivesanā vattati. Atha kho bhagavā yena parivesanā tenupasaṅkami; upasaṅkamitvā ekamantaṃ aṭṭhāsi.

Addasā kho kasibhāradvājo brāhmaṇo bhagavantaṃ piṇḍāya ṭhitaṃ. Disvāna bhagavantaṃ etadavoca – ‘‘ahaṃ kho, samaṇa, kasāmi ca vapāmi ca; kasitvā ca vapitvā ca bhuñjāmi. Tvampi, samaṇa, kasassu ca vapassu ca; kasitvā ca vapitvā ca bhuñjassū’’ti.

‘‘Ahampi kho, brāhmaṇa, kasāmi ca vapāmi ca; kasitvā ca vapitvā ca bhuñjāmī’’ti. ‘‘Na kho pana mayaṃ {note:na kho pana samaṇa (syā.)} passāma bhoto gotamassa yugaṃ vā naṅgalaṃ vā phālaṃ vā pācanaṃ vā balibadde {note:balivadde (sī. pī.), balībadde (?)} vā. Atha ca pana bhavaṃ gotamo evamāha – ‘ahampi kho, brāhmaṇa, kasāmi ca vapāmi {pb:T:0.0341} ca; kasitvā ca vapitvā ca bhuñjāmī’’’ti.

Atha kho kasibhāradvājo brāhmaṇo bhagavantaṃ gāthāya ajjhabhāsi –

::hangnum
76\.
::

::gatha1
‘‘Kassako {pb:V:0.0097} paṭijānāsi, na ca passāma te kasiṃ;
::

::gathalast
Kasiṃ no pucchito brūhi, yathā jānemu te kasiṃ’’.
::

::hangnum
77\.
::

::gatha1
‘‘Saddhā bījaṃ tapo vuṭṭhi, paññā me yuganaṅgalaṃ;
::

::gathalast
Hirī īsā mano yottaṃ, sati me phālapācanaṃ.
::

::hangnum
78\.
::

::gatha1
‘‘Kāyagutto {pb:P:0.0014} vacīgutto, āhāre udare yato;
::

::gathalast
Saccaṃ karomi niddānaṃ, soraccaṃ me pamocanaṃ.
::

::hangnum
79\.
::

::gatha1
‘‘Vīriyaṃ me dhuradhorayhaṃ, yogakkhemādhivāhanaṃ;
::

::gathalast
Gacchati anivattantaṃ, yattha gantvā na socati.
::

::hangnum
80\.
::

::gatha1
‘‘Evamesā {pb:M:0.0292} kasī kaṭṭhā, sā hoti amatapphalā;
::

::gathalast
Etaṃ kasiṃ kasitvāna, sabbadukkhā pamuccatī’’ti.
::

Atha kho kasibhāradvājo brāhmaṇo mahatiyā kaṃsapātiyā pāyasaṃ {note:pāyāsaṃ (sabbattha)} vaḍḍhetvā bhagavato upanāmesi – ‘‘bhuñjatu bhavaṃ gotamo pāyasaṃ. Kassako bhavaṃ; yaṃ hi bhavaṃ gotamo amatapphalaṃ {note:amatapphalampi (saṃ. ni. 1.197)} kasiṃ kasatī’’ti.

::hangnum
81\.
::

::gatha1
‘‘Gāthābhigītaṃ me abhojaneyyaṃ, sampassataṃ brāhmaṇa nesa dhammo;
::

::gathalast
Gāthābhigītaṃ panudanti buddhā, dhamme satī brāhmaṇa vuttiresā.
::

::hangnum
82\.
::

::gatha1
‘‘Aññena {pb:T:0.0342} ca kevalinaṃ mahesiṃ, khīṇāsavaṃ kukkuccavūpasantaṃ;
::

::gathalast
Annena pānena upaṭṭhahassu, khettaṃ hi taṃ puññapekkhassa hotī’’ti.
::

‘‘Atha {pb:P:0.0015} kassa cāhaṃ, bho gotama, imaṃ pāyasaṃ dammī’’ti? ‘‘Na khvāhaṃ taṃ, brāhmaṇa, passāmi sadevake loke samārake sabrahmake sassamaṇabrāhmaṇiyā pajāya sadevamanussāya, yassa so pāyaso bhutto sammā pariṇāmaṃ gaccheyya, aññatra tathāgatassa vā tathāgatasāvakassa vā. Tena hi tvaṃ, brāhmaṇa, taṃ pāyasaṃ appaharite vā chaḍḍehi appāṇake vā udake opilāpehī’’ti.

Atha {pb:V:0.0098} kho kasibhāradvājo brāhmaṇo taṃ pāyasaṃ appāṇake udake opilāpesi. Atha kho so pāyaso udake pakkhitto cicciṭāyati ciṭiciṭāyati sandhūpāyati sampadhūpāyati {note:sandhūmāyati sampadhūmāyati (syā.)}. Seyyathāpi nāma phālo divasaṃ santatto {note:divasasantatto (sī. syā. kaṃ. pī.)} udake pakkhitto cicciṭāyati ciṭiciṭāyati sandhūpāyati sampadhūpāyati; evameva so pāyaso udake pakkhitto cicciṭāyati ciṭiciṭāyati sandhūpāyati sampadhūpāyati.

Atha kho kasibhāradvājo brāhmaṇo saṃviggo lomahaṭṭhajāto yena bhagavā tenupasaṅkami; upasaṅkamitvā bhagavato pādesu sirasā nipatitvā {pb:M:0.0293} bhagavantaṃ etadavoca – ‘‘abhikkantaṃ, bho gotama, abhikkantaṃ{pb:T:0.0343}, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya, cakkhumanto rūpāni dakkhantīti {note:dakkhintīti (sī. syā. kaṃ. pī.)}; evamevaṃ bhotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ gacchāmi {pb:P:0.0016} dhammañca bhikkhusaṅghañca, labheyyāhaṃ bhoto gotamassa santike pabbajjaṃ, labheyyaṃ upasampada’’nti.

Alattha kho kasibhāradvājo brāhmaṇo bhagavato santike pabbajjaṃ, alattha upasampadaṃ. Acirūpasampanno kho panāyasmā bhāradvājo eko vūpakaṭṭho appamatto ātāpī pahitatto viharanto nacirasseva – yassatthāya kulaputtā sammadeva agārasmā anagāriyaṃ pabbajanti, tadanuttaraṃ – brahmacariyapariyosānaṃ diṭṭheva dhamme sayaṃ abhiññā sacchikatvā upasampajja vihāsi. ‘‘Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā’’ti abbhaññāsi. Aññataro ca {note:aññataro ca kho (sī. pī.), aññataro kho (syā. kaṃ. ka.)} panāyasmā bhāradvājo arahataṃ ahosīti.

::centre
Kasibhāradvājasuttaṃ catutthaṃ niṭṭhitaṃ.
::

#### 5. Cundasuttaṃ

::hangnum
83\.
::

::gatha1
‘‘Pucchāmi {pb:T:0.0344} muniṃ pahūtapaññaṃ, (iti cundo kammāraputto)
::

::gatha2
Buddhaṃ dhammassāmiṃ vītataṇhaṃ;
::

::gathalast
Dvipaduttamaṃ {note:dipaduttamaṃ (sī. syā. kaṃ. pī.)} sārathīnaṃ pavaraṃ, kati loke samaṇā tadiṅgha brūhi’’.
::

::hangnum
84\.
::

::gatha1
‘‘Caturo {pb:V:0.0099} samaṇā na pañcamatthi, (cundāti bhagavā)
::

::gatha2
Te {pb:P:0.0017} te āvikaromi sakkhipuṭṭho;
::

::gathalast
Maggajino maggadesako ca, magge jīvati yo ca maggadūsī’’.
::

::hangnum
85\.
::

::gatha1
‘‘Kaṃ {pb:M:0.0294} maggajinaṃ vadanti buddhā, (iti cundo kammāraputto)
::

::gatha2
Maggakkhāyī kathaṃ atulyo hoti;
::

::gathalast
Magge jīvati me brūhi puṭṭho, atha me āvikarohi maggadūsiṃ’’ {note:maggadūsī (ka.)}.
::

::hangnum
86\.
::

::gatha1
‘‘Yo tiṇṇakathaṃkatho visallo, nibbānābhirato anānugiddho;
::

::gathalast
Lokassa sadevakassa netā, tādiṃ maggajinaṃ vadanti buddhā.
::

::hangnum
87\.
::

::gatha1
‘‘Paramaṃ paramanti yodha ñatvā, akkhāti {pb:T:0.0345} vibhajate idheva dhammaṃ;
::

::gatha2
Taṃ kaṅkhachidaṃ muniṃ anejaṃ, dutiyaṃ bhikkhunamāhu maggadesiṃ.
::

::hangnum
88\.
::

::gatha1
‘‘Yo dhammapade sudesite, magge jīvati saññato satīmā;
::

::gatha2
Anavajjapadāni sevamāno, tatiyaṃ bhikkhunamāhu maggajīviṃ.
::

::hangnum
89\.
::

::gatha1
‘‘Chadanaṃ katvāna subbatānaṃ, pakkhandī kuladūsako pagabbho;
::

::gathalast
Māyāvī asaññato palāpo, patirūpena caraṃ sa maggadūsī.
::

::hangnum
90\.
::

::gatha1
‘‘Ete ca paṭivijjhi yo gahaṭṭho, sutavā ariyasāvako sapañño;
::

::gatha2
Sabbe {pb:P:0.0018} netādisāti {note:sabbe ne tādisāti (sī. syā. pī.)} ñatvā, iti disvā na hāpeti tassa saddhā;
::

::gathalast
Kathaṃ hi duṭṭhena asampaduṭṭhaṃ, suddhaṃ asuddhena samaṃ kareyyā’’ti.
::

::centre
Cundasuttaṃ pañcamaṃ niṭṭhitaṃ.
::

#### 6. Parābhavasuttaṃ

Evaṃ {pb:M:0.0295}{pb:V:0.0100}{pb:T:0.0346} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ gāthāya ajjhabhāsi –

::hangnum
91\.
::

::gatha1
‘‘Parābhavantaṃ purisaṃ, mayaṃ pucchāma gotama {note:gotamaṃ (sī. syā.)};
::

::gathalast
Bhagavantaṃ {note:bhavantaṃ (syā. ka.)} puṭṭhumāgamma, kiṃ parābhavato mukhaṃ’’.
::

::hangnum
92\.
::

::gatha1
‘‘Suvijāno bhavaṃ hoti, suvijāno {note:duvijāno (syā. ka.)} parābhavo;
::

::gathalast
Dhammakāmo bhavaṃ hoti, dhammadessī parābhavo’’.
::

::hangnum
93\.
::

::gatha1
‘‘Iti hetaṃ vijānāma, paṭhamo so parābhavo;
::

::gathalast
Dutiyaṃ bhagavā brūhi, kiṃ parābhavato mukhaṃ’’.
::

::hangnum
94\.
::

::gatha1
‘‘Asantassa piyā honti, sante na kurute piyaṃ;
::

::gathalast
Asataṃ dhammaṃ roceti, taṃ parābhavato mukhaṃ’’.
::

::hangnum
95\.
::

::gatha1
‘‘Iti hetaṃ vijānāma, dutiyo so parābhavo;
::

::gathalast
Tatiyaṃ bhagavā brūhi, kiṃ parābhavato mukhaṃ’’.
::

::hangnum
96\.
::

::gatha1
‘‘Niddāsīlī {pb:P:0.0019} sabhāsīlī, anuṭṭhātā ca yo naro;
::

::gathalast
Alaso kodhapaññāṇo, taṃ parābhavato mukhaṃ’’.
::

::hangnum
97\.
::

::gatha1
‘‘Iti {pb:T:0.0347} hetaṃ vijānāma, tatiyo so parābhavo;
::

::gathalast
Catutthaṃ bhagavā brūhi, kiṃ parābhavato mukhaṃ’’.
::

::hangnum
98\.
::

::gatha1
‘‘Yo {pb:V:0.0101} mātaraṃ {note:yo mātaraṃ vā (sī. syā. kaṃ. pī.)} pitaraṃ vā, jiṇṇakaṃ gatayobbanaṃ;
::

::gathalast
Pahu santo na bharati, taṃ parābhavato mukhaṃ’’.
::

::hangnum
99\.
::

::gatha1
‘‘Iti hetaṃ vijānāma, catuttho so parābhavo;
::

::gathalast
Pañcamaṃ bhagavā brūhi, kiṃ parābhavato mukhaṃ’’.
::

::hangnum
100\.
::

::gatha1
‘‘Yo brāhmaṇaṃ {note:yo brāhmaṇaṃ vā (sī. syā. kaṃ. pī.)} samaṇaṃ vā, aññaṃ vāpi vanibbakaṃ;
::

::gathalast
Musāvādena vañceti, taṃ parābhavato mukhaṃ’’.
::

::hangnum
101\.
::

::gatha1
‘‘Iti {pb:M:0.0296} hetaṃ vijānāma, pañcamo so parābhavo;
::

::gathalast
Chaṭṭhamaṃ bhagavā brūhi, kiṃ parābhavato mukhaṃ’’.
::

::hangnum
102\.
::

::gatha1
‘‘Pahūtavitto puriso, sahirañño sabhojano;
::

::gathalast
Eko bhuñjati sādūni, taṃ parābhavato mukhaṃ’’.
::

::hangnum
103\.
::

::gatha1
‘‘Iti hetaṃ vijānāma, chaṭṭhamo so parābhavo;
::

::gathalast
Sattamaṃ bhagavā brūhi, kiṃ parābhavato mukhaṃ’’.
::

::hangnum
104\.
::

::gatha1
‘‘Jātitthaddho dhanatthaddho, gottatthaddho ca yo naro;
::

::gathalast
Saññātiṃ atimaññeti, taṃ parābhavato mukhaṃ’’.
::

::hangnum
105\.
::

::gatha1
‘‘Iti hetaṃ vijānāma, sattamo so parābhavo;
::

::gathalast
Aṭṭhamaṃ bhagavā brūhi, kiṃ parābhavato mukhaṃ’’.
::

::hangnum
106\.
::

::gatha1
‘‘Itthidhutto surādhutto, akkhadhutto ca yo naro;
::

::gathalast
Laddhaṃ laddhaṃ vināseti, taṃ parābhavato mukhaṃ’’.
::

::hangnum
107\.
::

::gatha1
‘‘Iti {pb:P:0.0020}{pb:T:0.0348} hetaṃ vijānāma, aṭṭhamo so parābhavo;
::

::gathalast
Navamaṃ bhagavā brūhi, kiṃ parābhavato mukhaṃ’’.
::

::hangnum
108\.
::

::gatha1
‘‘Sehi {pb:V:0.0102} dārehi asantuṭṭho {note:dārehyasantuṭṭho (ka.)}, vesiyāsu padussati {note:padissati (sī.)};
::

::gathalast
Dussati {note:dissati (sī. pī.)} paradāresu, taṃ parābhavato mukhaṃ’’.
::

::hangnum
109\.
::

::gatha1
‘‘Iti hetaṃ vijānāma, navamo so parābhavo;
::

::gathalast
Dasamaṃ bhagavā brūhi, kiṃ parābhavato mukhaṃ’’.
::

::hangnum
110\.
::

::gatha1
‘‘Atītayobbano poso, āneti timbarutthaniṃ;
::

::gathalast
Tassā issā na supati, taṃ parābhavato mukhaṃ’’.
::

::hangnum
111\.
::

::gatha1
‘‘Iti hetaṃ vijānāma, dasamo so parābhavo;
::

::gathalast
Ekādasamaṃ bhagavā brūhi, kiṃ parābhavato mukhaṃ’’.
::

::hangnum
112\.
::

::gatha1
‘‘Itthiṃ soṇḍiṃ vikiraṇiṃ, purisaṃ vāpi tādisaṃ;
::

::gathalast
Issariyasmiṃ ṭhapeti {note:ṭhāpeti (sī. pī.), thapeti (ka.)}, taṃ parābhavato mukhaṃ’’.
::

::hangnum
113\.
::

::gatha1
‘‘Iti {pb:M:0.0297} hetaṃ vijānāma, ekādasamo so parābhavo;
::

::gathalast
Dvādasamaṃ bhagavā brūhi, kiṃ parābhavato mukhaṃ’’.
::

::hangnum
114\.
::

::gatha1
‘‘Appabhogo mahātaṇho, khattiye jāyate kule;
::

::gathalast
So ca rajjaṃ patthayati, taṃ parābhavato mukhaṃ’’.
::

::hangnum
115\.
::

::gatha1
‘‘Ete parābhave loke, paṇḍito samavekkhiya;
::

::gathalast
Ariyo dassanasampanno, sa lokaṃ bhajate siva’’nti.
::

::centre
Parābhavasuttaṃ chaṭṭhaṃ niṭṭhitaṃ.
::

#### 7. Vasalasuttaṃ

Evaṃ {pb:V:0.0103}{pb:P:0.0021}{pb:T:0.0349} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho bhagavā pubbaṇhasamayaṃ nivāsetvā pattacīvaramādāya sāvatthiṃ piṇḍāya pāvisi. Tena kho pana samayena aggikabhāradvājassa brāhmaṇassa nivesane aggi pajjalito hoti āhuti paggahitā. Atha kho bhagavā sāvatthiyaṃ sapadānaṃ piṇḍāya caramāno yena aggikabhāradvājassa brāhmaṇassa nivesanaṃ tenupasaṅkami.

Addasā kho aggikabhāradvājo brāhmaṇo bhagavantaṃ dūratova āgacchantaṃ. Disvāna bhagavantaṃ etadavoca – ‘‘tatreva {note:atreva (syā. ka.)}, muṇḍaka; tatreva, samaṇaka; tatreva, vasalaka tiṭṭhāhī’’ti.

Evaṃ vutte, bhagavā aggikabhāradvājaṃ brāhmaṇaṃ etadavoca – ‘‘jānāsi pana tvaṃ, brāhmaṇa, vasalaṃ vā vasalakaraṇe vā dhamme’’ti? ‘‘Na khvāhaṃ, bho gotama, jānāmi vasalaṃ vā vasalakaraṇe vā dhamme; sādhu me bhavaṃ gotamo tathā dhammaṃ desetu, yathāhaṃ jāneyyaṃ vasalaṃ vā vasalakaraṇe vā dhamme’’ti. ‘‘Tena hi, brāhmaṇa, suṇāhi, sādhukaṃ manasi karohi; bhāsissāmī’’ti. ‘‘Evaṃ, bho’’ti kho aggikabhāradvājo brāhmaṇo bhagavato paccassosi. Bhagavā etadavoca –

::hangnum
116\.
::

::gatha1
‘‘Kodhano {pb:M:0.0298} upanāhī ca, pāpamakkhī ca yo naro;
::

::gathalast
Vipannadiṭṭhi {pb:T:0.0350} māyāvī, taṃ jaññā vasalo iti.
::

::hangnum
117\.
::

::gatha1
‘‘Ekajaṃ vā dvijaṃ {note:dijaṃ (pī.)} vāpi, yodha pāṇaṃ vihiṃsati;
::

::gathalast
Yassa pāṇe dayā natthi, taṃ jaññā vasalo iti.
::

::hangnum
118\.
::

::gatha1
‘‘Yo {pb:P:0.0022} hanti parirundhati {note:uparundheti (syā.), uparundhati (ka.)}, gāmāni nigamāni ca;
::

::gathalast
Niggāhako {note:nigghātako (?)} samaññāto, taṃ jaññā vasalo iti.
::

::hangnum
119\.
::

::gatha1
‘‘Gāme vā yadi vā raññe, yaṃ paresaṃ mamāyitaṃ;
::

::gathalast
Theyyā adinnamādeti {note:adinnaṃ ādiyati (sī. pī.)}, taṃ jaññā vasalo iti.
::

::hangnum
120\.
::

::gatha1
‘‘Yo {pb:V:0.0104} have iṇamādāya, cujjamāno {note:bhuñjamāno (?)} palāyati;
::

::gathalast
Na hi te iṇamatthīti, taṃ jaññā vasalo iti.
::

::hangnum
121\.
::

::gatha1
‘‘Yo ve kiñcikkhakamyatā, panthasmiṃ vajantaṃ janaṃ;
::

::gathalast
Hantvā kiñcikkhamādeti, taṃ jaññā vasalo iti.
::

::hangnum
122\.
::

::gatha1
‘‘Attahetu parahetu, dhanahetu ca {note:dhanahetu va (ka.)} yo naro;
::

::gathalast
Sakkhipuṭṭho musā brūti, taṃ jaññā vasalo iti.
::

::hangnum
123\.
::

::gatha1
‘‘Yo ñātīnaṃ sakhīnaṃ vā, dāresu paṭidissati;
::

::gathalast
Sāhasā {note:sahasā (sī. syā.)} sampiyena vā, taṃ jaññā vasalo iti.
::

::hangnum
124\.
::

::gatha1
‘‘Yo mātaraṃ pitaraṃ vā, jiṇṇakaṃ gatayobbanaṃ;
::

::gathalast
Pahu santo na bharati, taṃ jaññā vasalo iti.
::

::hangnum
125\.
::

::gatha1
‘‘Yo mātaraṃ pitaraṃ vā, bhātaraṃ bhaginiṃ sasuṃ;
::

::gathalast
Hanti roseti vācāya, taṃ jaññā vasalo iti.
::

::hangnum
126\.
::

::gatha1
‘‘Yo atthaṃ pucchito santo, anatthamanusāsati;
::

::gathalast
Paṭicchannena {pb:T:0.0351} manteti, taṃ jaññā vasalo iti.
::

::hangnum
127\.
::

::gatha1
‘‘Yo katvā pāpakaṃ kammaṃ, mā maṃ jaññāti icchati {note:vibha. 894 passitabbaṃ};
::

::gathalast
Yo paṭicchannakammanto, taṃ jaññā vasalo iti.
::

::hangnum
128\.
::

::gatha1
‘‘Yo {pb:M:0.0299} ve parakulaṃ gantvā, bhutvāna {note:sutvā ca (syā. ka.)} sucibhojanaṃ;
::

::gathalast
Āgataṃ nappaṭipūjeti, taṃ jaññā vasalo iti.
::

::hangnum
129\.
::

::gatha1
‘‘Yo brāhmaṇaṃ samaṇaṃ vā, aññaṃ vāpi vanibbakaṃ;
::

::gathalast
Musāvādena vañceti, taṃ jaññā vasalo iti.
::

::hangnum
130\.
::

::gatha1
‘‘Yo {pb:V:0.0105}{pb:P:0.0023} brāhmaṇaṃ samaṇaṃ vā, bhattakāle upaṭṭhite;
::

::gathalast
Roseti vācā na ca deti, taṃ jaññā vasalo iti.
::

::hangnum
131\.
::

::gatha1
‘‘Asataṃ yodha pabrūti, mohena paliguṇṭhito;
::

::gathalast
Kiñcikkhaṃ nijigīsāno {note:nijigiṃsāno (sī. syā. kaṃ. pī.)}, taṃ jaññā vasalo iti.
::

::hangnum
132\.
::

::gatha1
‘‘Yo cattānaṃ samukkaṃse, pare ca mavajānāti {note:mavajānati (sī. syā. pī.)};
::

::gathalast
Nihīno sena mānena, taṃ jaññā vasalo iti.
::

::hangnum
133\.
::

::gatha1
‘‘Rosako kadariyo ca, pāpiccho maccharī saṭho;
::

::gathalast
Ahiriko anottappī, taṃ jaññā vasalo iti.
::

::hangnum
134\.
::

::gatha1
‘‘Yo buddhaṃ paribhāsati, atha vā tassa sāvakaṃ;
::

::gathalast
Paribbājaṃ {note:paribbajaṃ (ka.), paribbājakaṃ (syā. kaṃ.)} gahaṭṭhaṃ vā, taṃ jaññā vasalo iti.
::

::hangnum
135\.
::

::gatha1
‘‘Yo ve anarahaṃ {note:anarahā (sī. pī.)} santo, arahaṃ paṭijānāti {note:paṭijānati (sī. syā. pī.)};
::

::gathalast
Coro sabrahmake loke, eso kho vasalādhamo.
::

::hangnum
136\.
::

::gatha1
‘‘Ete kho vasalā vuttā, mayā yete pakāsitā;
::

::gatha2
Na {pb:T:0.0352} jaccā vasalo hoti, na jaccā hoti brāhmaṇo;
::

::gathalast
Kammunā {note:kammanā (sī. pī.)} vasalo hoti, kammunā hoti brāhmaṇo.
::

::hangnum
137\.
::

::gatha1
‘‘Tadamināpi jānātha, yathāmedaṃ {note:yathāpedaṃ (ka.)} nidassanaṃ;
::

::gathalast
Caṇḍālaputto sopāko {note:sapāko (?)}, mātaṅgo iti vissuto.
::

::hangnum
138\.
::

::gatha1
‘‘So {pb:M:0.0300}{pb:P:0.0024} yasaṃ paramaṃ patto {note:so yasapparamappatto (syā. ka.)}, mātaṅgo yaṃ sudullabhaṃ;
::

::gathalast
Āgacchuṃ tassupaṭṭhānaṃ, khattiyā brāhmaṇā bahū.
::

::hangnum
139\.
::

::gatha1
‘‘Devayānaṃ {pb:V:0.0106} abhiruyha, virajaṃ so mahāpathaṃ;
::

::gatha2
Kāmarāgaṃ virājetvā, brahmalokūpago ahu;
::

::gathalast
Na naṃ jāti nivāresi, brahmalokūpapattiyā.
::

::hangnum
140\.
::

::gatha1
‘‘Ajjhāyakakule jātā, brāhmaṇā mantabandhavā;
::

::gathalast
Te ca pāpesu kammesu, abhiṇhamupadissare.
::

::hangnum
141\.
::

::gatha1
‘‘Diṭṭheva dhamme gārayhā, samparāye ca duggati;
::

::gathalast
Na ne jāti nivāreti, duggatyā {note:duggaccā (sī. syā. kaṃ. pī.)} garahāya vā.
::

::hangnum
142\.
::

::gatha1
‘‘Na jaccā vasalo hoti, na jaccā hoti brāhmaṇo;
::

::gathalast
Kammunā vasalo hoti, kammunā hoti brāhmaṇo’’ti.
::

Evaṃ vutte, aggikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama…pe… {pb:T:0.0353}{pb:P:0.0025} upāsakaṃ maṃ bhavaṃ gotamo dhāretu ajjatagge pāṇupetaṃ saraṇaṃ gata’’nti.

::centre
Vasalasuttaṃ sattamaṃ niṭṭhitaṃ.
::

#### 8. Mettasuttaṃ

::hangnum
143\.
::

::gatha1
Karaṇīyamatthakusalena, yanta santaṃ padaṃ abhisamecca;
::

::gathalast
Sakko ujū ca suhujū {note:sūjū (sī.)} ca, sūvaco cassa mudu anatimānī.
::

::hangnum
144\.
::

::gatha1
Santussako ca subharo ca, appakicco ca sallahukavutti;
::

::gathalast
Santindriyo ca nipako ca, appagabbho kulesvananugiddho.
::

::hangnum
145\.
::

::gatha1
Na {pb:M:0.0301} ca khuddamācare kiñci, yena viññū pare upavadeyyuṃ;
::

::gathalast
Sukhino va khemino hontu, sabbasattā {note:sabbe sattā (sī. syā.)} bhavantu sukhitattā.
::

::hangnum
146\.
::

::gatha1
Ye {pb:V:0.0107} keci pāṇabhūtatthi, tasā {pb:T:0.0354} vā thāvarā vanavasesā;
::

::gathalast
Dīghā vā ye va mahantā {note:mahanta (?)}, majjhimā rassakā aṇukathūlā.
::

::hangnum
147\.
::

::gatha1
Diṭṭhā {pb:P:0.0026} vā ye va adiṭṭhā {note:adiṭṭha (?)}, ye va {note:ye ca (sī. syā. kaṃ. pī.)} dūre vasanti avidūre;
::

::gathalast
Bhūtā va sambhavesī va {note:bhūtā vā sambhavesī vā (syā. kaṃ. pī. ka.)}, sabbasattā bhavantu sukhitattā.
::

::hangnum
148\.
::

::gatha1
Na paro paraṃ nikubbetha, nātimaññetha katthaci na kañci {note:naṃ kañci (sī. pī.), naṃ kiñci (syā.), na kiñci (ka.)};
::

::gathalast
Byārosanā paṭighasaññā, nāññamaññassa dukkhamiccheyya.
::

::hangnum
149\.
::

::gatha1
Mātā yathā niyaṃ puttamāyusā ekaputtamanurakkhe;
::

::gathalast
Evampi sabbabhūtesu, mānasaṃ bhāvaye aparimāṇaṃ.
::

::hangnum
150\.
::

::gatha1
Mettañca sabbalokasmi, mānasaṃ bhāvaye aparimāṇaṃ;
::

::gathalast
Uddhaṃ adho ca tiriyañca, asambādhaṃ averamasapattaṃ.
::

::hangnum
151\.
::

::gatha1
Tiṭṭhaṃ {pb:M:0.0302} caraṃ nisinno va {note:vā (sī. syā. kaṃ. pī.)}, sayāno {pb:T:0.0355} yāvatāssa vitamiddho {note:vigatamiddho (bahūsu)};
::

::gathalast
Etaṃ satiṃ adhiṭṭheyya, brahmametaṃ vihāramidhamāhu.
::

::hangnum
152\.
::

::gatha1
Diṭṭhiñca anupaggamma, sīlavā dassanena sampanno;
::

::gathalast
Kāmesu vinaya {note:vineyya (sī. syā. pī.)} gedhaṃ, na hi jātuggabbhaseyya punaretīti.
::

::centre
Mettasuttaṃ aṭṭhamaṃ niṭṭhitaṃ.
::

#### 9. Hemavatasuttaṃ

::hangnum
153\.
::

::gatha1
‘‘Ajja {pb:P:0.0027} pannaraso uposatho, (iti sātāgiro yakkho)
::

::gatha2
Dibbā {note:dibyā (sī. syā. kaṃ. pī.)} ratti upaṭṭhitā;
::

::gathalast
Anomanāmaṃ satthāraṃ, handa passāma gotamaṃ’’.
::

::hangnum
154\.
::

::gatha1
‘‘Kacci {pb:V:0.0108} mano supaṇihito, (iti hemavato yakkho)
::

::gatha2
Sabbabhūtesu tādino;
::

::gathalast
Kacci iṭṭhe aniṭṭhe ca, saṅkappassa vasīkatā’’.
::

::hangnum
155\.
::

::gatha1
‘‘Mano cassa supaṇihito, (iti sātāgiro yakkho)
::

::gatha2
Sabbabhūtesu tādino;
::

::gathalast
Atho iṭṭhe aniṭṭhe ca, saṅkappassa vasīkatā’’.
::

::hangnum
156\.
::

::gatha1
‘‘Kacci {pb:T:0.0356} adinnaṃ nādiyati, (iti hemavato yakkho)
::

::gatha2
Kacci pāṇesu saññato;
::

::gathalast
Kacci ārā pamādamhā, kacci jhānaṃ na riñcati’’.
::

::hangnum
157\.
::

::gatha1
‘‘Na {pb:M:0.0303} so adinnaṃ ādiyati, (iti sātāgiro yakkho)
::

::gatha2
Atho pāṇesu saññato;
::

::gathalast
Atho ārā pamādamhā, buddho jhānaṃ na riñcati’’.
::

::hangnum
158\.
::

::gatha1
‘‘Kacci musā na bhaṇati, (iti hemavato yakkho)
::

::gatha2
Kacci na khīṇabyappatho;
::

::gathalast
Kacci {pb:P:0.0028} vebhūtiyaṃ nāha, kacci samphaṃ na bhāsati’’.
::

::hangnum
159\.
::

::gatha1
‘‘Musā ca so na bhaṇati, (iti sātāgiro yakkho)
::

::gatha2
Atho na khīṇabyappatho;
::

::gathalast
Atho vebhūtiyaṃ nāha, mantā atthaṃ ca {note:atthaṃ so (sī. pī. ka.)} bhāsati’’.
::

::hangnum
160\.
::

::gatha1
‘‘Kacci na rajjati kāmesu, (iti hemavato yakkho)
::

::gatha2
Kacci cittaṃ anāvilaṃ;
::

::gathalast
Kacci mohaṃ atikkanto, kacci dhammesu cakkhumā’’.
::

::hangnum
161\.
::

::gatha1
‘‘Na {pb:V:0.0109} so rajjati kāmesu, (iti sātāgiro yakkho)
::

::gatha2
Atho cittaṃ anāvilaṃ;
::

::gathalast
Sabbamohaṃ atikkanto, buddho dhammesu cakkhumā’’.
::

::hangnum
162\.
::

::gatha1
‘‘Kacci vijjāya sampanno, (iti hemavato yakkho )
::

::gatha2
Kacci saṃsuddhacāraṇo;
::

::gathalast
Kaccissa {pb:T:0.0357} āsavā khīṇā, kacci natthi punabbhavo’’.
::

::hangnum
163\.
::

::gatha1
‘‘Vijjāya {pb:P:0.0029} ceva sampanno, (iti sātāgiro yakkho)
::

::gatha2
Atho saṃsuddhacāraṇo;
::

::gathalast
Sabbassa āsavā khīṇā, natthi tassa punabbhavo’’.
::

::hangnum
164\.
::

::gatha1
‘‘Sampannaṃ {pb:M:0.0304} munino cittaṃ, kammunā byappathena ca;
::

::gathalast
Vijjācaraṇasampannaṃ, dhammato naṃ pasaṃsati’’.
::

::hangnum
165\.
::

::gatha1
‘‘Sampannaṃ munino cittaṃ, kammunā byappathena ca;
::

::gathalast
Vijjācaraṇasampannaṃ, dhammato anumodasi’’.
::

::hangnum
166\.
::

::gatha1
‘‘Sampannaṃ munino cittaṃ, kammunā byappathena ca;
::

::gathalast
Vijjācaraṇasampannaṃ, handa passāma gotamaṃ.
::

::hangnum
167\.
::

::gatha1
‘‘Eṇijaṅghaṃ kisaṃ vīraṃ {note:dhīraṃ (syā.)}, appāhāraṃ alolupaṃ;
::

::gathalast
Muniṃ vanasmiṃ jhāyantaṃ, ehi passāma gotamaṃ.
::

::hangnum
168\.
::

::gatha1
‘‘Sīhaṃvekacaraṃ nāgaṃ, kāmesu anapekkhinaṃ;
::

::gathalast
Upasaṅkamma pucchāma, maccupāsappamocanaṃ.
::

::hangnum
169\.
::

::gatha1
‘‘Akkhātāraṃ pavattāraṃ, sabbadhammāna pāraguṃ;
::

::gathalast
Buddhaṃ verabhayātītaṃ, mayaṃ pucchāma gotamaṃ’’.
::

::hangnum
170\.
::

::gatha1
‘‘Kismiṃ {pb:V:0.0110} loko samuppanno, (iti hemavato yakkho)
::

::gatha2
Kismiṃ kubbati santhavaṃ {note:sandhavaṃ (ka.)};
::

::gathalast
Kissa loko upādāya, kismiṃ loko vihaññati’’.
::

::hangnum
171\.
::

::gatha1
‘‘Chasu {pb:P:0.0030}{pb:T:0.0358} {note:chassu (sī. pī.)} loko samuppanno, (hemavatāti bhagavā)
::

::gatha2
Chasu kubbati santhavaṃ;
::

::gathalast
Channameva upādāya, chasu loko vihaññati’’.
::

::hangnum
172\.
::

::gatha1
‘‘Katamaṃ taṃ upādānaṃ, yattha loko vihaññati;
::

::gathalast
Niyyānaṃ pucchito brūhi, kathaṃ dukkhā pamuccati’’ {note:pamuñcati (syā.)}.
::

::hangnum
173\.
::

::gatha1
‘‘Pañca kāmaguṇā loke, manochaṭṭhā paveditā;
::

::gathalast
Ettha chandaṃ virājetvā, evaṃ dukkhā pamuccati.
::

::hangnum
174\.
::

::gatha1
‘‘Etaṃ lokassa niyyānaṃ, akkhātaṃ vo yathātathaṃ;
::

::gathalast
Etaṃ vo ahamakkhāmi, evaṃ dukkhā pamuccati’’.
::

::hangnum
175\.
::

::gatha1
‘‘Ko {pb:M:0.0305} sūdha tarati oghaṃ, kodha tarati aṇṇavaṃ;
::

::gathalast
Appatiṭṭhe anālambe, ko gambhīre na sīdati’’.
::

::hangnum
176\.
::

::gatha1
‘‘Sabbadā sīlasampanno, paññavā susamāhito;
::

::gathalast
Ajjhattacintī {note:ajjhattasaññī (syā. kaṃ. ka.)} satimā, oghaṃ tarati duttaraṃ.
::

::hangnum
177\.
::

::gatha1
‘‘Virato kāmasaññāya, sabbasaṃyojanātigo;
::

::gathalast
Nandībhavaparikkhīṇo, so gambhīre na sīdati’’.
::

::hangnum
178\.
::

::gatha1
‘‘Gabbhīrapaññaṃ nipuṇatthadassiṃ, akiñcanaṃ kāmabhave asattaṃ;
::

::gathalast
Taṃ passatha sabbadhi vippamuttaṃ, dibbe pathe kamamānaṃ mahesiṃ.
::

::hangnum
179\.
::

::gatha1
‘‘Anomanāmaṃ {pb:V:0.0111} nipuṇatthadassiṃ, paññādadaṃ {pb:T:0.0359} kāmālaye asattaṃ;
::

::gathalast
Taṃ {pb:P:0.0031} passatha sabbaviduṃ sumedhaṃ, ariye pathe kamamānaṃ mahesiṃ.
::

::hangnum
180\.
::

::gatha1
‘‘Sudiṭṭhaṃ vata no ajja, suppabhātaṃ suhuṭṭhitaṃ;
::

::gathalast
Yaṃ addasāma sambuddhaṃ, oghatiṇṇamanāsavaṃ.
::

::hangnum
181\.
::

::gatha1
‘‘Ime dasasatā yakkhā, iddhimanto yasassino;
::

::gathalast
Sabbe taṃ saraṇaṃ yanti, tvaṃ no satthā anuttaro.
::

::hangnum
182\.
::

::gatha1
‘‘Te mayaṃ vicarissāma, gāmā gāmaṃ nagā nagaṃ;
::

::gathalast
Namassamānā sambuddhaṃ, dhammassa ca sudhammata’’nti.
::

::centre
Hemavatasuttaṃ navamaṃ niṭṭhitaṃ.
::

#### 10. Āḷavakasuttaṃ

Evaṃ me sutaṃ – ekaṃ samayaṃ bhagavā āḷaviyaṃ viharati āḷavakassa yakkhassa bhavane. Atha kho āḷavako yakkho yena bhagavā tenupasaṅkami; upasaṅkamitvā bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti {pb:M:0.0306} bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi.

Dutiyampi kho…pe… tatiyampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Sādhāvuso’’ti {pb:T:0.0360} bhagavā nikkhami. ‘‘Pavisa, samaṇā’’ti. ‘‘Sādhāvuso’’ti bhagavā pāvisi.

Catutthampi kho āḷavako yakkho bhagavantaṃ etadavoca – ‘‘nikkhama, samaṇā’’ti. ‘‘Na khvāhaṃ taṃ{pb:P:0.0032}, āvuso, nikkhamissāmi. Yaṃ te karaṇīyaṃ, taṃ karohī’’ti.

‘‘Pañhaṃ {pb:V:0.0112} taṃ, samaṇa, pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmī’’ti.

‘‘Na khvāhaṃ taṃ, āvuso, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yo me cittaṃ vā khipeyya hadayaṃ vā phāleyya pādesu vā gahetvā pāragaṅgāya khipeyya. Api ca tvaṃ, āvuso, puccha yadākaṅkhasī’’ti. Atha kho āḷavako yakkho bhagavantaṃ gāthāya ajjhabhāsi –

::hangnum
183\.
::

::gatha1
‘‘Kiṃ sūdha vittaṃ purisassa seṭṭhaṃ, kiṃ su suciṇṇaṃ sukhamāvahāti;
::

::gathalast
Kiṃ su {note:kiṃ sū (sī.)} have sādutaraṃ rasānaṃ, kathaṃ jīviṃ jīvitamāhu seṭṭhaṃ’’.
::

::hangnum
184\.
::

::gatha1
‘‘Saddhīdha vittaṃ purisassa seṭṭhaṃ, dhammo suciṇṇo sukhamāvahāti;
::

::gathalast
Saccaṃ have sādutaraṃ rasānaṃ, paññājīviṃ jīvitamāhu seṭṭhaṃ’’.
::

::hangnum
185\.
::

::gatha1
‘‘Kathaṃ su tarati oghaṃ, kathaṃ su tarati aṇṇavaṃ;
::

::gathalast
Kathaṃ {pb:T:0.0361} su dukkhamacceti, kathaṃ su parisujjhati’’.
::

::hangnum
186\.
::

::gatha1
‘‘Saddhā {pb:P:0.0033} tarati oghaṃ, appamādena aṇṇavaṃ;
::

::gathalast
Vīriyena {note:viriyena (sī. syā. kaṃ. pī.)} dukkhamacceti, paññāya parisujjhati’’.
::

::hangnum
187\.
::

::gatha1
‘‘Kathaṃ {pb:M:0.0307} su labhate paññaṃ, kathaṃ su vindate dhanaṃ;
::

::gatha2
Kathaṃ su kittiṃ pappoti, kathaṃ mittāni ganthati;
::

::gathalast
Asmā lokā paraṃ lokaṃ, kathaṃ pecca na socati’’.
::

::hangnum
188\.
::

::gatha1
‘‘Saddahāno arahataṃ, dhammaṃ nibbānapattiyā;
::

::gathalast
Sussūsaṃ {note:sussūsā (sī. pī.)} labhate paññaṃ, appamatto vicakkhaṇo.
::

::hangnum
189\.
::

::gatha1
‘‘Patirūpakārī dhuravā, uṭṭhātā vindate dhanaṃ;
::

::gathalast
Saccena kittiṃ pappoti, dadaṃ mittāni ganthati.
::

::hangnum
190\.
::

::gatha1
‘‘Yassete {pb:V:0.0113} caturo dhammā, saddhassa gharamesino;
::

::gathalast
Saccaṃ dhammo {note:damo (?)} dhiti cāgo, sa ve pecca na socati.
::

::hangnum
191\.
::

::gatha1
‘‘Iṅgha aññepi pucchassu, puthū samaṇabrāhmaṇe;
::

::gathalast
Yadi saccā damā cāgā, khantyā bhiyyodha vijjati’’.
::

::hangnum
192\.
::

::gatha1
‘‘Kathaṃ nu dāni puccheyyaṃ, puthū samaṇabrāhmaṇe;
::

::gathalast
Yohaṃ {note:sohaṃ (sī. pī.)} ajja pajānāmi, yo attho samparāyiko.
::

::hangnum
193\.
::

::gatha1
‘‘Atthāya vata me buddho, vāsāyāḷavimāgamā;
::

::gathalast
Yohaṃ {note:aṭṭhinhārūhi saṃyutto (syā. ka.)} ajja pajānāmi, yattha dinnaṃ mahapphalaṃ.
::

::hangnum
194\.
::

::gatha1
‘‘So ahaṃ vicarissāmi, gāmā gāmaṃ purā puraṃ;
::

::gathalast
Namassamāno sambuddhaṃ, dhammassa ca sudhammata’’nti.
::

::centre
Āḷavakasuttaṃ dasamaṃ niṭṭhitaṃ.
::

#### 11. Vijayasuttaṃ

::hangnum
195\.
::

::gatha1
Caraṃ {pb:P:0.0034}{pb:T:0.0362} vā yadi vā tiṭṭhaṃ, nisinno uda vā sayaṃ;
::

::gathalast
Samiñjeti pasāreti, esā kāyassa iñjanā.
::

::hangnum
196\.
::

::gatha1
Aṭṭhinahārusaṃyutto, tacamaṃsāvalepano;
::

::gathalast
Chaviyā kāyo paṭicchanno, yathābhūtaṃ na dissati.
::

::hangnum
197\.
::

::gatha1
Antapūro {pb:M:0.0308} udarapūro, yakanapeḷassa {note:yakapeḷassa (sī. syā.)} vatthino;
::

::gathalast
Hadayassa papphāsassa, vakkassa pihakassa ca.
::

::hangnum
198\.
::

::gatha1
Siṅghāṇikāya {pb:V:0.0114} kheḷassa, sedassa ca medassa ca;
::

::gathalast
Lohitassa lasikāya, pittassa ca vasāya ca.
::

::hangnum
199\.
::

::gatha1
Athassa navahi sotehi, asucī savati sabbadā;
::

::gathalast
Akkhimhā akkhigūthako, kaṇṇamhā kaṇṇagūthako.
::

::hangnum
200\.
::

::gatha1
Siṅghāṇikā ca nāsato, mukhena vamatekadā;
::

::gathalast
Pittaṃ semhañca vamati, kāyamhā sedajallikā.
::

::hangnum
201\.
::

::gatha1
Athassa susiraṃ sīsaṃ, matthaluṅgassa pūritaṃ;
::

::gathalast
Subhato naṃ maññati, bālo avijjāya purakkhato.
::

::hangnum
202\.
::

::gatha1
Yadā ca so mato seti, uddhumāto vinīlako;
::

::gathalast
Apaviddho susānasmiṃ, anapekkhā honti ñātayo.
::

::hangnum
203\.
::

::gatha1
Khādanti naṃ suvānā {note:supāṇā (pī.)} ca, siṅgālā {note:sigālā (sī. syā. kaṃ. pī.)} vakā kimī;
::

::gathalast
Kākā {pb:T:0.0363} gijjhā ca khādanti, ye caññe santi pāṇino.
::

::hangnum
204\.
::

::gatha1
Sutvāna {pb:P:0.0035} buddhavacanaṃ, bhikkhu paññāṇavā idha;
::

::gathalast
So kho naṃ parijānāti, yathābhūtañhi passati.
::

::hangnum
205\.
::

::gatha1
Yathā idaṃ tathā etaṃ, yathā etaṃ tathā idaṃ;
::

::gathalast
Ajjhattañca bahiddhā ca, kāye chandaṃ virājaye.
::

::hangnum
206\.
::

::gatha1
Chandarāgaviratto so, bhikkhu paññāṇavā idha;
::

::gathalast
Ajjhagā amataṃ santiṃ, nibbānaṃ padamaccutaṃ.
::

::hangnum
207\.
::

::gatha1
Dvipādakoyaṃ {note:dipādakoyaṃ (sī. syā. kaṃ. pī.)} asuci, duggandho parihārati {note:parihīrati (sī. syā. kaṃ. pī.)};
::

::gathalast
Nānākuṇapaparipūro, vissavanto tato tato.
::

::hangnum
208\.
::

::gatha1
Etādisena {pb:V:0.0115} kāyena, yo maññe uṇṇametave {note:unnametave (?)};
::

::gathalast
Paraṃ vā avajāneyya, kimaññatra adassanāti.
::

::centre
Vijayasuttaṃ ekādasamaṃ niṭṭhitaṃ.
::

#### 12. Munisuttaṃ

::hangnum
209\.
::

::gatha1
Santhavāto {pb:M:0.0309} {note:sandhavato (ka.)} bhayaṃ jātaṃ, niketā jāyate rajo;
::

::gathalast
Aniketamasanthavaṃ, etaṃ ve munidassanaṃ.
::

::hangnum
210\.
::

::gatha1
Yo jātamucchijja na ropayeyya, jāyantamassa nānuppavecche;
::

::gathalast
Tamāhu ekaṃ muninaṃ carantaṃ, addakkhi {pb:T:0.0364} so santipadaṃ mahesi.
::

::hangnum
211\.
::

::gatha1
Saṅkhāya {pb:P:0.0036} vatthūni pamāya {note:pahāya (ka. sī. ka.), samāya (ka.) pa + mī + tvā = pamāya, yathā nissāyātipadaṃ} bījaṃ, sinehamassa nānuppavecche;
::

::gathalast
Sa ve munī jātikhayantadassī, takkaṃ pahāya na upeti saṅkhaṃ.
::

::hangnum
212\.
::

::gatha1
Aññāya sabbāni nivesanāni, anikāmayaṃ aññatarampi tesaṃ;
::

::gathalast
Sa ve munī vītagedho agiddho, nāyūhatī pāragato hi hoti.
::

::hangnum
213\.
::

::gatha1
Sabbābhibhuṃ sabbaviduṃ sumedhaṃ, sabbesu dhammesu anūpalittaṃ;
::

::gathalast
Sabbañjahaṃ taṇhakkhaye vimuttaṃ, taṃ vāpi dhīrā muni {note:muniṃ (sī. pī.)} vedayanti.
::

::hangnum
214\.
::

::gatha1
Paññābalaṃ sīlavatūpapannaṃ, samāhitaṃ jhānarataṃ satīmaṃ;
::

::gathalast
Saṅgā pamuttaṃ akhilaṃ anāsavaṃ, taṃ vāpi dhīrā muni vedayanti.
::

::hangnum
215\.
::

::gatha1
Ekaṃ {pb:M:0.0310} carantaṃ munimappamattaṃ, nindāpasaṃsāsu avedhamānaṃ;
::

::gatha2
Sīhaṃva saddesu asantasantaṃ, vātaṃva {pb:T:0.0365} jālamhi asajjamānaṃ;
::

::gatha3
Padmaṃva {pb:V:0.0116} {note:padumaṃva (sī. syā. pī.)} toyena alippamānaṃ {note:alimpamānaṃ (syā. ka.)}, netāramaññesamanaññaneyyaṃ;
::

::gathalast
Taṃ vāpi dhīrā muni vedayanti.
::

::hangnum
216\.
::

::gatha1
Yo {pb:P:0.0037} ogahaṇe thambhorivābhijāyati, yasmiṃ pare vācāpariyantaṃ {note:vācaṃ pariyantaṃ (ka.)} vadanti;
::

::gathalast
Taṃ vītarāgaṃ susamāhitindriyaṃ, taṃ vāpi dhīrā muni vedayanti.
::

::hangnum
217\.
::

::gatha1
Yo ve ṭhitatto tasaraṃva ujju, jigucchati kammehi pāpakehi;
::

::gathalast
Vīmaṃsamāno visamaṃ samañca, taṃ vāpi dhīrā muni vedayanti.
::

::hangnum
218\.
::

::gatha1
Yo saññatatto na karoti pāpaṃ, daharo majjhimo ca muni {note:daharo ca majjho ca munī (sī. syā. kaṃ. pī.)} yatatto;
::

::gathalast
Arosaneyyo na so roseti kañci {note:na roseti (syā.)}, taṃ vāpi dhīrā muni vedayanti.
::

::hangnum
219\.
::

::gatha1
Yadaggato majjhato sesato vā, piṇḍaṃ labhetha paradattūpajīvī;
::

::gathalast
Nālaṃ thutuṃ nopi nipaccavādī, taṃ vāpi dhīrā muni vedayanti.
::

::hangnum
220\.
::

::gatha1
Muniṃ {pb:T:0.0366} carantaṃ virataṃ methunasmā, yo yobbane nopanibajjhate kvaci;
::

::gathalast
Madappamādā virataṃ vippamuttaṃ, taṃ vāpi dhīrā muni vedayanti.
::

::hangnum
221\.
::

::gatha1
Aññāya {pb:M:0.0311} lokaṃ paramatthadassiṃ, oghaṃ samuddaṃ atitariya tādiṃ;
::

::gathalast
Taṃ {pb:P:0.0038} chinnaganthaṃ asitaṃ anāsavaṃ, taṃ vāpi dhīrā muni vedayanti.
::

::hangnum
222\.
::

::gatha1
Asamā ubho dūravihāravuttino, gihī {note:gihi (ka.)} dāraposī amamo ca subbato;
::

::gathalast
Parapāṇarodhāya gihī asaññato, niccaṃ munī rakkhati pāṇine {note:pāṇino (sī.)} yato.
::

::hangnum
223\.
::

::gatha1
Sikhī yathā nīlagīvo {note:nīlagivo (syā.)} vihaṅgamo, haṃsassa nopeti javaṃ kudācanaṃ;
::

::gathalast
Evaṃ gihī nānukaroti bhikkhuno, munino vivittassa vanamhi jhāyatoti.
::

::centre
Munisuttaṃ dvādasamaṃ niṭṭhitaṃ.
::

::centre
Uragavaggo paṭhamo niṭṭhito.
::

Tassuddānaṃ {pb:V:0.0117} –

::gatha1
Urago dhaniyo ceva, visāṇañca tathā kasi;
::

::gathalast
Cundo parābhavo {pb:T:0.0367} ceva, vasalo mettabhāvanā.
::

::gatha1
Sātāgiro āḷavako, vijayo ca tathā muni;
::

::gathalast
Dvādasetāni suttāni, uragavaggoti vuccatīti.
::

### 2. Cūḷavaggo

#### 1. Ratanasuttaṃ

::hangnum
224\.
::

::gatha1
Yānīdha {pb:M:0.0312}{pb:V:0.0118}{pb:P:0.0039} bhūtāni samāgatāni, bhummāni {note:bhūmāni (ka.)} vā yāni va antalikkhe;
::

::gathalast
Sabbeva bhūtā sumanā bhavantu, athopi sakkacca suṇantu bhāsitaṃ.
::

::hangnum
225\.
::

::gatha1
Tasmā hi bhūtā nisāmetha sabbe, mettaṃ karotha mānusiyā pajāya;
::

::gathalast
Divā ca ratto ca haranti ye baliṃ, tasmā hi ne rakkhatha appamattā.
::

::hangnum
226\.
::

::gatha1
Yaṃ kiñci vittaṃ idha vā huraṃ vā, saggesu vā yaṃ ratanaṃ paṇītaṃ;
::

::gatha2
Na no samaṃ atthi tathāgatena, idampi buddhe ratanaṃ paṇītaṃ;
::

::gathalast
Etena saccena suvatthi hotu.
::

::hangnum
227\.
::

::gatha1
Khayaṃ virāgaṃ amataṃ paṇītaṃ, yadajjhagā {pb:T:0.0368} sakyamunī samāhito;
::

::gatha2
Na tena dhammena samatthi kiñci, idampi dhamme ratanaṃ paṇītaṃ;
::

::gathalast
Etena saccena suvatthi hotu.
::

::hangnum
228\.
::

::gatha1
Yaṃ buddhaseṭṭho parivaṇṇayī suciṃ, samādhimānantarikaññamāhu;
::

::gatha2
Samādhinā {pb:P:0.0040} tena samo na vijjati, idampi dhamme ratanaṃ paṇītaṃ;
::

::gathalast
Etena saccena suvatthi hotu.
::

::hangnum
229\.
::

::gatha1
Ye {pb:M:0.0313} puggalā aṭṭha sataṃ pasatthā, cattāri etāni yugāni honti;
::

::gatha2
Te dakkhiṇeyyā sugatassa sāvakā, etesu dinnāni mahapphalāni;
::

::gathalast
Idampi saṅghe ratanaṃ paṇītaṃ, etena {pb:T:0.0369} saccena suvatthi hotu.
::

::hangnum
230\.
::

::gatha1
Ye {pb:V:0.0119} suppayuttā manasā daḷhena, nikkāmino gotamasāsanamhi;
::

::gatha2
Te pattipattā amataṃ vigayha, laddhā mudhā nibbutiṃ {note:nibbuti (ka.)} bhuñjamānā;
::

::gathalast
Idampi saṅghe ratanaṃ paṇītaṃ, etena saccena suvatthi hotu.
::

::hangnum
231\.
::

::gatha1
Yathindakhīlo pathavissito {note:padavissito (ka. sī.), paṭhaviṃ sito (ka. sī. syā. kaṃ. pī.)} siyā, catubbhi vātehi asampakampiyo;
::

::gatha2
Tathūpamaṃ sappurisaṃ vadāmi, yo ariyasaccāni avecca passati;
::

::gathalast
Idampi saṅghe ratanaṃ paṇītaṃ, etena saccena suvatthi hotu.
::

::hangnum
232\.
::

::gatha1
Ye ariyasaccāni vibhāvayanti, gambhīrapaññena sudesitāni;
::

::gatha2
Kiñcāpi te honti bhusaṃ pamattā, na te bhavaṃ aṭṭhamamādiyanti;
::

::gathalast
Idampi saṅghe ratanaṃ paṇītaṃ, etena {pb:T:0.0370} saccena suvatthi hotu.
::

::hangnum
233\.
::

::gatha1
Sahāvassa dassanasampadāya {note:sahāvasaddassanasampadāya (ka.)}, tayassu dhammā jahitā bhavanti;
::

::gathalast
Sakkāyadiṭṭhi {pb:P:0.0041} vicikicchitañca, sīlabbataṃ vāpi yadatthi kiñci.
::

::hangnum
234\.
::

::gatha1
Catūhapāyehi {pb:M:0.0314} ca vippamutto, chaccābhiṭhānāni {note:cha cābhiṭhānāni (sī. syā.)} bhabba kātuṃ {note:abhabbo kātuṃ (sī.)};
::

::gathalast
Idampi saṅghe ratanaṃ paṇītaṃ, etena saccena suvatthi hotu.
::

::hangnum
235\.
::

::gatha1
Kiñcāpi so kamma {note:kammaṃ (sī. syā. kaṃ. pī.)} karoti pāpakaṃ, kāyena vācā uda cetasā vā;
::

::gatha2
Abhabba {note:abhabbo (bahūsu)} so tassa paṭicchadāya {note:paṭicchādāya (sī.)}, abhabbatā diṭṭhapadassa vuttā;
::

::gathalast
Idampi saṅghe ratanaṃ paṇītaṃ, etena saccena suvatthi hotu.
::

::hangnum
236\.
::

::gatha1
Vanappagumbe yatha {note:yathā (sī. syā.)} phussitagge, gimhānamāse paṭhamasmiṃ {note:paṭhamasmi (?)} gimhe;
::

::gatha2
Tathūpamaṃ dhammavaraṃ adesayi {note:adesayī (sī.)}, nibbānagāmiṃ paramaṃ hitāya;
::

::gathalast
Idampi buddhe ratanaṃ paṇītaṃ, etena saccena suvatthi hotu.
::

::hangnum
237\.
::

::gatha1
Varo varaññū varado varāharo, anuttaro dhammavaraṃ adesayi;
::

::gathalast
Idampi buddhe ratanaṃ paṇītaṃ, etena saccena suvatthi hotu.
::

::hangnum
238\.
::

::gatha1
Khīṇaṃ {pb:V:0.0120} purāṇaṃ nava natthi sambhavaṃ, virattacittāyatike bhavasmiṃ;
::

::gatha2
Te khīṇabījā avirūḷhichandā, nibbanti {pb:P:0.0042}{pb:T:0.0371} dhīrā yathāyaṃ {note:yathayaṃ (ka.)} padīpo;
::

::gathalast
Idampi saṅghe ratanaṃ paṇītaṃ, etena saccena suvatthi hotu.
::

::hangnum
239\.
::

::gatha1
Yānīdha {pb:M:0.0315} bhūtāni samāgatāni, bhummāni vā yāni va antalikkhe;
::

::gathalast
Tathāgataṃ devamanussapūjitaṃ, buddhaṃ namassāma suvatthi hotu.
::

::hangnum
240\.
::

::gatha1
Yānīdha bhūtāni samāgatāni, bhummāni vā yāni va antalikkhe;
::

::gathalast
Tathāgataṃ devamanussapūjitaṃ, dhammaṃ namassāma suvatthi hotu.
::

::hangnum
241\.
::

::gatha1
Yānīdha bhūtāni samāgatāni, bhummāni vā yāni va antalikkhe;
::

::gathalast
Tathāgataṃ devamanussapūjitaṃ, saṅghaṃ namassāma suvatthi hotūti.
::

::centre
Ratanasuttaṃ paṭhamaṃ niṭṭhitaṃ.
::

#### 2. Āmagandhasuttaṃ

::hangnum
242\.
::

::gatha1
‘‘Sāmākaciṅgūlakacīnakāni {pb:T:0.0372} ca, pattapphalaṃ mūlaphalaṃ gavipphalaṃ;
::

::gathalast
Dhammena laddhaṃ satamasnamānā {note:satamasamānā (sī. pī.), satamassamānā (syā. kaṃ.)}, na kāmakāmā alikaṃ bhaṇanti.
::

::hangnum
243\.
::

::gatha1
‘‘Yadasnamāno sukataṃ suniṭṭhitaṃ, parehi dinnaṃ payataṃ paṇītaṃ;
::

::gathalast
Sālīnamannaṃ {pb:P:0.0043} paribhuñjamāno, so bhuñjasī kassapa āmagandhaṃ.
::

::hangnum
244\.
::

::gatha1
‘‘Na {pb:M:0.0316} āmagandho mama kappatīti, icceva tvaṃ bhāsasi brahmabandhu;
::

::gatha2
Sālīnamannaṃ paribhuñjamāno, sakuntamaṃsehi susaṅkhatehi;
::

::gathalast
Pucchāmi taṃ kassapa etamatthaṃ, kathaṃ pakāro tava āmagandho’’.
::

::hangnum
245\.
::

::gatha1
‘‘Pāṇātipāto {pb:V:0.0121} vadhachedabandhanaṃ, theyyaṃ musāvādo nikativañcanāni ca;
::

::gathalast
Ajjhenakuttaṃ {note:ajjhena kujjaṃ (sī. pī.)} paradārasevanā, esāmagandho na hi maṃsabhojanaṃ.
::

::hangnum
246\.
::

::gatha1
‘‘Ye {pb:T:0.0373} idha kāmesu asaññatā janā, rasesu giddhā asucibhāvamassitā {note:asucīkamissitā (sī. syā. kaṃ. pī.)};
::

::gathalast
Natthikadiṭṭhī visamā durannayā, esāmagandho na hi maṃsabhojanaṃ.
::

::hangnum
247\.
::

::gatha1
‘‘Ye lūkhasā dāruṇā piṭṭhimaṃsikā {note:ye lūkharasā dāruṇā parapiṭṭhimaṃsikā (ka.)}, mittadduno nikkaruṇātimānino;
::

::gathalast
Adānasīlā na ca denti kassaci, esāmagandho na hi maṃsabhojanaṃ.
::

::hangnum
248\.
::

::gatha1
‘‘Kodho {pb:P:0.0044} mado thambho paccupaṭṭhāpanā {note:paccuṭṭhāpanā ca (sī. syā.), paccuṭṭhāpanā (pī.)}, māyā usūyā bhassasamussayo ca;
::

::gathalast
Mānātimāno ca asabbhi santhavo, esāmagandho na hi maṃsabhojanaṃ.
::

::hangnum
249\.
::

::gatha1
‘‘Ye pāpasīlā iṇaghātasūcakā, vohārakūṭā idha pāṭirūpikā {note:pātirūpikā (?)};
::

::gathalast
Narādhamā yedha karonti kibbisaṃ, esāmagandho na hi maṃsabhojanaṃ.
::

::hangnum
250\.
::

::gatha1
‘‘Ye {pb:M:0.0317} idha pāṇesu asaññatā janā, paresamādāya vihesamuyyutā;
::

::gathalast
Dussīlaluddā pharusā anādarā, esāmagandho {pb:T:0.0374} na hi maṃsabhojanaṃ.
::

::hangnum
251\.
::

::gatha1
‘‘Etesu giddhā viruddhātipātino, niccuyyutā pecca tamaṃ vajanti ye;
::

::gathalast
Patanti sattā nirayaṃ avaṃsirā, esāmagandho na hi maṃsabhojanaṃ.
::

::hangnum
252\.
::

::gatha1
‘‘Na macchamaṃsānamanāsakattaṃ {note:na macchamaṃsaṃ na anāsakattaṃ (sī. aṭṭha mūlapāṭho), na maṃcchamaṃsānānāsakattaṃ (syā. ka.)}, na naggiyaṃ na muṇḍiyaṃ jaṭājallaṃ;
::

::gatha2
Kharājināni nāggihuttassupasevanā, ye vāpi loke amarā bahū tapā;
::

::gathalast
Mantāhutī yaññamutūpasevanā, sodhenti maccaṃ avitiṇṇakaṅkhaṃ.
::

::hangnum
253\.
::

::gatha1
‘‘Yo tesu {pb:P:0.0045} {note:sotesu (sī. pī.)} gutto viditindriyo care, dhamme ṭhito ajjavamaddave rato;
::

::gathalast
Saṅgātigo sabbadukkhappahīno, na lippati {note:na limpati (syā. kaṃ ka.)} diṭṭhasutesu dhīro’’.
::

::hangnum
254\.
::

::gatha1
Iccetamatthaṃ bhagavā punappunaṃ, akkhāsi naṃ {note:taṃ (sī. pī.)} vedayi mantapāragū;
::

::gathalast
Citrāhi gāthāhi munī pakāsayi, nirāmagandho asito durannayo.
::

::hangnum
255\.
::

::gatha1
Sutvāna {pb:V:0.0122} buddhassa subhāsitaṃ padaṃ, nirāmagandhaṃ {pb:T:0.0375} sabbadukkhappanūdanaṃ;
::

::gathalast
Nīcamano vandi tathāgatassa, tattheva pabbajjamarocayitthāti.
::

::centre
Āmagandhasuttaṃ dutiyaṃ niṭṭhitaṃ.
::

#### 3. Hirisuttaṃ

::hangnum
256\.
::

::gatha1
Hiriṃ {pb:M:0.0318} tarantaṃ vijigucchamānaṃ, tavāhamasmi {note:sakhāhamasmi (sī. syā. kaṃ. pī.)} iti bhāsamānaṃ;
::

::gathalast
Sayhāni kammāni anādiyantaṃ, neso mamanti iti naṃ vijaññā.
::

::hangnum
257\.
::

::gatha1
Ananvayaṃ {note:atthanvayaṃ (ka.)} piyaṃ vācaṃ, yo mittesu pakubbati;
::

::gathalast
Akarontaṃ bhāsamānaṃ, parijānanti paṇḍitā.
::

::hangnum
258\.
::

::gatha1
Na {pb:P:0.0046} so mitto yo sadā appamatto, bhedāsaṅkī randhamevānupassī;
::

::gathalast
Yasmiñca seti urasīva putto, sa ve mitto yo parehi abhejjo.
::

::hangnum
259\.
::

::gatha1
Pāmujjakaraṇaṃ ṭhānaṃ, pasaṃsāvahanaṃ sukhaṃ;
::

::gathalast
Phalānisaṃso bhāveti, vahanto porisaṃ dhuraṃ.
::

::hangnum
260\.
::

::gatha1
Pavivekarasaṃ pitvā, rasaṃ upasamassa ca;
::

::gathalast
Niddaro {pb:T:0.0376} hoti nippāpo, dhammapītirasaṃ pivanti.
::

::centre
Hirisuttaṃ tatiyaṃ niṭṭhitaṃ.
::

#### 4. Maṅgalasuttaṃ

Evaṃ {pb:V:0.0123} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho aññatarā devatā abhikkantāya rattiyā abhikkantavaṇṇā kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhitā kho sā devatā bhagavantaṃ gāthāya ajjhabhāsi –

::hangnum
261\.
::

::gatha1
‘‘Bahū devā manussā ca, maṅgalāni acintayuṃ;
::

::gathalast
Ākaṅkhamānā sotthānaṃ, brūhi maṅgalamuttamaṃ’’.
::

::hangnum
262\.
::

::gatha1
‘‘Asevanā {pb:M:0.0319} ca bālānaṃ, paṇḍitānañca sevanā;
::

::gathalast
Pūjā ca pūjaneyyānaṃ {note:pūjanīyānaṃ (sī. syā. kaṃ. pī.)}, etaṃ maṅgalamuttamaṃ.
::

::hangnum
263\.
::

::gatha1
‘‘Patirūpadesavāso ca, pubbe ca katapuññatā;
::

::gathalast
Attasammāpaṇidhi {note:attasammāpaṇīdhī (katthaci)} ca, etaṃ maṅgalamuttamaṃ.
::

::hangnum
264\.
::

::gatha1
‘‘Bāhusaccañca {pb:P:0.0047} sippañca, vinayo ca susikkhito;
::

::gathalast
Subhāsitā ca yā vācā, etaṃ maṅgalamuttamaṃ.
::

::hangnum
265\.
::

::gatha1
‘‘Mātāpitu upaṭṭhānaṃ, puttadārassa saṅgaho;
::

::gathalast
Anākulā {pb:T:0.0377} ca kammantā, etaṃ maṅgalamuttamaṃ.
::

::hangnum
266\.
::

::gatha1
‘‘Dānañca dhammacariyā ca, ñātakānañca saṅgaho;
::

::gathalast
Anavajjāni kammāni, etaṃ maṅgalamuttamaṃ.
::

::hangnum
267\.
::

::gatha1
‘‘Āratī viratī pāpā, majjapānā ca saṃyamo;
::

::gathalast
Appamādo ca dhammesu, etaṃ maṅgalamuttamaṃ.
::

::hangnum
268\.
::

::gatha1
‘‘Gāravo {pb:V:0.0124} ca nivāto ca, santuṭṭhi ca kataññutā;
::

::gathalast
Kālena dhammassavanaṃ {note:dhammasavaṇaṃ (katthaci), dhammasavanaṃ (sī. ka.)}, etaṃ maṅgalamuttamaṃ.
::

::hangnum
269\.
::

::gatha1
‘‘Khantī ca sovacassatā, samaṇānañca dassanaṃ;
::

::gathalast
Kālena dhammasākacchā, etaṃ maṅgalamuttamaṃ.
::

::hangnum
270\.
::

::gatha1
‘‘Tapo ca brahmacariyañca, ariyasaccāna dassanaṃ;
::

::gathalast
Nibbānasacchikiriyā ca, etaṃ maṅgalamuttamaṃ.
::

::hangnum
271\.
::

::gatha1
‘‘Phuṭṭhassa lokadhammehi, cittaṃ yassa na kampati;
::

::gathalast
Asokaṃ virajaṃ khemaṃ, etaṃ maṅgalamuttamaṃ.
::

::hangnum
272\.
::

::gatha1
‘‘Etādisāni katvāna, sabbatthamaparājitā;
::

::gathalast
Sabbattha sotthiṃ gacchanti, taṃ tesaṃ maṅgalamuttama’’nti.
::

::centre
Maṅgalasuttaṃ catutthaṃ niṭṭhitaṃ.
::

#### 5. Sūcilomasuttaṃ

Evaṃ {pb:M:0.0320}{pb:T:0.0378} me sutaṃ – ekaṃ samayaṃ bhagavā gayāyaṃ viharati ṭaṅkitamañce sūcilomassa yakkhassa bhavane. Tena kho pana samayena {pb:P:0.0048} kharo ca yakkho sūcilomo ca yakkho bhagavato avidūre atikkamanti. Atha kho kharo yakkho sūcilomaṃ yakkhaṃ etadavoca – ‘‘eso samaṇo’’ti. ‘‘Neso samaṇo, samaṇako eso. Yāvāhaṃ jānāmi {note:yāva jānāmi (sī. pī.)} yadi vā so samaṇo {note:yadi vā samaṇo (syā.)}, yadi vā so samaṇako’’ti {note:yadi vā samaṇakoti (sī. syā. pī.)}.

Atha kho sūcilomo yakkho yena bhagavā tenupasaṅkami; upasaṅkamitvā bhagavato kāyaṃ upanāmesi. Atha kho bhagavā kāyaṃ apanāmesi. Atha kho sūcilomo yakkho bhagavantaṃ etadavoca {pb:V:0.0125} – ‘‘bhāyasi maṃ, samaṇā’’ti? ‘‘Na khvāhaṃ taṃ, āvuso, bhāyāmi; api ca te sapphasso pāpako’’ti.

‘‘Pañhaṃ taṃ, samaṇa, pucchissāmi. Sace me na byākarissasi, cittaṃ vā te khipissāmi, hadayaṃ vā te phālessāmi, pādesu vā gahetvā pāragaṅgāya khipissāmī’’ti.

‘‘Na khvāhaṃ taṃ, āvuso, passāmi sadevake loke samārake sabrahmake sassamaṇabrāhmaṇiyā pajāya sadevamanussāya yo me cittaṃ vā khipeyya hadayaṃ vā phāleyya pādesu vā gahetvā pāragaṅgāya khipeyya. Api ca tvaṃ, āvuso, puccha yadākaṅkhasī’’ti. Atha kho sūcilomo yakkho bhagavantaṃ gāthāya ajjhabhāsi –

::hangnum
273\.
::

::gatha1
‘‘Rāgo ca doso ca kutonidānā, aratī {pb:T:0.0379} ratī lomahaṃso kutojā;
::

::gathalast
Kuto samuṭṭhāya manovitakkā, kumārakā dhaṅkamivossajanti’’.
::

::hangnum
274\.
::

::gatha1
‘‘Rāgo ca doso ca itonidānā, aratī ratī lomahaṃso itojā;
::

::gathalast
Ito samuṭṭhāya manovitakkā, kumārakā dhaṅkamivossajanti.
::

::hangnum
274\.
::

::gatha1
‘‘Snehajā {pb:M:0.0321}{pb:P:0.0049} attasambhūtā, nigrodhasseva khandhajā;
::

::gathalast
Puthū visattā kāmesu, māluvāva vitatāvane.
::

::hangnum
275\.
::

::gatha1
‘‘Ye naṃ pajānanti yatonidānaṃ, te naṃ vinodenti suṇohi yakkha;
::

::gathalast
Te duttaraṃ oghamimaṃ taranti, atiṇṇapubbaṃ apunabbhavāyā’’ti.
::

::centre
Sūcilomasuttaṃ pañcamaṃ niṭṭhitaṃ.
::

#### 6. Dhammacariyasuttaṃ

::hangnum
276\.
::

::gatha1
Dhammacariyaṃ {pb:V:0.0126} brahmacariyaṃ, etadāhu vasuttamaṃ;
::

::gathalast
Pabbajitopi ce hoti, agārā anagāriyaṃ.
::

::hangnum
277\.
::

::gatha1
So ce mukharajātiko, vihesābhirato mago;
::

::gathalast
Jīvitaṃ {pb:T:0.0380} tassa pāpiyo, rajaṃ vaḍḍheti attano.
::

::hangnum
278\.
::

::gatha1
Kalahābhirato bhikkhu, mohadhammena āvuto;
::

::gathalast
Akkhātampi na jānāti, dhammaṃ buddhena desitaṃ.
::

::hangnum
279\.
::

::gatha1
Vihesaṃ bhāvitattānaṃ, avijjāya purakkhato;
::

::gathalast
Saṃkilesaṃ na jānāti, maggaṃ nirayagāminaṃ.
::

::hangnum
280\.
::

::gatha1
Vinipātaṃ samāpanno, gabbhā gabbhaṃ tamā tamaṃ;
::

::gathalast
Sa ve tādisako bhikkhu, pecca dukkhaṃ nigacchati.
::

::hangnum
281\.
::

::gatha1
Gūthakūpo yathā assa, sampuṇṇo gaṇavassiko;
::

::gathalast
Yo ca evarūpo assa, dubbisodho hi sāṅgaṇo.
::

::hangnum
282\.
::

::gatha1
Yaṃ evarūpaṃ jānātha, bhikkhavo gehanissitaṃ;
::

::gathalast
Pāpicchaṃ pāpasaṅkappaṃ, pāpaācāragocaraṃ.
::

::hangnum
283\.
::

::gatha1
Sabbe {pb:M:0.0322}{pb:P:0.0050} samaggā hutvāna, abhinibbajjiyātha {note:abhinibbajjayātha (sī. pī. a. ni. 8.10)} naṃ;
::

::gathalast
Kāraṇḍavaṃ {note:kāraṇḍaṃ va (syā. ka.) a. ni. 8.10} niddhamatha, kasambuṃ apakassatha {note:avakassatha (sī. syā. ka.)}.
::

::hangnum
284\.
::

::gatha1
Tato palāpe {note:palāse (ka.)} vāhetha, assamaṇe samaṇamānine;
::

::gathalast
Niddhamitvāna pāpicche, pāpaācāragocare.
::

::hangnum
285\.
::

::gatha1
Suddhā {pb:V:0.0127} suddhehi saṃvāsaṃ, kappayavho patissatā;
::

::gathalast
Tato samaggā nipakā, dukkhassantaṃ karissathāti.
::

::centre
Dhammacariyasuttaṃ {note:kapilasuttaṃ (aṭṭha.)} chaṭṭhaṃ niṭṭhitaṃ.
::

#### 7. Brāhmaṇadhammikasuttaṃ

Evaṃ {pb:T:0.0381} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho sambahulā kosalakā brāhmaṇamahāsālā jiṇṇā vuḍḍhā mahallakā addhagatā vayoanuppattā yena bhagavā tenupasaṅkamiṃsu; upasaṅkamitvā bhagavatā saddhiṃ sammodiṃsu. Sammodanīyaṃ kathaṃ sāraṇīyaṃ vītisāretvā ekamantaṃ nisīdiṃsu. Ekamantaṃ nisinnā kho te brāhmaṇamahāsālā bhagavantaṃ etadavocuṃ – ‘‘sandissanti nu kho, bho gotama, etarahi brāhmaṇā porāṇānaṃ brāhmaṇānaṃ brāhmaṇadhamme’’ti? ‘‘Na kho, brāhmaṇā, sandissanti etarahi brāhmaṇā porāṇānaṃ brāhmaṇānaṃ brāhmaṇadhamme’’ti. ‘‘Sādhu no bhavaṃ gotamo porāṇānaṃ brāhmaṇānaṃ brāhmaṇadhammaṃ bhāsatu, sace bhoto gotamassa agarū’’ti. ‘‘Tena hi, brāhmaṇā, suṇātha, sādhukaṃ manasi karotha, bhāsissāmī’’ti. ‘‘Evaṃ, bho’’ti kho te brāhmaṇamahāsālā bhagavato paccassosuṃ. Bhagavā etadavoca –

::hangnum
286\.
::

::gatha1
‘‘Isayo pubbakā āsuṃ, saññatattā tapassino;
::

::gathalast
Pañca kāmaguṇe hitvā, attadatthamacārisuṃ.
::

::hangnum
287\.
::

::gatha1
‘‘Na {pb:P:0.0051} pasū brāhmaṇānāsuṃ, na hiraññaṃ na dhāniyaṃ;
::

::gathalast
Sajjhāyadhanadhaññāsuṃ, brahmaṃ nidhimapālayuṃ.
::

::hangnum
288\.
::

::gatha1
‘‘Yaṃ {pb:M:0.0323}{pb:T:0.0382} nesaṃ pakataṃ āsi, dvārabhattaṃ upaṭṭhitaṃ;
::

::gathalast
Saddhāpakatamesānaṃ, dātave tadamaññisuṃ.
::

::hangnum
289\.
::

::gatha1
‘‘Nānārattehi {pb:V:0.0128} vatthehi, sayanehāvasathehi ca;
::

::gathalast
Phītā janapadā raṭṭhā, te namassiṃsu brāhmaṇe.
::

::hangnum
290\.
::

::gatha1
‘‘Avajjhā brāhmaṇā āsuṃ, ajeyyā dhammarakkhitā;
::

::gathalast
Na ne koci nivāresi, kuladvāresu sabbaso.
::

::hangnum
291\.
::

::gatha1
‘‘Aṭṭhacattālīsaṃ vassāni, (komāra) brahmacariyaṃ cariṃsu te;
::

::gathalast
Vijjācaraṇapariyeṭṭhiṃ, acaruṃ brāhmaṇā pure.
::

::hangnum
292\.
::

::gatha1
‘‘Na brāhmaṇā aññamagamuṃ, napi bhariyaṃ kiṇiṃsu te;
::

::gathalast
Sampiyeneva saṃvāsaṃ, saṅgantvā samarocayuṃ.
::

::hangnum
293\.
::

::gatha1
‘‘Aññatra tamhā samayā, utuveramaṇiṃ pati;
::

::gathalast
Antarā methunaṃ dhammaṃ, nāssu gacchanti brāhmaṇā.
::

::hangnum
294\.
::

::gatha1
‘‘Brahmacariyañca sīlañca, ajjavaṃ maddavaṃ tapaṃ;
::

::gathalast
Soraccaṃ avihiṃsañca, khantiñcāpi avaṇṇayuṃ.
::

::hangnum
295\.
::

::gatha1
‘‘Yo {pb:P:0.0052} nesaṃ paramo āsi, brahmā daḷhaparakkamo;
::

::gathalast
Sa vāpi methunaṃ dhammaṃ, supinantepi nāgamā.
::

::hangnum
296\.
::

::gatha1
‘‘Tassa vattamanusikkhantā, idheke viññujātikā;
::

::gathalast
Brahmacariyañca sīlañca, khantiñcāpi avaṇṇayuṃ.
::

::hangnum
297\.
::

::gatha1
‘‘Taṇḍulaṃ sayanaṃ vatthaṃ, sappitelañca yāciya;
::

::gathalast
Dhammena samodhānetvā, tato yaññamakappayuṃ.
::

::hangnum
298\.
::

::gatha1
‘‘Upaṭṭhitasmiṃ {pb:T:0.0383} yaññasmiṃ, nāssu gāvo haniṃsu te;
::

::gatha2
Yathā mātā pitā bhātā, aññe vāpi ca ñātakā;
::

::gathalast
Gāvo no paramā mittā, yāsu jāyanti osadhā.
::

::hangnum
299\.
::

::gatha1
‘‘Annadā {pb:V:0.0129} baladā cetā, vaṇṇadā sukhadā tathā {note:sukhadā ca tā (ka.)};
::

::gathalast
Etamatthavasaṃ ñatvā, nāssu gāvo haniṃsu te.
::

::hangnum
300\.
::

::gatha1
‘‘Sukhumālā {pb:M:0.0324} mahākāyā, vaṇṇavanto yasassino;
::

::gatha2
Brāhmaṇā sehi dhammehi, kiccākiccesu ussukā;
::

::gathalast
Yāva loke avattiṃsu, sukhamedhitthayaṃ pajā.
::

::hangnum
301\.
::

::gatha1
‘‘Tesaṃ āsi vipallāso, disvāna aṇuto aṇuṃ;
::

::gathalast
Rājino ca viyākāraṃ, nāriyo samalaṅkatā.
::

::hangnum
302\.
::

::gatha1
‘‘Rathe cājaññasaṃyutte, sukate cittasibbane;
::

::gathalast
Nivesane nivese ca, vibhatte bhāgaso mite.
::

::hangnum
303\.
::

::gatha1
‘‘Gomaṇḍalaparibyūḷhaṃ, nārīvaragaṇāyutaṃ;
::

::gathalast
Uḷāraṃ mānusaṃ bhogaṃ, abhijjhāyiṃsu brāhmaṇā.
::

::hangnum
304\.
::

::gatha1
‘‘Te tattha mante ganthetvā, okkākaṃ tadupāgamuṃ;
::

::gatha2
Pahūtadhanadhaññosi{pb:P:0.0053}, yajassu bahu te vittaṃ;
::

::gathalast
Yajassu bahu te dhanaṃ.
::

::hangnum
305\.
::

::gatha1
‘‘Tato ca rājā saññatto, brāhmaṇehi rathesabho;
::

::gatha2
Assamedhaṃ purisamedhaṃ, sammāpāsaṃ vājapeyyaṃ niraggaḷaṃ;
::

::gathalast
Ete {pb:T:0.0384} yāge yajitvāna, brāhmaṇānamadā dhanaṃ.
::

::hangnum
306\.
::

::gatha1
‘‘Gāvo sayanañca vatthañca, nāriyo samalaṅkatā;
::

::gathalast
Rathe cājaññasaṃyutte, sukate cittasibbane.
::

::hangnum
307\.
::

::gatha1
‘‘Nivesanāni rammāni, suvibhattāni bhāgaso;
::

::gathalast
Nānādhaññassa pūretvā, brāhmaṇānamadā dhanaṃ.
::

::hangnum
308\.
::

::gatha1
‘‘Te {pb:V:0.0130} ca tattha dhanaṃ laddhā, sannidhiṃ samarocayuṃ;
::

::gatha2
Tesaṃ icchāvatiṇṇānaṃ, bhiyyo taṇhā pavaḍḍhatha;
::

::gathalast
Te tattha mante ganthetvā, okkākaṃ punamupāgamuṃ.
::

::hangnum
309\.
::

::gatha1
‘‘Yathā āpo ca pathavī ca, hiraññaṃ dhanadhāniyaṃ;
::

::gatha2
Evaṃ gāvo manussānaṃ, parikkhāro so hi pāṇinaṃ;
::

::gathalast
Yajassu bahu te vittaṃ, yajassu bahu te dhanaṃ.
::

::hangnum
310\.
::

::gatha1
‘‘Tato ca rājā saññatto, brāhmaṇehi rathesabho;
::

::gathalast
Nekā satasahassiyo, gāvo yaññe aghātayi.
::

::hangnum
311\.
::

::gatha1
‘‘Na {pb:M:0.0325} pādā na visāṇena, nāssu hiṃsanti kenaci;
::

::gatha2
Gāvo eḷakasamānā, soratā kumbhadūhanā;
::

::gathalast
Tā visāṇe gahetvāna, rājā satthena ghātayi.
::

::hangnum
312\.
::

::gatha1
‘‘Tato {pb:P:0.0054} devā pitaro ca {note:tato ca devā pitaro (sī. syā.)}, indo asurarakkhasā;
::

::gathalast
Adhammo iti pakkanduṃ, yaṃ satthaṃ nipatī gave.
::

::hangnum
313\.
::

::gatha1
‘‘Tayo rogā pure āsuṃ, icchā anasanaṃ jarā;
::

::gathalast
Pasūnañca samārambhā, aṭṭhānavutimāgamuṃ.
::

::hangnum
314\.
::

::gatha1
‘‘Eso {pb:T:0.0385} adhammo daṇḍānaṃ, okkanto purāṇo ahu;
::

::gathalast
Adūsikāyo haññanti, dhammā dhaṃsanti {note:dhaṃsenti (sī. pī.)} yājakā.
::

::hangnum
315\.
::

::gatha1
‘‘Evameso aṇudhammo, porāṇo viññugarahito;
::

::gathalast
Yattha edisakaṃ passati, yājakaṃ garahatī {note:garahī (ka.)} jano.
::

::hangnum
316\.
::

::gatha1
‘‘Evaṃ dhamme viyāpanne, vibhinnā suddavessikā;
::

::gathalast
Puthū vibhinnā khattiyā, patiṃ bhariyāvamaññatha.
::

::hangnum
317\.
::

::gatha1
‘‘Khattiyā {pb:V:0.0131} brahmabandhū ca, ye caññe gottarakkhitā;
::

::gathalast
Jātivādaṃ niraṃkatvā {note:nirākatvā (?) yathā anirākatajjhānoti}, kāmānaṃ vasamanvagu’’nti.
::

Evaṃ vutte, te brāhmaṇamahāsālā bhagavantaṃ etadavocuṃ – ‘‘abhikkantaṃ, bho gotama…pe. {pb:P:0.0055}… upāsake no bhavaṃ gotamo dhāretu ajjatagge pāṇupete saraṇaṃ gate’’ti.

::centre
Brāhmaṇadhammikasuttaṃ sattamaṃ niṭṭhitaṃ.
::

#### 8. Nāvāsuttaṃ

::hangnum
318\.
::

::gatha1
Yasmā {pb:T:0.0386} hi dhammaṃ puriso vijaññā, indaṃva naṃ devatā pūjayeyya;
::

::gathalast
So pūjito tasmi pasannacitto, bahussuto pātukaroti dhammaṃ.
::

::hangnum
319\.
::

::gatha1
Tadaṭṭhikatvāna {pb:M:0.0326} nisamma dhīro, dhammānudhammaṃ paṭipajjamāno;
::

::gathalast
Viññū vibhāvī nipuṇo ca hoti, yo tādisaṃ bhajati appamatto.
::

::hangnum
320\.
::

::gatha1
Khuddañca bālaṃ upasevamāno, anāgatatthañca usūyakañca;
::

::gathalast
Idheva dhammaṃ avibhāvayitvā, avitiṇṇakaṅkho maraṇaṃ upeti.
::

::hangnum
321\.
::

::gatha1
Yathā naro āpagamotaritvā, mahodakaṃ salilaṃ sīghasotaṃ;
::

::gathalast
So vuyhamāno anusotagāmī, kiṃ so pare sakkhati tārayetuṃ.
::

::hangnum
322\.
::

::gatha1
Tatheva dhammaṃ avibhāvayitvā, bahussutānaṃ anisāmayatthaṃ;
::

::gathalast
Sayaṃ ajānaṃ avitiṇṇakaṅkho, kiṃ {pb:T:0.0387} so pare sakkhati nijjhapetuṃ.
::

::hangnum
323\.
::

::gatha1
Yathāpi {pb:P:0.0056} nāvaṃ daḷhamāruhitvā, phiyena {note:piyena (sī. syā.)} rittena samaṅgibhūto;
::

::gathalast
So tāraye tattha bahūpi aññe, tatrūpayaññū kusalo mutīmā {note:matīmā (syā. ka.)}.
::

::hangnum
324\.
::

::gatha1
Evampi {pb:V:0.0132} yo vedagu bhāvitatto, bahussuto hoti avedhadhammo;
::

::gathalast
So kho pare nijjhapaye pajānaṃ, sotāvadhānūpanisūpapanne.
::

::hangnum
325\.
::

::gatha1
Tasmā have sappurisaṃ bhajetha, medhāvinañceva bahussutañca;
::

::gathalast
Aññāya atthaṃ paṭipajjamāno, viññātadhammo sa sukhaṃ {note:so sukhaṃ (sī.)} labhethāti.
::

::centre
Nāvāsuttaṃ aṭṭhamaṃ niṭṭhitaṃ.
::

#### 9. Kiṃsīlasuttaṃ

::hangnum
326\.
::

::gatha1
‘‘Kiṃsīlo {pb:M:0.0327} kiṃsamācāro, kāni kammāni brūhayaṃ;
::

::gathalast
Naro sammā niviṭṭhassa, uttamatthañca pāpuṇe’’.
::

::hangnum
327\.
::

::gatha1
‘‘Vuḍḍhāpacāyī anusūyako siyā, kālaññū {pb:T:0.0388} {note:kālaññu (sī. syā.)} cassa garūnaṃ {note:garūnaṃ (sī.)} dassanāya;
::

::gathalast
Dhammiṃ kathaṃ erayitaṃ khaṇaññū, suṇeyya sakkacca subhāsitāni.
::

::hangnum
328\.
::

::gatha1
‘‘Kālena gacche garūnaṃ sakāsaṃ, thambhaṃ niraṃkatvā {note:nirākatvā (?) ni + ā + kara + tvā} nivātavutti;
::

::gathalast
Atthaṃ {pb:P:0.0057} dhammaṃ saṃyamaṃ brahmacariyaṃ, anussare ceva samācare ca.
::

::hangnum
329\.
::

::gatha1
‘‘Dhammārāmo dhammarato, dhamme ṭhito dhammavinicchayaññū;
::

::gathalast
Nevācare dhammasandosavādaṃ, tacchehi nīyetha subhāsitehi.
::

::hangnum
330\.
::

::gatha1
‘‘Hassaṃ jappaṃ paridevaṃ padosaṃ, māyākataṃ kuhanaṃ giddhi mānaṃ;
::

::gathalast
Sārambhaṃ kakkasaṃ kasāvañca mucchaṃ {note:sārambha kakkassa kasāva mucchaṃ (syā. pī.)}, hitvā care vītamado ṭhitatto.
::

::hangnum
331\.
::

::gatha1
‘‘Viññātasārāni subhāsitāni, sutañca viññātasamādhisāraṃ;
::

::gathalast
Na tassa paññā ca sutañca vaḍḍhati, yo sāhaso hoti naro pamatto.
::

::hangnum
332\.
::

::gatha1
‘‘Dhamme {pb:M:0.0328}{pb:V:0.0133} ca ye ariyapavedite ratā,
::

::gatha2
Anuttarā {pb:T:0.0389} te vacasā manasā kammunā ca;
::

::gatha3
Te santisoraccasamādhisaṇṭhitā,
::

::gathalast
Sutassa paññāya ca sāramajjhagū’’ti.
::

::centre
Kiṃsīlasuttaṃ navamaṃ niṭṭhitaṃ.
::

#### 10. Uṭṭhānasuttaṃ

::hangnum
333\.
::

::gatha1
Uṭṭhahatha nisīdatha, ko attho supitena vo;
::

::gathalast
Āturānañhi kā niddā, sallaviddhāna ruppataṃ.
::

::hangnum
334\.
::

::gatha1
Uṭṭhahatha {pb:P:0.0058} nisīdatha, daḷhaṃ sikkhatha santiyā;
::

::gathalast
Mā vo pamatte viññāya, maccurājā amohayittha vasānuge.
::

::hangnum
335\.
::

::gatha1
Yāya devā manussā ca, sitā tiṭṭhanti atthikā;
::

::gatha2
Tarathetaṃ visattikaṃ, khaṇo vo {note:khaṇo ve (pī. ka.)} mā upaccagā;
::

::gathalast
Khaṇātītā hi socanti, nirayamhi samappitā.
::

::hangnum
336\.
::

::gatha1
Pamādo rajo pamādo, pamādānupatito rajo;
::

::gathalast
Appamādena vijjāya, abbahe {note:abbūḷhe (syā. pī.), abbuhe (ka. aṭṭha.)} sallamattanoti.
::

::centre
Uṭṭhānasuttaṃ dasamaṃ niṭṭhitaṃ.
::

#### 11. Rāhulasuttaṃ

::hangnum
337\.
::

::gatha1
‘‘Kacci {pb:V:0.0134}{pb:T:0.0390} abhiṇhasaṃvāsā, nāvajānāsi paṇḍitaṃ;
::

::gathalast
Ukkādhāro {note:okkādhāro (syā. ka.)} manussānaṃ, kacci apacito tayā’’ {note:tava (sī. aṭṭha.)}.
::

::hangnum
338\.
::

::gatha1
‘‘Nāhaṃ abhiṇhasaṃvāsā, avajānāmi paṇḍitaṃ;
::

::gathalast
Ukkādhāro manussānaṃ, niccaṃ apacito mayā’’.
::

::hangnum
339\.
::

::gatha1
‘‘Pañca {pb:M:0.0329} kāmaguṇe hitvā, piyarūpe manorame;
::

::gathalast
Saddhāya gharā nikkhamma, dukkhassantakaro bhava.
::

::hangnum
340\.
::

::gatha1
‘‘Mitte bhajassu kalyāṇe, pantañca sayanāsanaṃ;
::

::gathalast
Vivittaṃ appanigghosaṃ, mattaññū hohi bhojane.
::

::hangnum
341\.
::

::gatha1
‘‘Cīvare {pb:P:0.0059} piṇḍapāte ca, paccaye sayanāsane;
::

::gathalast
Etesu taṇhaṃ mākāsi, mā lokaṃ punarāgami.
::

::hangnum
342\.
::

::gatha1
‘‘Saṃvuto pātimokkhasmiṃ, indriyesu ca pañcasu;
::

::gathalast
Sati kāyagatātyatthu, nibbidābahulo bhava.
::

::hangnum
343\.
::

::gatha1
‘‘Nimittaṃ parivajjehi, subhaṃ rāgūpasañhitaṃ;
::

::gathalast
Asubhāya cittaṃ bhāvehi, ekaggaṃ susamāhitaṃ.
::

::hangnum
344\.
::

::gatha1
‘‘Animittañca bhāvehi, mānānusayamujjaha;
::

::gathalast
Tato mānābhisamayā, upasanto carissatī’’ti.
::

Itthaṃ sudaṃ bhagavā āyasmantaṃ rāhulaṃ imāhi gāthāhi abhiṇhaṃ ovadatīti.

::centre
Rāhulasuttaṃ ekādasamaṃ niṭṭhitaṃ.
::

#### 12. Nigrodhakappasuttaṃ

Evaṃ {pb:V:0.0135}{pb:T:0.0391} me sutaṃ – ekaṃ samayaṃ bhagavā āḷaviyaṃ viharati aggāḷave cetiye. Tena kho pana samayena āyasmato vaṅgīsassa upajjhāyo nigrodhakappo nāma thero aggāḷave cetiye aciraparinibbuto hoti. Atha kho āyasmato vaṅgīsassa rahogatassa paṭisallīnassa evaṃ cetaso parivitakko udapādi – ‘‘parinibbuto nu kho me upajjhāyo udāhu no parinibbuto’’ti? Atha kho āyasmā vaṅgīso sāyanhasamayaṃ paṭisallānā vuṭṭhito yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ {pb:P:0.0060} nisīdi. Ekamantaṃ nisinno kho āyasmā vaṅgīso bhagavantaṃ etadavoca – ‘‘idha mayhaṃ, bhante, rahogatassa paṭisallīnassa evaṃ cetaso parivitakko udapādi – ‘parinibbuto {pb:M:0.0330} nu kho me upajjhāyo, udāhu no parinabbuto’’’ti. Atha kho āyasmā vaṅgīso uṭṭhāyāsanā ekaṃsaṃ cīvaraṃ katvā yena bhagavā tenañjaliṃ paṇāmetvā bhagavantaṃ gāthāya ajjhabhāsi –

::hangnum
345\.
::

::gatha1
‘‘Pucchāma {note:pucchāmi (ka.)} satthāramanomapaññaṃ, diṭṭheva dhamme yo vicikicchānaṃ chettā;
::

::gathalast
Aggāḷave kālamakāsi bhikkhu, ñāto yasassī abhinibbutatto.
::

::hangnum
346\.
::

::gatha1
‘‘Nigrodhakappo {pb:T:0.0392} iti tassa nāmaṃ, tayā kataṃ bhagavā brāhmaṇassa;
::

::gathalast
So taṃ namassaṃ acari mutyapekkho, āraddhavīriyo daḷhadhammadassī.
::

::hangnum
347\.
::

::gatha1
‘‘Taṃ sāvakaṃ sakya {note:sakka (sī. syā. pī.)} mayampi sabbe, aññātumicchāma samantacakkhu;
::

::gathalast
Samavaṭṭhitā no savanāya sotā, tuvaṃ no satthā tvamanuttarosi.
::

::hangnum
348\.
::

::gatha1
‘‘Chindeva no vicikicchaṃ brūhi metaṃ, parinibbutaṃ vedaya bhūripañña;
::

::gathalast
Majjheva {note:majjhe ca (syā. ka.)} no bhāsa samantacakkhu, sakkova devāna sahassanetto.
::

::hangnum
349\.
::

::gatha1
‘‘Ye keci ganthā idha mohamaggā, aññāṇapakkhā vicikicchaṭhānā;
::

::gathalast
Tathāgataṃ {pb:P:0.0061} patvā na te bhavanti, cakkhuñhi etaṃ paramaṃ narānaṃ.
::

::hangnum
350\.
::

::gatha1
‘‘No {pb:V:0.0136} ce hi jātu puriso kilese, vāto yathā abbhadhanaṃ vihāne;
::

::gathalast
Tamovassa nivuto sabbaloko, na {pb:T:0.0393} jotimantopi narā tapeyyuṃ.
::

::hangnum
351\.
::

::gatha1
‘‘Dhīrā {pb:M:0.0331} ca pajjotakarā bhavanti, taṃ taṃ ahaṃ vīra {note:dhīra (sī. syā.)} tatheva maññe;
::

::gathalast
Vipassinaṃ jānamupāgamumhā {note:jānamupagamamhā (sī. syā.)}, parisāsu no āvikarohi kappaṃ.
::

::hangnum
352\.
::

::gatha1
‘‘Khippaṃ giraṃ eraya vaggu vagguṃ, haṃsova paggayha saṇikaṃ {note:saṇiṃ (syā. pī.)} nikūja;
::

::gathalast
Bindussarena suvikappitena, sabbeva te ujjugatā suṇoma.
::

::hangnum
353\.
::

::gatha1
‘‘Pahīnajātimaraṇaṃ asesaṃ, niggayha dhonaṃ {note:dhotaṃ (sī.)} vadessāmi dhammaṃ;
::

::gathalast
Na kāmakāro hi puthujjanānaṃ, saṅkheyyakāro ca {note:saṅkhayyakārova (ka.)} tathāgatānaṃ.
::

::hangnum
354\.
::

::gatha1
‘‘Sampannaveyyākaraṇaṃ tavedaṃ, samujjupaññassa {note:samujjapaññassa (syā. ka.)} samuggahītaṃ;
::

::gathalast
Ayamañjalī pacchimo suppaṇāmito, mā mohayī jānamanomapañña.
::

::hangnum
355\.
::

::gatha1
‘‘Parovaraṃ {note:varāvaraṃ (katthaci)} ariyadhammaṃ viditvā, mā mohayī jānamanomavīra;
::

::gathalast
Vāriṃ yathā {pb:P:0.0062} ghammani ghammatatto, vācābhikaṅkhāmi {pb:T:0.0394} sutaṃ pavassa {note:sutassa vassa (syā.)}.
::

::hangnum
356\.
::

::gatha1
‘‘Yadatthikaṃ {note:yadatthiyaṃ (pī.), yadatthitaṃ (ka.)} brahmacariyaṃ acarī, kappāyano kaccissa taṃ amoghaṃ;
::

::gathalast
Nibbāyi so ādu saupādiseso, yathā vimutto ahu taṃ suṇoma’’.
::

::hangnum
357\.
::

::gatha1
‘‘Acchecchi {pb:M:0.0332} {note:achejji (ka.)} taṇhaṃ idha nāmarūpe, (iti bhagavā)
::

::gatha2
Kaṇhassa {note:taṇhāya (ka.)} sotaṃ dīgharattānusayitaṃ;
::

::gatha3
Atāri jātiṃ maraṇaṃ asesaṃ,’’
::

::gathalast
Iccabravī bhagavā pañcaseṭṭho.
::

::hangnum
358\.
::

::gatha1
‘‘Esa sutvā pasīdāmi, vaco te isisattama;
::

::gathalast
Amoghaṃ kira me puṭṭhaṃ, na maṃ vañcesi brāhmaṇo.
::

::hangnum
359\.
::

::gatha1
‘‘Yathāvādī {pb:V:0.0137} tathākārī, ahu buddhassa sāvako;
::

::gathalast
Acchidā maccuno jālaṃ, tataṃ māyāvino daḷhaṃ.
::

::hangnum
360\.
::

::gatha1
‘‘Addasā bhagavā ādiṃ, upādānassa kappiyo;
::

::gathalast
Accagā vata kappāyano, maccudheyyaṃ suduttara’’nti.
::

::centre
Nigrodhakappasuttaṃ dvādasamaṃ niṭṭhitaṃ.
::

#### 13. Sammāparibbājanīyasuttaṃ

::hangnum
361\.
::

::gatha1
‘‘Pucchāmi {pb:P:0.0063}{pb:T:0.0395} muniṃ pahūtapaññaṃ,
::

::gatha2
Tiṇṇaṃ pāraṅgataṃ parinibbutaṃ ṭhitattaṃ;
::

::gatha3
Nikkhamma gharā panujja kāme, kathaṃ bhikkhu
::

::gathalast
Sammā so loke paribbajeyya’’.
::

::hangnum
362\.
::

::gatha1
‘‘Yassa maṅgalā samūhatā, (iti bhagavā)
::

::gatha2
Uppātā supinā ca lakkhaṇā ca;
::

::gatha3
So maṅgaladosavippahīno,
::

::gathalast
Sammā so loke paribbajeyya.
::

::hangnum
363\.
::

::gatha1
‘‘Rāgaṃ vinayetha mānusesu, dibbesu kāmesu cāpi bhikkhu;
::

::gathalast
Atikkamma bhavaṃ samecca dhammaṃ, sammā so loke paribbajeyya.
::

::hangnum
364\.
::

::gatha1
‘‘Vipiṭṭhikatvāna {pb:M:0.0333} pesuṇāni, kodhaṃ kadariyaṃ jaheyya bhikkhu;
::

::gathalast
Anurodhavirodhavippahīno, sammā so loke paribbajeyya.
::

::hangnum
365\.
::

::gatha1
‘‘Hitvāna {pb:T:0.0396} piyañca appiyañca, anupādāya anissito kuhiñci;
::

::gathalast
Saṃyojaniyehi vippamutto, sammā so loke paribbajeyya.
::

::hangnum
366\.
::

::gatha1
‘‘Na {pb:V:0.0138} so upadhīsu sārameti, ādānesu vineyya chandarāgaṃ;
::

::gathalast
So anissito anaññaneyyo, sammā so loke paribbajeyya.
::

::hangnum
367\.
::

::gatha1
‘‘Vacasā {pb:P:0.0064} manasā ca kammunā ca, aviruddho sammā viditvā dhammaṃ;
::

::gathalast
Nibbānapadābhipatthayāno, sammā so loke paribbajeyya.
::

::hangnum
368\.
::

::gatha1
‘‘Yo vandati manti nuṇṇameyya {note:nunnameyya (?)}, akkuṭṭhopi na sandhiyetha bhikkhu;
::

::gathalast
Laddhā parabhojanaṃ na majje, sammā so loke paribbajeyya.
::

::hangnum
369\.
::

::gatha1
‘‘Lobhañca bhavañca vippahāya, virato chedanabandhanā ca {note:chedanabandhanato (sī. syā.)} bhikkhu;
::

::gathalast
So tiṇṇakathaṃkatho visallo, sammā so loke paribbajeyya.
::

::hangnum
370\.
::

::gatha1
‘‘Sāruppaṃ {pb:T:0.0397} attano viditvā, no ca bhikkhu hiṃseyya kañci loke;
::

::gathalast
Yathā tathiyaṃ viditvā dhammaṃ, sammā so loke paribbajeyya.
::

::hangnum
371\.
::

::gatha1
‘‘Yassānusayā {pb:M:0.0334} na santi keci, mūlā ca {note:mūlā (sī. syā.)} akusalā samūhatāse;
::

::gathalast
So nirāso {note:nirāsayo (sī.), nirāsaso (syā.)} anāsisāno {note:anāsayāno (sī. pī.), anāsasāno (syā.)}, sammā so loke paribbajeyya.
::

::hangnum
372\.
::

::gatha1
‘‘Āsavakhīṇo {pb:P:0.0065} pahīnamāno, sabbaṃ rāgapathaṃ upātivatto;
::

::gathalast
Danto parinibbuto ṭhitatto, sammā so loke paribbajeyya.
::

::hangnum
373\.
::

::gatha1
‘‘Saddho sutavā niyāmadassī, vaggagatesu na vaggasāri dhīro;
::

::gathalast
Lobhaṃ dosaṃ vineyya paṭighaṃ, sammā so loke paribbajeyya.
::

::hangnum
374\.
::

::gatha1
‘‘Saṃsuddhajino vivaṭṭacchado, dhammesu vasī pāragū anejo;
::

::gathalast
Saṅkhāranirodhañāṇakusalo{pb:T:0.0398}, sammā so loke paribbajeyya.
::

::hangnum
375\.
::

::gatha1
‘‘Atītesu anāgatesu cāpi, kappātīto aticcasuddhipañño;
::

::gathalast
Sabbāyatanehi vippamutto, sammā so loke paribbajeyya.
::

::hangnum
376\.
::

::gatha1
‘‘Aññāya {pb:V:0.0139} padaṃ samecca dhammaṃ, vivaṭaṃ disvāna pahānamāsavānaṃ;
::

::gathalast
Sabbupadhīnaṃ parikkhayāno {note:parikkhayā (pī.)}, sammā so loke paribbajeyya’’.
::

::hangnum
377\.
::

::gatha1
‘‘Addhā {pb:M:0.0335} hi bhagavā tatheva etaṃ, yo so evaṃvihārī danto bhikkhu;
::

::gathalast
Sabbasaṃyojanayogavītivatto {pb:P:0.0066} {note:sabbasaṃyojaniye ca vītivatto (sī. syā. pī.)}, sammā so loke paribbajeyyā’’ti.
::

::centre
Sammāparibbājanīyasuttaṃ terasamaṃ niṭṭhitaṃ.
::

#### 14. Dhammikasuttaṃ

Evaṃ me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho dhammiko upāsako {pb:T:0.0399} pañcahi upāsakasatehi saddhiṃ yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho dhammiko upāsako bhagavantaṃ gāthāhi ajjhabhāsi –

::hangnum
378\.
::

::gatha1
‘‘Pucchāmi taṃ gotama bhūripañña, kathaṃkaro sāvako sādhu hoti;
::

::gathalast
Yo vā agārā anagārameti, agārino vā panupāsakāse.
::

::hangnum
379\.
::

::gatha1
‘‘Tuvañhi lokassa sadevakassa, gatiṃ pajānāsi parāyaṇañca;
::

::gathalast
Na catthi tulyo nipuṇatthadassī, tuvañhi buddhaṃ pavaraṃ vadanti.
::

::hangnum
380\.
::

::gatha1
‘‘Sabbaṃ tuvaṃ ñāṇamavecca dhammaṃ, pakāsesi satte anukampamāno;
::

::gathalast
Vivaṭṭacchadosi samantacakkhu, virocasi vimalo sabbaloke.
::

::hangnum
381\.
::

::gatha1
‘‘Āgañchi {pb:P:0.0067} te santike nāgarājā, erāvaṇo nāma jinoti sutvā;
::

::gathalast
Sopi tayā mantayitvājjhagamā, sādhūti sutvāna patītarūpo.
::

::hangnum
382\.
::

::gatha1
‘‘Rājāpi {pb:M:0.0336}{pb:V:0.0140}{pb:T:0.0400} taṃ vessavaṇo kuvero, upeti dhammaṃ paripucchamāno;
::

::gathalast
Tassāpi tvaṃ pucchito brūsi dhīra, so cāpi sutvāna patītarūpo.
::

::hangnum
383\.
::

::gatha1
‘‘Ye kecime titthiyā vādasīlā, ājīvakā vā yadi vā nigaṇṭhā;
::

::gathalast
Paññāya taṃ nātitaranti sabbe, ṭhito vajantaṃ viya sīghagāmiṃ.
::

::hangnum
384\.
::

::gatha1
‘‘Ye kecime brāhmaṇā vādasīlā, vuddhā cāpi brāhmaṇā santi keci;
::

::gathalast
Sabbe tayi atthabaddhā bhavanti, ye cāpi aññe vādino maññamānā.
::

::hangnum
385\.
::

::gatha1
‘‘Ayañhi dhammo nipuṇo sukho ca, yoyaṃ tayā bhagavā suppavutto;
::

::gathalast
Tameva sabbepi {note:sabbe mayaṃ (syā.)} sussūsamānā, taṃ no vada pucchito buddhaseṭṭha.
::

::hangnum
386\.
::

::gatha1
‘‘Sabbepi me bhikkhavo sannisinnā, upāsakā cāpi tatheva sotuṃ;
::

::gathalast
Suṇantu dhammaṃ vimalenānubuddhaṃ, subhāsitaṃ {pb:T:0.0401} vāsavasseva devā’’.
::

::hangnum
387\.
::

::gatha1
‘‘Suṇātha me bhikkhavo sāvayāmi vo, dhammaṃ dhutaṃ tañca carātha sabbe;
::

::gathalast
Iriyāpathaṃ {pb:P:0.0068} pabbajitānulomikaṃ, sevetha naṃ atthadaso mutīmā.
::

::hangnum
388\.
::

::gatha1
‘‘No ve vikāle vicareyya bhikkhu, gāme ca piṇḍāya careyya kāle;
::

::gathalast
Akālacāriñhi sajanti saṅgā, tasmā vikāle na caranti buddhā.
::

::hangnum
389\.
::

::gatha1
‘‘Rūpā {pb:M:0.0337} ca saddā ca rasā ca gandhā, phassā ca ye sammadayanti satte;
::

::gathalast
Etesu dhammesu vineyya chandaṃ, kālena so pavise pātarāsaṃ.
::

::hangnum
390\.
::

::gatha1
‘‘Piṇḍañca bhikkhu samayena laddhā, eko paṭikkamma raho nisīde;
::

::gathalast
Ajjhattacintī na mano bahiddhā, nicchāraye saṅgahitattabhāvo.
::

::hangnum
391\.
::

::gatha1
‘‘Sacepi so sallape sāvakena, aññena vā kenaci bhikkhunā vā;
::

::gathalast
Dhammaṃ {pb:T:0.0402} paṇītaṃ tamudāhareyya, na pesuṇaṃ nopi parūpavādaṃ.
::

::hangnum
392\.
::

::gatha1
‘‘Vādañhi {pb:V:0.0141} eke paṭiseniyanti, na te pasaṃsāma parittapaññe;
::

::gathalast
Tato tato ne pasajanti saṅgā, cittañhi te tattha gamenti dūre.
::

::hangnum
393\.
::

::gatha1
‘‘Piṇḍaṃ vihāraṃ sayanāsanañca, āpañca saṅghāṭirajūpavāhanaṃ;
::

::gathalast
Sutvāna dhammaṃ sugatena desitaṃ, saṅkhāya seve varapaññasāvako.
::

::hangnum
394\.
::

::gatha1
‘‘Tasmā hi piṇḍe sayanāsane ca, āpe ca saṅghāṭirajūpavāhane;
::

::gathalast
Etesu {pb:P:0.0069} dhammesu anūpalitto, bhikkhu yathā pokkhare vāribindu.
::

::hangnum
395\.
::

::gatha1
‘‘Gahaṭṭhavattaṃ pana vo vadāmi, yathākaro sāvako sādhu hoti;
::

::gathalast
Na hesa {note:na heso (sī.)} labbhā sapariggahena, phassetuṃ yo kevalo bhikkhudhammo.
::

::hangnum
396\.
::

::gatha1
‘‘Pāṇaṃ {pb:M:0.0338} na hane {note:na hāne (sī.)} na ca ghātayeyya, na cānujaññā hanataṃ paresaṃ;
::

::gathalast
Sabbesu {pb:T:0.0403} bhūtesu nidhāya daṇḍaṃ, ye thāvarā ye ca tasā santi {note:tasanti (sī. pī.)} loke.
::

::hangnum
397\.
::

::gatha1
‘‘Tato adinnaṃ parivajjayeyya, kiñci kvaci sāvako bujjhamāno;
::

::gathalast
Na hāraye harataṃ nānujaññā, sabbaṃ adinnaṃ parivajjayeyya.
::

::hangnum
398\.
::

::gatha1
‘‘Abrahmacariyaṃ parivajjayeyya, aṅgārakāsuṃ jalitaṃva viññū;
::

::gathalast
Asambhuṇanto pana brahmacariyaṃ, parassa dāraṃ na atikkameyya.
::

::hangnum
399\.
::

::gatha1
‘‘Sabhaggato vā parisaggato vā, ekassa veko {note:ceto (sī. syā.)} na musā bhaṇeyya;
::

::gathalast
Na bhāṇaye bhaṇataṃ nānujaññā, sabbaṃ abhūtaṃ parivajjayeyya.
::

::hangnum
400\.
::

::gatha1
‘‘Majjañca pānaṃ na samācareyya, dhammaṃ imaṃ rocaye yo gahaṭṭho;
::

::gathalast
Na pāyaye pivataṃ nānujaññā, ummādanantaṃ iti naṃ viditvā.
::

::hangnum
401\.
::

::gatha1
‘‘Madā hi pāpāni karonti bālā, kārenti caññepi jane pamatte;
::

::gathalast
Etaṃ {pb:P:0.0070}{pb:T:0.0404} apuññāyatanaṃ vivajjaye, ummādanaṃ mohanaṃ bālakantaṃ.
::

::hangnum
402\.
::

::gatha1
‘‘Pāṇaṃ {pb:V:0.0142} na hane na cādinnamādiye, musā na bhāse na ca majjapo siyā;
::

::gathalast
Abrahmacariyā virameyya methunā, rattiṃ na bhuñjeyya vikālabhojanaṃ.
::

::hangnum
403\.
::

::gatha1
‘‘Mālaṃ {pb:M:0.0339} na dhāre na ca gandhamācare, mañce chamāyaṃ va sayetha santhate;
::

::gathalast
Etañhi aṭṭhaṅgikamāhuposathaṃ, buddhena dukkhantagunā pakāsitaṃ.
::

::hangnum
404\.
::

::gatha1
‘‘Tato ca pakkhassupavassuposathaṃ, cātuddasiṃ pañcadasiñca aṭṭhamiṃ;
::

::gathalast
Pāṭihāriyapakkhañca pasannamānaso, aṭṭhaṅgupetaṃ susamattarūpaṃ.
::

::hangnum
405\.
::

::gatha1
‘‘Tato ca pāto upavutthuposatho, annena pānena ca bhikkhusaṅghaṃ;
::

::gathalast
Pasannacitto anumodamāno, yathārahaṃ saṃvibhajetha viññū.
::

::hangnum
406\.
::

::gatha1
‘‘Dhammena mātāpitaro bhareyya, payojaye dhammikaṃ so vaṇijjaṃ;
::

::gathalast
Etaṃ {pb:T:0.0405} gihī vattayamappamatto, sayampabhe nāma upeti deve’’ti.
::

::centre
Dhammikasuttaṃ cuddasamaṃ niṭṭhitaṃ.
::

::centre
Cūḷavaggo dutiyo niṭṭhito.
::

Tassuddānaṃ {pb:P:0.0071} –

::gatha1
Ratanāmagandho hiri ca, maṅgalaṃ sūcilomena;
::

::gathalast
Dhammacariyañca brāhmaṇo {note:kapilo brāhmaṇopi ca (syā. ka.)}, nāvā kiṃsīlamuṭṭhānaṃ.
::

::gatha1
Rāhulo puna kappo ca, paribbājaniyaṃ tathā;
::

::gathalast
Dhammikañca viduno āhu, cūḷavagganti cuddasāti.
::

### 3. Mahāvaggo

#### 1. Pabbajjāsuttaṃ

::hangnum
407\.
::

::gatha1
Pabbajjaṃ {pb:M:0.0340}{pb:V:0.0143}{pb:P:0.0072} kittayissāmi, yathā pabbaji cakkhumā;
::

::gathalast
Yathā vīmaṃsamāno so, pabbajjaṃ samarocayi.
::

::hangnum
408\.
::

::gatha1
Sambādhoyaṃ gharāvāso, rajassāyatanaṃ iti;
::

::gathalast
Abbhokāsova pabbajjā, iti disvāna pabbaji.
::

::hangnum
409\.
::

::gatha1
Pabbajitvāna kāyena, pāpakammaṃ vivajjayi;
::

::gathalast
Vacīduccaritaṃ {pb:T:0.0406} hitvā, ājīvaṃ parisodhayi.
::

::hangnum
410\.
::

::gatha1
Agamā rājagahaṃ buddho, magadhānaṃ giribbajaṃ;
::

::gathalast
Piṇḍāya abhihāresi, ākiṇṇavaralakkhaṇo.
::

::hangnum
411\.
::

::gatha1
Tamaddasā bimbisāro, pāsādasmiṃ patiṭṭhito;
::

::gathalast
Disvā lakkhaṇasampannaṃ, imamatthaṃ abhāsatha.
::

::hangnum
412\.
::

::gatha1
‘‘Imaṃ bhonto nisāmetha, abhirūpo brahā suci;
::

::gathalast
Caraṇena ca sampanno, yugamattañca pekkhati.
::

::hangnum
413\.
::

::gatha1
‘‘Okkhittacakkhu satimā, nāyaṃ nīcakulāmiva;
::

::gathalast
Rājadūtābhidhāvantu, kuhiṃ bhikkhu gamissati’’.
::

::hangnum
414\.
::

::gatha1
Te pesitā rājadūtā, piṭṭhito anubandhisuṃ;
::

::gathalast
Kuhiṃ gamissati bhikkhu, kattha vāso bhavissati.
::

::hangnum
415\.
::

::gatha1
Sapadānaṃ {pb:V:0.0144} caramāno, guttadvāro susaṃvuto;
::

::gathalast
Khippaṃ pattaṃ apūresi, sampajāno paṭissato.
::

::hangnum
416\.
::

::gatha1
Piṇḍacāraṃ {pb:P:0.0073} caritvāna, nikkhamma nagarā muni;
::

::gathalast
Paṇḍavaṃ abhihāresi, ettha vāso bhavissati.
::

::hangnum
417\.
::

::gatha1
Disvāna vāsūpagataṃ, tayo {note:tato (sī. pī.)} dūtā upāvisuṃ;
::

::gathalast
Tesu ekova {note:eko ca dūto (sī. syā. pī.)} āgantvā, rājino paṭivedayi.
::

::hangnum
418\.
::

::gatha1
‘‘Esa {pb:M:0.0341} bhikkhu mahārāja, paṇḍavassa puratthato {note:purakkhato (syā. ka.)};
::

::gathalast
Nisinno byagghusabhova, sīhova girigabbhare’’.
::

::hangnum
419\.
::

::gatha1
Sutvāna {pb:T:0.0407} dūtavacanaṃ, bhaddayānena khattiyo;
::

::gathalast
Taramānarūpo niyyāsi, yena paṇḍavapabbato.
::

::hangnum
420\.
::

::gatha1
Sa yānabhūmiṃ yāyitvā, yānā oruyha khattiyo;
::

::gathalast
Pattiko upasaṅkamma, āsajja naṃ upāvisi.
::

::hangnum
421\.
::

::gatha1
Nisajja rājā sammodi, kathaṃ sāraṇīyaṃ tato;
::

::gathalast
Kathaṃ so vītisāretvā, imamatthaṃ abhāsatha.
::

::hangnum
422\.
::

::gatha1
‘‘Yuvā ca daharo cāsi, paṭhamuppattiko {note:paṭhamuppattiyā (sī.), paṭhamuppattito (syā.)} susu;
::

::gathalast
Vaṇṇārohena sampanno, jātimā viya khattiyo.
::

::hangnum
423\.
::

::gatha1
‘‘Sobhayanto anīkaggaṃ, nāgasaṅghapurakkhato;
::

::gathalast
Dadāmi bhoge bhuñjassu, jātiṃ akkhāhi pucchito’’.
::

::hangnum
424\.
::

::gatha1
‘‘Ujuṃ janapado rāja, himavantassa passato;
::

::gathalast
Dhanavīriyena sampanno, kosalesu {note:kosalassa (syā. ka.)} niketino.
::

::hangnum
425\.
::

::gatha1
‘‘Ādiccā {pb:V:0.0145}{pb:P:0.0074} {note:ādicco (ka.)} nāma gottena, sākiyā {note:sākiyo (ka.)} nāma jātiyā;
::

::gathalast
Tamhā kulā pabbajitomhi, na kāme abhipatthayaṃ.
::

::hangnum
426\.
::

::gatha1
‘‘Kāmesvādīnavaṃ disvā, nekkhammaṃ daṭṭhu khemato;
::

::gathalast
Padhānāya gamissāmi, ettha me rañjatī mano’’ti.
::

::centre
Pabbajjāsuttaṃ paṭhamaṃ niṭṭhitaṃ.
::

#### 2. Padhānasuttaṃ

::hangnum
427\.
::

::gatha1
‘‘Taṃ {pb:T:0.0408} maṃ padhānapahitattaṃ, nadiṃ nerañjaraṃ pati;
::

::gathalast
Viparakkamma jhāyantaṃ, yogakkhemassa pattiyā.
::

::hangnum
428\.
::

::gatha1
‘‘Namucī karuṇaṃ vācaṃ, bhāsamāno upāgami;
::

::gathalast
‘Kiso tvamasi dubbaṇṇo, santike maraṇaṃ tava.
::

::hangnum
429\.
::

::gatha1
‘‘‘Sahassabhāgo {pb:M:0.0342} maraṇassa, ekaṃso tava jīvitaṃ;
::

::gathalast
Jīva bho jīvitaṃ seyyo, jīvaṃ puññāni kāhasi.
::

::hangnum
430\.
::

::gatha1
‘‘‘Carato {pb:P:0.0075} ca te brahmacariyaṃ, aggihuttañca jūhato;
::

::gathalast
Pahūtaṃ cīyate puññaṃ, kiṃ padhānena kāhasi.
::

::hangnum
431\.
::

::gatha1
‘‘‘Duggo maggo padhānāya, dukkaro durabhisambhavo’’’;
::

::gathalast
Imā gāthā bhaṇaṃ māro, aṭṭhā buddhassa santike.
::

::hangnum
432\.
::

::gatha1
Taṃ tathāvādinaṃ māraṃ, bhagavā etadabravi;
::

::gathalast
‘‘Pamattabandhu pāpima, yenatthena {note:senatthena (?), attano atthena (aṭṭha. saṃvaṇṇanā)} idhāgato.
::

::hangnum
433\.
::

::gatha1
‘‘Aṇumattopi {pb:V:0.0146} {note:aṇumattenapi (sī. syā.)} puññena, attho mayhaṃ na vijjati;
::

::gathalast
Yesañca attho puññena, te māro vattumarahati.
::

::hangnum
434\.
::

::gatha1
‘‘Atthi saddhā tathā {note:tato (sī. pī.), tapo (syā. ka.)} vīriyaṃ, paññā ca mama vijjati;
::

::gathalast
Evaṃ maṃ pahitattampi, kiṃ jīvamanupucchasi.
::

::hangnum
435\.
::

::gatha1
‘‘Nadīnamapi sotāni, ayaṃ vāto visosaye;
::

::gathalast
Kiñca {pb:T:0.0409} me pahitattassa, lohitaṃ nupasussaye.
::

::hangnum
436\.
::

::gatha1
‘‘Lohite sussamānamhi, pittaṃ semhañca sussati;
::

::gatha2
Maṃsesu khīyamānesu, bhiyyo cittaṃ pasīdati;
::

::gathalast
Bhiyyo sati ca paññā ca, samādhi mama tiṭṭhati.
::

::hangnum
437\.
::

::gatha1
‘‘Tassa mevaṃ viharato, pattassuttamavedanaṃ;
::

::gathalast
Kāmesu {note:kāme (sī. syā.)} nāpekkhate cittaṃ, passa sattassa suddhataṃ.
::

::hangnum
438\.
::

::gatha1
‘‘Kāmā {pb:P:0.0076} te paṭhamā senā, dutiyā arati vuccati;
::

::gathalast
Tatiyā khuppipāsā te, catutthī taṇhā pavuccati.
::

::hangnum
439\.
::

::gatha1
‘‘Pañcamaṃ {note:pañcamī (sī. pī.)} thinamiddhaṃ te, chaṭṭhā bhīrū pavuccati;
::

::gathalast
Sattamī vicikicchā te, makkho thambho te aṭṭhamo.
::

::hangnum
440\.
::

::gatha1
‘‘Lābho siloko sakkāro, micchāladdho ca yo yaso;
::

::gathalast
Yo cattānaṃ samukkaṃse, pare ca avajānati.
::

::hangnum
441\.
::

::gatha1
‘‘Esā {pb:M:0.0343} namuci te senā, kaṇhassābhippahārinī;
::

::gathalast
Na naṃ asūro jināti, jetvā ca labhate sukhaṃ.
::

::hangnum
442\.
::

::gatha1
‘‘Esa muñjaṃ parihare, dhiratthu mama {note:ida (ka.)} jīvitaṃ;
::

::gathalast
Saṅgāme me mataṃ seyyo, yaṃ ce jīve parājito.
::

::hangnum
443\.
::

::gatha1
‘‘Pagāḷhettha {pb:V:0.0147} na dissanti, eke samaṇabrāhmaṇā;
::

::gathalast
Tañca maggaṃ na jānanti, yena gacchanti subbatā.
::

::hangnum
444\.
::

::gatha1
‘‘Samantā dhajiniṃ disvā, yuttaṃ māraṃ savāhanaṃ;
::

::gathalast
Yuddhāya paccuggacchāmi, mā maṃ ṭhānā acāvayi.
::

::hangnum
445\.
::

::gatha1
‘‘Yaṃ {pb:T:0.0410} te taṃ nappasahati, senaṃ loko sadevako;
::

::gathalast
Taṃ {pb:P:0.0077} te paññāya bhecchāmi {note:gacchāmi (sī.), vecchāmi (syā.), vajjhāmi (ka.)}, āmaṃ pattaṃva asmanā {note:pakkaṃva amunā (ka.)}.
::

::hangnum
446\.
::

::gatha1
‘‘Vasīkaritvā {note:vasiṃ karitvā (bahūsu)} saṅkappaṃ, satiñca sūpatiṭṭhitaṃ;
::

::gathalast
Raṭṭhā raṭṭhaṃ vicarissaṃ, sāvake vinayaṃ puthū.
::

::hangnum
447\.
::

::gatha1
‘‘Te appamattā pahitattā, mama sāsanakārakā;
::

::gathalast
Akāmassa {note:akāmā (ka.)} te gamissanti, yattha gantvā na socare’’.
::

::hangnum
448\.
::

::gatha1
‘‘Satta vassāni bhagavantaṃ, anubandhiṃ padāpadaṃ;
::

::gathalast
Otāraṃ nādhigacchissaṃ, sambuddhassa satīmato.
::

::hangnum
449\.
::

::gatha1
‘‘Medavaṇṇaṃva pāsāṇaṃ, vāyaso anupariyagā;
::

::gathalast
Apettha muduṃ {note:mudu (sī.)} vindema, api assādanā siyā.
::

::hangnum
450\.
::

::gatha1
‘‘Aladdhā tattha assādaṃ, vāyasetto apakkami;
::

::gathalast
Kākova selamāsajja, nibbijjāpema gotamaṃ’’.
::

::hangnum
451\.
::

::gatha1
Tassa {pb:P:0.0078} sokaparetassa, vīṇā kacchā abhassatha;
::

::gathalast
Tato so dummano yakkho, tatthevantaradhāyathāti.
::

::centre
Padhānasuttaṃ dutiyaṃ niṭṭhitaṃ.
::

#### 3. Subhāsitasuttaṃ

Evaṃ {pb:M:0.0344}{pb:V:0.0148} me sutaṃ – eka samayaṃ bhagavā sāvatthiyaṃ viharati jetavane anāthapiṇḍikassa ārāme. Tatra kho bhagavā bhikkhū {pb:T:0.0411} āmantesi – ‘‘bhikkhavo’’ti. ‘‘Bhadante’’ti te bhikkhū bhagavato paccassosuṃ. Bhagavā etadavoca –

‘‘Catūhi, bhikkhave, aṅgehi samannāgatā vācā subhāsitā hoti, na dubbhāsitā, anavajjā ca ananuvajjā ca viññūnaṃ. Katamehi catūhi? Idha, bhikkhave, bhikkhu subhāsitaṃyeva bhāsati no dubbhāsitaṃ, dhammaṃyeva bhāsati no adhammaṃ, piyaṃyeva bhāsati no appiyaṃ, saccaṃyeva bhāsati no alikaṃ. Imehi kho, bhikkhave, catūhi aṅgehi samannāgatā vācā subhāsitā hoti, no dubbhāsitā, anavajjā ca ananuvajjā ca viññūna’’nti. Idamavoca bhagavā. Idaṃ vatvāna sugato athāparaṃ etadavoca satthā –

::hangnum
452\.
::

::gatha1
‘‘Subhāsitaṃ uttamamāhu santo, dhammaṃ bhaṇe nādhammaṃ taṃ dutiyaṃ;
::

::gathalast
Piyaṃ bhaṇe nāppiyaṃ taṃ tatiyaṃ, saccaṃ bhaṇe nālikaṃ taṃ catuttha’’nti.
::

Atha {pb:P:0.0079} kho āyasmā vaṅgīso uṭṭhāyāsanā ekaṃsaṃ cīvaraṃ katvā yena bhagavā tenañjaliṃ paṇāmetvā bhagavantaṃ etadavoca – ‘‘paṭibhāti maṃ bhagavā, paṭibhāti maṃ sugatā’’ti. ‘‘Paṭibhātu taṃ vaṅgīsā’’ti bhagavā avoca. Atha kho āyasmā vaṅgīso bhagavantaṃ sammukhā sāruppāhi gāthāhi abhitthavi –

::hangnum
453\.
::

::gatha1
‘‘Tameva vācaṃ bhāseyya, yāyattānaṃ na tāpaye;
::

::gathalast
Pare {pb:T:0.0412} ca na vihiṃseyya, sā ve vācā subhāsitā.
::

::hangnum
454\.
::

::gatha1
‘‘Piyavācameva bhāseyya, yā vācā paṭinanditā;
::

::gathalast
Yaṃ anādāya pāpāni, paresaṃ bhāsate piyaṃ.
::

::hangnum
455\.
::

::gatha1
‘‘Saccaṃ ve amatā vācā, esa dhammo sanantano;
::

::gathalast
Sacce atthe ca dhamme ca, āhu santo patiṭṭhitā.
::

::hangnum
456\.
::

::gatha1
‘‘Yaṃ {pb:M:0.0345}{pb:V:0.0149} buddho bhāsati vācaṃ, khemaṃ nibbānapattiyā;
::

::gathalast
Dukkhassantakiriyāya, sā ve vācānamuttamā’’ti.
::

::centre
Subhāsitasuttaṃ tatiyaṃ niṭṭhitaṃ.
::

#### 4. Sundarikabhāradvājasuttaṃ

Evaṃ me sutaṃ – ekaṃ samayaṃ bhagavā kosalesu viharati sundarikāya nadiyā tīre. Tena kho pana samayena sundarikabhāradvājo brāhmaṇo sundarikāya nadiyā tīre aggiṃ juhati, aggihuttaṃ paricarati. Atha kho sundarikabhāradvājo brāhmaṇo aggiṃ juhitvā aggihuttaṃ paricaritvā uṭṭhāyāsanā samantā catuddisā anuvilokesi – ‘‘ko nu kho imaṃ habyasesaṃ bhuñjeyyā’’ti? Addasā kho sundarikabhāradvājo {pb:P:0.0080} brāhmaṇo bhagavantaṃ avidūre aññatarasmiṃ rukkhamūle sasīsaṃ pārutaṃ nisinnaṃ; disvāna vāmena hatthena habyasesaṃ gahetvā dakkhiṇena hatthena kamaṇḍaluṃ gahetvā yena bhagavā tenupasaṅkami.

Atha kho bhagavā sundarikabhāradvājassa brāhmaṇassa padasaddena sīsaṃ {pb:T:0.0413} vivari. Atha kho sundarikabhāradvājo brāhmaṇo – ‘‘muṇḍo ayaṃ bhavaṃ, muṇḍako ayaṃ bhava’’nti tatova puna nivattitukāmo ahosi. Atha kho sundarikabhāradvājassa brāhmaṇassa etadahosi – ‘‘muṇḍāpi hi idhekacce brāhmaṇā bhavanti, yaṃnūnāhaṃ upasaṅkamitvā jātiṃ puccheyya’’nti. Atha kho sundarikabhāradvājo brāhmaṇo yena bhagavā tenupasaṅkami; upasaṅkamitvā bhagavantaṃ etadavoca – ‘‘kiṃjacco bhava’’nti?

Atha kho bhagavā sundarikabhāradvājaṃ brāhmaṇaṃ gāthāhi ajjhabhāsi –

::hangnum
457\.
::

::gatha1
‘‘Na brāhmaṇo nomhi na rājaputto, na vessāyano uda koci nomhi;
::

::gathalast
Gottaṃ pariññāya puthujjanānaṃ, akiñcano manta carāmi loke.
::

::hangnum
458\.
::

::gatha1
‘‘Saṅghāṭivāsī {pb:M:0.0346}{pb:V:0.0150} agaho carāmi {note:agiho (ka. sī. pī.) ageho (katthaci)}, nivuttakeso abhinibbutatto;
::

::gathalast
Alippamāno idha māṇavehi, akallaṃ maṃ brāhmaṇa pucchasi gottapañhaṃ’’.
::

::hangnum
459\.
::

::gatha1
‘‘Pucchanti {pb:P:0.0081} ve bho brāhmaṇā, brāhmaṇebhi saha brāhmaṇo no bhava’’nti.
::

::hangnum
460\.
::

::gatha1
‘‘Brāhmaṇo hi ce tvaṃ brūsi, mañca brūsi abrāhmaṇaṃ;
::

::gathalast
Taṃ taṃ sāvittiṃ pucchāmi, tipadaṃ catuvīsatakkharaṃ.
::

::hangnum
461\.
::

::gatha1
‘‘Kiṃ {pb:T:0.0414} nissitā isayo manujā, khattiyā brāhmaṇā {note:paṭhamapādanto} devatānaṃ;
::

::gathalast
Yaññamakappayiṃsu puthū idha loke {note:dutiyapādanto (sī.)}.
::

::hangnum
462\.
::

::gatha1
‘‘Yadantagū vedagū yaññakāle, yassāhutiṃ labhe tassijjheti brūmi’’.
::

::hangnum
463\.
::

::gatha1
‘‘Addhā hi tassa hutamijjhe, (iti brāhmaṇo)
::

::gatha2
Yaṃ tādisaṃ vedagumaddasāma;
::

::gathalast
Tumhādisānañhi adassanena, añño jano bhuñjati pūraḷāsaṃ’’.
::

::hangnum
464\.
::

::gatha1
‘‘Tasmātiha tvaṃ brāhmaṇa atthena, atthiko upasaṅkamma puccha;
::

::gathalast
Santaṃ vidhūmaṃ anīghaṃ nirāsaṃ, appevidha abhivinde sumedhaṃ’’.
::

::hangnum
465\.
::

::gatha1
‘‘Yaññe ratohaṃ bho gotama, yaññaṃ yiṭṭhukāmo nāhaṃ pajānāmi;
::

::gathalast
Anusāsatu maṃ bhavaṃ, yattha {pb:P:0.0082} hutaṃ ijjhate brūhi me taṃ’’.
::

‘‘Tena hi tvaṃ, brāhmaṇa, odahassu sotaṃ; dhammaṃ te desessāmi –

::hangnum
466\.
::

::gatha1
‘‘Mā {pb:M:0.0347} jātiṃ pucchī caraṇañca puccha, kaṭṭhā have jāyati jātavedo;
::

::gathalast
Nīcākulīnopi {pb:T:0.0415} munī dhitīmā, ājāniyo hoti hirīnisedho.
::

::hangnum
467\.
::

::gatha1
‘‘Saccena danto damasā upeto, vedantagū vūsitabrahmacariyo;
::

::gathalast
Kālena tamhi habyaṃ pavecche, yo brāhmaṇo puññapekkho {note:puññapekho (sī. pī.)} yajetha.
::

::hangnum
468\.
::

::gatha1
‘‘Ye {pb:V:0.0151} kāme hitvā agahā caranti, susaññatattā tasaraṃva ujjuṃ;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
469\.
::

::gatha1
‘‘Ye vītarāgā susamāhitindriyā, candova rāhuggahaṇā pamuttā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
470\.
::

::gatha1
‘‘Asajjamānā vicaranti loke, sadā satā hitvā mamāyitāni;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
471\.
::

::gatha1
‘‘Yo kāme hitvā abhibhuyyacārī, yo vedi jātīmaraṇassa antaṃ;
::

::gathalast
Parinibbuto {pb:P:0.0083} udakarahadova sīto, tathāgato arahati pūraḷāsaṃ.
::

::hangnum
472\.
::

::gatha1
‘‘Samo {pb:T:0.0416} samehi visamehi dūre, tathāgato hoti anantapañño;
::

::gathalast
Anūpalitto idha vā huraṃ vā, tathāgato arahati pūraḷāsaṃ.
::

::hangnum
473\.
::

::gatha1
‘‘Yamhi {pb:M:0.0348} na māyā vasati na māno, yo vītalobho amamo nirāso;
::

::gatha2
Panuṇṇakodho abhinibbutatto, yo brāhmaṇo sokamalaṃ ahāsi;
::

::gathalast
Tathāgato arahati pūraḷāsaṃ.
::

{para:474} 474\ .

::gatha1
‘‘Nivesanaṃ yo manaso ahāsi, pariggahā yassa na santi keci;
::

::gathalast
Anupādiyāno idha vā huraṃ vā, tathāgato arahati pūraḷāsaṃ.
::

::hangnum
475\.
::

::gatha1
‘‘Samāhito yo udatāri oghaṃ, dhammaṃ caññāsi paramāya diṭṭhiyā;
::

::gathalast
Khīṇāsavo antimadehadhārī, tathāgato arahati pūraḷāsaṃ.
::

::hangnum
476\.
::

::gatha1
‘‘Bhavāsavā yassa vacī kharā ca, vidhūpitā atthagatā na santi;
::

::gathalast
Sa vedagū sabbadhi vippamutto, tathāgato {pb:T:0.0417} arahati pūraḷāsaṃ.
::

::hangnum
477\.
::

::gatha1
‘‘Saṅgātigo yassa na santi saṅgā, yo mānasattesu amānasatto;
::

::gathalast
Dukkhaṃ {pb:P:0.0084} pariññāya sakhettavatthuṃ, tathāgato arahati pūraḷāsaṃ.
::

::hangnum
478\.
::

::gatha1
‘‘Āsaṃ {pb:V:0.0152} anissāya vivekadassī, paravediyaṃ diṭṭhimupātivatto;
::

::gathalast
Ārammaṇā yassa na santi keci, tathāgato arahati pūraḷāsaṃ.
::

::hangnum
479\.
::

::gatha1
‘‘Paroparā {note:parovarā (sī. pī.)} yassa samecca dhammā, vidhūpitā atthagatā na santi;
::

::gathalast
Santo upādānakhaye vimutto, tathāgato arahati pūraḷāsaṃ.
::

::hangnum
480\.
::

::gatha1
‘‘Saṃyojanaṃ {pb:M:0.0349} jātikhayantadassī, yopānudi rāgapathaṃ asesaṃ;
::

::gathalast
Suddho nidoso vimalo akāco {note:akāmo (sī. syā.)}, tathāgato {pb:T:0.0418} arahati pūraḷāsaṃ.
::

::hangnum
481\.
::

::gatha1
‘‘Yo attano attānaṃ {note:attanāttānaṃ (sī. syā.)} nānupassati, samāhito ujjugato ṭhitatto;
::

::gathalast
Sa ve anejo akhilo akaṅkho, tathāgato arahati pūraḷāsaṃ.
::

::hangnum
482\.
::

::gatha1
‘‘Mohantarā yassa na santi keci, sabbesu dhammesu ca ñāṇadassī;
::

::gatha2
Sarīrañca antimaṃ dhāreti, patto ca sambodhimanuttaraṃ sivaṃ;
::

::gathalast
Ettāvatā yakkhassa suddhi, tathāgato arahati pūraḷāsaṃ’’.
::

::hangnum
483\.
::

::gatha1
‘‘Hutañca {pb:P:0.0085} {note:huttañca (sī. ka.)} mayhaṃ hutamatthu saccaṃ, yaṃ tādisaṃ vedagunaṃ alatthaṃ;
::

::gathalast
Brahmā hi sakkhi paṭigaṇhātu me bhagavā, bhuñjatu me bhagavā pūraḷāsaṃ’’.
::

::hangnum
484\.
::

::gatha1
‘‘Gāthābhigītaṃ me abhojaneyyaṃ, sampassataṃ brāhmaṇa nesa dhammo;
::

::gathalast
Gāthābhigītaṃ panudanti buddhā, dhamme satī brāhmaṇa vuttiresā.
::

::hangnum
485\.
::

::gatha1
‘‘Aññena ca kevalinaṃ mahesiṃ, khīṇāsavaṃ kukkuccavūpasantaṃ;
::

::gathalast
Annena pānena upaṭṭhahassu, khettañhi taṃ puññapekkhassa hoti’’.
::

::hangnum
486\.
::

::gatha1
‘‘Sādhāhaṃ {pb:M:0.0350}{pb:T:0.0419} bhagavā tathā vijaññaṃ, yo dakkhiṇaṃ bhuñjeyya mādisassa;
::

::gathalast
Yaṃ yaññakāle pariyesamāno, pappuyya tava sāsanaṃ’’.
::

::hangnum
487\.
::

::gatha1
‘‘Sārambhā yassa vigatā, cittaṃ yassa anāvilaṃ;
::

::gathalast
Vippamutto ca kāmehi, thinaṃ yassa panūditaṃ.
::

::hangnum
488\.
::

::gatha1
‘‘Sīmantānaṃ {pb:V:0.0153} vinetāraṃ, jātimaraṇakovidaṃ;
::

::gathalast
Muniṃ moneyyasampannaṃ, tādisaṃ yaññamāgataṃ.
::

::hangnum
489\.
::

::gatha1
‘‘Bhakuṭiṃ {note:bhūkuṭiṃ (ka. sī.), bhākuṭiṃ (ka. sī., ma. ni. 1.226)} vinayitvāna, pañjalikā namassatha;
::

::gathalast
Pūjetha annapānena, evaṃ ijjhanti dakkhiṇā.
::

::hangnum
490\.
::

::gatha1
‘‘Buddho {pb:P:0.0086} bhavaṃ arahati pūraḷāsaṃ, puññakhettamanuttaraṃ;
::

::gathalast
Āyāgo sabbalokassa, bhoto dinnaṃ mahapphala’’nti.
::

Atha kho sundarikabhāradvājo brāhmaṇo bhagavantaṃ etadavoca – ‘‘abhikkantaṃ, bho gotama, abhikkantaṃ, bho gotama! Seyyathāpi, bho gotama, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya – cakkhumanto rūpāni dakkhantīti; evamevaṃ bhotā gotamena anekapariyāyena dhammo pakāsito. Esāhaṃ bhavantaṃ gotamaṃ saraṇaṃ gacchāmi dhammañca bhikkhusaṅghañca. Labheyyāhaṃ bhoto gotamassa santike pabbajjaṃ, labheyyaṃ upasampada’’nti. Alattha kho {pb:T:0.0420} sundarikabhāradvājo brāhmaṇo…pe… arahataṃ ahosīti.

::centre
Sundarikabhāradvājasuttaṃ catutthaṃ niṭṭhitaṃ.
::

#### 5. Māghasuttaṃ

Evaṃ me sutaṃ – eka samayaṃ bhagavā rājagahe viharati gijjhakūṭe pabbate. Atha kho māgho māṇavo yena bhagavā tenupasaṅkami; upasaṅkamitvā {pb:M:0.0351} bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho māgho māṇavo bhagavantaṃ {pb:P:0.0087} etadavoca –

‘‘Ahañhi, bho gotama, dāyako dānapati vadaññū yācayogo; dhammena bhoge pariyesāmi; dhammena bhoge pariyesitvā dhammaladdhehi bhogehi dhammādhigatehi ekassapi dadāmi dvinnampi {pb:V:0.0154} tiṇṇampi catunnampi pañcannampi channampi sattannampi aṭṭhannampi navannampi dasannampi dadāmi, vīsāyapi tiṃsāyapi cattālīsāyapi paññāsāyapi dadāmi, satassapi dadāmi, bhiyyopi dadāmi. Kaccāhaṃ, bho gotama, evaṃ dadanto evaṃ yajanto bahuṃ puññaṃ pasavāmī’’ti{pb:T:0.0421}?

‘‘Taggha tvaṃ, māṇava, evaṃ dadanto evaṃ yajanto bahuṃ puññaṃ pasavasi. Yo kho, māṇava, dāyako dānapati vadaññū yācayogo; dhammena bhoge pariyesati; dhammena bhoge pariyesitvā dhammaladdhehi bhogehi dhammādhigatehi ekassapi dadāti…pe… satassapi dadāti, bhiyyopi dadāti, bahuṃ so puññaṃ pasavatī’’ti. Atha kho māgho māṇavo bhagavantaṃ gāthāya ajjhabhāsi –

::hangnum
491\.
::

::gatha1
‘‘Pucchāmahaṃ gotamaṃ vadaññuṃ, (iti māgho māṇavo)
::

::gatha2
Kāsāyavāsiṃ agahaṃ {note:agihaṃ (sī.), agehaṃ (pī.)} carantaṃ;
::

::gatha3
Yo yācayogo dānapati {note:dānapatī (sī. syā. pī.)} gahaṭṭho, puññatthiko {note:puññapekho (sī. pī. ka.)} yajati puññapekkho;
::

::gathalast
Dadaṃ {pb:P:0.0088} paresaṃ idha annapānaṃ, kathaṃ hutaṃ yajamānassa sujjhe’’.
::

::hangnum
492\.
::

::gatha1
‘‘Yo yācayogo dānapati gahaṭṭho, (māghāti bhagavā)
::

::gatha2
Puññatthiko yajati puññapekkho;
::

::gathalast
Dadaṃ paresaṃ idha annapānaṃ, ārādhaye dakkhiṇeyyebhi tādi’’.
::

::hangnum
493\.
::

::gatha1
‘‘Yo {pb:M:0.0352} yācayogo dānapati gahaṭṭho, (iti māgho māṇavo)
::

::gatha2
Puññatthiko yajati puññapekkho;
::

::gathalast
Dadaṃ paresaṃ idha annapānaṃ, akkhāhi me bhagavā dakkhiṇeyye’’.
::

::hangnum
494\.
::

::gatha1
‘‘Ye {pb:T:0.0422} ve asattā {note:alaggā (syā.)} vicaranti loke, akiñcanā kevalino yatattā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
495\.
::

::gatha1
‘‘Ye sabbasaṃyojanabandhanacchidā, dantā vimuttā anīghā nirāsā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
496\.
::

::gatha1
‘‘Ye {pb:V:0.0155} sabbasaṃyojanavippamuttā, dantā vimuttā anīghā nirāsā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
497\.
::

::gatha1
‘‘Rāgañca dosañca pahāya mohaṃ, khīṇāsavā vūsitabrahmacariyā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
498\.
::

::gatha1
‘‘Yesu na māyā vasati na māno, khīṇāsavā vūsitabrahmacariyā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
499\.
::

::gatha1
‘‘Ye {pb:M:0.0353}{pb:P:0.0089} vītalobhā amamā nirāsā, khīṇāsavā vūsitabrahmacariyā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
500\.
::

::gatha1
‘‘Ye {pb:T:0.0423} ve na taṇhāsu upātipannā, vitareyya oghaṃ amamā caranti;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
501\.
::

::gatha1
‘‘Yesaṃ taṇhā natthi kuhiñci loke, bhavābhavāya idha vā huraṃ vā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
502\.
::

::gatha1
‘‘Ye kāme hitvā agahā caranti, susaññatattā tasaraṃva ujjuṃ;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
503\.
::

::gatha1
‘‘Ye vītarāgā susamāhitindriyā, candova rāhuggahaṇā pamuttā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
504\.
::

::gatha1
‘‘Samitāvino vītarāgā akopā, yesaṃ gatī natthidha vippahāya;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
505\.
::

::gatha1
‘‘Jahitvā jātimaraṇaṃ asesaṃ, kathaṃkathiṃ sabbamupātivattā;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
506\.
::

::gatha1
‘‘Ye {pb:M:0.0354}{pb:V:0.0156} attadīpā vicaranti loke, akiñcanā sabbadhi vippamuttā;
::

::gathalast
Kālena {pb:T:0.0424} tesu habyaṃ pavecche, yo brāhmaṇo puññapekkho yajetha.
::

::hangnum
507\.
::

::gatha1
‘‘Ye hettha jānanti yathā tathā idaṃ, ayamantimā natthi punabbhavoti;
::

::gathalast
Kālena tesu habyaṃ pavecche, yo brāhmaṇo puññapekkho yajetha.
::

::hangnum
508\.
::

::gatha1
‘‘Yo {pb:P:0.0090} vedagū jhānarato satīmā, sambodhipatto saraṇaṃ bahūnaṃ;
::

::gathalast
Kālena tamhi habyaṃ pavecche, yo brāhmaṇo puññapekkho yajetha’’.
::

::hangnum
509\.
::

::gatha1
‘‘Addhā amoghā mama pucchanā ahu, akkhāsi me bhagavā dakkhiṇeyye;
::

::gathalast
Tvañhettha jānāsi yathā tathā idaṃ, tathā hi te vidito esa dhammo.
::

::hangnum
510\.
::

::gatha1
‘‘Yo yācayogo dānapati gahaṭṭho, (iti māgho māṇavo)
::

::gatha2
Puññatthiko yajati puññapekkho;
::

::gatha3
Dadaṃ paresaṃ idha annapānaṃ,
::

::gathalast
Akkhāhi me bhagavā yaññasampadaṃ’’.
::

::hangnum
511\.
::

::gatha1
‘‘Yajassu yajamāno māghāti bhagavā, sabbattha ca vippasādehi cittaṃ;
::

::gathalast
Ārammaṇaṃ yajamānassa yañño, etthappatiṭṭhāya jahāti dosaṃ.
::

::hangnum
512\.
::

::gatha1
‘‘So {pb:T:0.0425} vītarāgo pavineyya dosaṃ, mettaṃ cittaṃ bhāvayamappamāṇaṃ;
::

::gathalast
Rattindivaṃ satatamappamatto, sabbā disā pharati appamaññaṃ’’.
::

::hangnum
513\.
::

::gatha1
‘‘Ko {pb:M:0.0355} sujjhati muccati bajjhatī ca, kenattanā gacchati {note:kenatthenā gacchati (ka.)} brahmalokaṃ;
::

::gatha2
Ajānato me muni brūhi puṭṭho, bhagavā hi me sakkhi brahmajjadiṭṭho;
::

::gathalast
Tuvañhi {pb:P:0.0091} no brahmasamosi saccaṃ, kathaṃ upapajjati brahmalokaṃ jutima’’.
::

::hangnum
514\.
::

::gatha1
‘‘Yo yajati tividhaṃ yaññasampadaṃ, (māghāti bhagavā)
::

::gatha2
Ārādhaye dakkhiṇeyyebhi tādi;
::

::gatha3
Evaṃ {pb:V:0.0157} yajitvā sammā yācayogo,
::

::gathalast
Upapajjati brahmalokanti brūmī’’ti.
::

Evaṃ vutte, māgho māṇavo bhagavantaṃ etadavoca – ‘‘abhikkantaṃ, bho gotama…pe… ajjatagge pāṇupetaṃ saraṇaṃ gata’’nti.

::centre
Māghasuttaṃ pañcamaṃ niṭṭhitaṃ.
::

#### 6. Sabhiyasuttaṃ

Evaṃ {pb:T:0.0426} me sutaṃ – ekaṃ samayaṃ bhagavā rājagahe viharati veḷuvane kalandakanivāpe. Tena kho pana samayena sabhiyassa paribbājakassa purāṇasālohitāya devatāya pañhā uddiṭṭhā honti – ‘‘yo te, sabhiya, samaṇo vā brāhmaṇo vā ime pañhe puṭṭho byākaroti tassa santike brahmacariyaṃ careyyāsī’’ti.

Atha kho sabhiyo paribbājako tassā devatāya santike te pañhe uggahetvā ye te samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā {pb:P:0.0092} bahujanassa, seyyathidaṃ – pūraṇo kassapo makkhaligosālo ajito kesakambalo pakudho {note:kakudho (sī.) pakuddho (syā. kaṃ.)} kaccāno sañcayo {note:sañjayo (sī. syā. kaṃ. pī.)} belaṭṭhaputto {note:bellaṭṭhiputto (sī. pī.), veḷaṭṭhaputto (syā.)} nigaṇṭho nāṭaputto {note:nātaputto (sī. pī.)}, te upasaṅkamitvā te pañhe pucchati. Te sabhiyena {pb:M:0.0356} paribbājakena pañhe puṭṭhā na sampāyanti; asampāyantā kopañca dosañca appaccayañca pātukaronti. Api ca sabhiyaṃ yeva paribbājakaṃ paṭipucchanti.

Atha kho sabhiyassa paribbājakassa etadahosi – ‘‘ye kho te bhonto samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ – pūraṇo kassapo…pe… nigaṇṭho nāṭaputto, te mayā pañhe puṭṭhā na sampāyanti, asampāyantā kopañca dosañca appaccayañca pātukaronti; api {pb:T:0.0427} ca maññevettha paṭipucchanti. Yannūnnāhaṃ hīnāyāvattitvā kāme paribhuñjeyya’’nti.

Atha {pb:V:0.0158} kho sabhiyassa paribbājakassa etadahosi – ‘‘ayampi kho samaṇo gotamo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa; yaṃnūnāhaṃ samaṇaṃ gotamaṃ upasaṅkamitvā ime pañhe puccheyya’’nti.

Atha kho sabhiyassa paribbājakassa etadahosi – ‘‘yepi kho te {note:ye kho te (syā.), yaṃ kho te (ka.)} bhonto samaṇabrāhmaṇā jiṇṇā vuḍḍhā mahallakā addhagatā vayoanuppattā therā rattaññū cirapabbajitā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ – pūraṇo kassapo…pe. {pb:P:0.0093}… nigaṇṭho nāṭaputto, tepi mayā pañhe puṭṭhā na sampāyanti, asampāyantā kopañca dosañca appaccayañca pātukaronti, api ca maññevettha paṭipucchanti; kiṃ pana me samaṇo gotamo ime pañhe puṭṭho byākarissati! Samaṇo hi gotamo daharo ceva jātiyā, navo ca pabbajjāyā’’ti.

Atha kho sabhiyassa paribbājakassa etadahosi – ‘‘samaṇo kho {note:samaṇo kho gotamo (syā. ka.)} daharoti na uññātabbo na paribhotabbo. Daharopi cesa samaṇo gotamo mahiddhiko hoti mahānubhāvo, yaṃnūnāhaṃ samaṇaṃ gotamaṃ upasaṅkamitvā ime pañhe puccheyya’’nti.

Atha {pb:T:0.0428} kho sabhiyo paribbājako yena rājagahaṃ tena cārikaṃ pakkāmi. Anupubbena cārikaṃ caramāno yena rājagahaṃ veḷuvanaṃ kalandakanivāpo, yena bhagavā tenupasaṅkami; upasaṅkamitvā bhagavatā saddhiṃ {pb:M:0.0357} sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho sabhiyo paribbājako bhagavantaṃ gāthāya ajjhabhāsi –

::hangnum
515\.
::

::gatha1
‘‘Kaṅkhī vecikicchī āgamaṃ, (iti sabhiyo)
::

::gatha2
Pañhe pucchituṃ abhikaṅkhamāno;
::

::gatha3
Tesantakaro bhavāhi {note:bhavāhi me (pī. ka.)} pañhe me puṭṭho,
::

::gathalast
Anupubbaṃ anudhammaṃ byākarohi me’’.
::

::hangnum
516\.
::

::gatha1
‘‘Dūrato {pb:P:0.0094} āgatosi sabhiya, (iti bhagavā)
::

::gatha2
Pañhe pucchituṃ abhikaṅkhamāno;
::

::gatha3
Tesantakaro bhavāmi {note:tesamantakaromi te (ka.)} pañhe te puṭṭho,
::

::gathalast
Anupubbaṃ anudhammaṃ byākaromi te.
::

::hangnum
517\.
::

::gatha1
‘‘Puccha {pb:V:0.0159} maṃ sabhiya pañhaṃ, yaṃ kiñci manasicchasi;
::

::gathalast
Tassa tasseva pañhassa, ahaṃ antaṃ karomi te’’ti.
::

Atha kho sabhiyassa paribbājakassa etadahosi – ‘‘acchariyaṃ vata, bho, abbhutaṃ vata, bho! Yaṃ vatāhaṃ aññesu samaṇabrāhmaṇesu okāsakammamattampi {note:okāsamattampi (sī. pī.)} nālatthaṃ taṃ me idaṃ samaṇena gotamena okāsakammaṃ kata’’nti. Attamano pamudito udaggo pītisomanassajāto bhagavantaṃ {pb:T:0.0429} pañhaṃ apucchi –

::hangnum
518\.
::

::gatha1
‘‘Kiṃ pattinamāhu bhikkhunaṃ, (iti sabhiyo)
::

::gatha2
Sorataṃ kena kathañca dantamāhu;
::

::gatha3
Buddhoti kathaṃ pavuccati,
::

::gathalast
Puṭṭho me bhagavā byākarohi’’.
::

::hangnum
519\.
::

::gatha1
‘‘Pajjena {pb:P:0.0095} katena attanā, (sabhiyāti bhagavā)
::

::gatha2
Parinibbānagato vitiṇṇakaṅkho;
::

::gatha3
Vibhavañca bhavañca vippahāya,
::

::gathalast
Vusitavā khīṇapunabbhavo sa bhikkhu.
::

::hangnum
520\.
::

::gatha1
‘‘Sabbattha {pb:M:0.0358} upekkhako satimā, na so hiṃsati kañci sabbaloke;
::

::gathalast
Tiṇṇo samaṇo anāvilo, ussadā yassa na santi sorato so.
::

::hangnum
521\.
::

::gatha1
‘‘Yassindriyāni bhāvitāni, ajjhattaṃ bahiddhā ca sabbaloke;
::

::gathalast
Nibbijjha imaṃ parañca lokaṃ, kālaṃ kaṅkhati bhāvito sa danto.
::

::hangnum
522\.
::

::gatha1
‘‘Kappāni viceyya kevalāni, saṃsāraṃ dubhayaṃ cutūpapātaṃ;
::

::gathalast
Vigatarajamanaṅgaṇaṃ {pb:T:0.0430} visuddhaṃ, pattaṃ jātikhayaṃ tamāhu buddha’’nti.
::

Atha kho sabhiyo paribbājako bhagavato bhāsitaṃ abhinanditvā anumoditvā attamano pamudito udaggo pītisomanassajāto bhagavantaṃ uttariṃ {note:uttari (ka.)} pañhaṃ apucchi –

::hangnum
523\.
::

::gatha1
‘‘Kiṃ {pb:V:0.0160} pattinamāhu brāhmaṇaṃ, (iti sabhiyo)
::

::gatha2
Samaṇaṃ kena kathañca nhātakoti;
::

::gatha3
Nāgoti {pb:P:0.0096} kathaṃ pavuccati,
::

::gathalast
Puṭṭho me bhagavā byākarohi’’.
::

::hangnum
524\.
::

::gatha1
‘‘Bāhitvā sabbapāpakāni, (sabhiyāti bhagavā)
::

::gatha2
Vimalo sādhusamāhito ṭhitatto;
::

::gatha3
Saṃsāramaticca kevalī so,
::

::gathalast
Asito tādi pavuccate sa brahmā.
::

::hangnum
525\.
::

::gatha1
‘‘Samitāvi pahāya puññapāpaṃ, virajo ñatvā imaṃ parañca lokaṃ;
::

::gathalast
Jātimaraṇaṃ upātivatto, samaṇo tādi pavuccate tathattā.
::

::hangnum
526\.
::

::gatha1
‘‘Ninhāya {pb:M:0.0359} {note:ninahāya (syā.)} sabbapāpakāni, ajjhattaṃ bahiddhā ca sabbaloke;
::

::gathalast
Devamanussesu {pb:T:0.0431} kappiyesu, kappaṃ neti tamāhu nhātako’’ti.
::

::hangnum
527\.
::

::gatha1
‘‘Āguṃ na karoti kiñci loke, sabbasaṃyoge {note:sabbayoge (ka.)} visajja bandhanāni;
::

::gathalast
Sabbattha na sajjatī vimutto, nāgo tādi pavuccate tathattā’’ti.
::

Atha kho sabhiyo paribbājako…pe… bhagavantaṃ uttariṃ pañhaṃ apucchi –

::hangnum
528\.
::

::gatha1
‘‘Kaṃ khettajinaṃ vadanti buddhā, (iti sabhiyo)
::

::gatha2
Kusalaṃ kena kathañca paṇḍitoti;
::

::gatha3
Muni {pb:P:0.0097} nāma kathaṃ pavuccati,
::

::gathalast
Puṭṭho me bhagavā byākarohi’’.
::

::hangnum
529\.
::

::gatha1
‘‘Khettāni viceyya kevalāni, (sabhiyāti bhagavā)
::

::gatha2
Dibbaṃ mānusakañca brahmakhettaṃ;
::

::gatha3
Sabbakhettamūlabandhanā pamutto,
::

::gathalast
Khettajino tādi pavuccate tathattā.
::

::hangnum
530\.
::

::gatha1
‘‘Kosāni {pb:V:0.0161} viceyya kevalāni, dibbaṃ mānusakañca brahmakosaṃ;
::

::gathalast
Sabbakosamūlabandhanā pamutto, kusalo tādi pavuccate tathattā.
::

::hangnum
531\.
::

::gatha1
‘‘Dubhayāni {pb:T:0.0432} viceyya paṇḍarāni, ajjhattaṃ bahiddhā ca suddhipañño;
::

::gathalast
Kaṇhaṃ sukkaṃ upātivatto, paṇḍito tādi pavuccate tathattā.
::

::hangnum
532\.
::

::gatha1
‘‘Asatañca {pb:M:0.0360} satañca ñatvā dhammaṃ, ajjhattaṃ bahiddhā ca sabbaloke;
::

::gathalast
Devamanussehi pūjanīyo, saṅgaṃ jālamaticca so munī’’ti.
::

Atha kho sabhiyo paribbājako…pe… bhagavantaṃ uttariṃ pañhaṃ apucchi –

::hangnum
533\.
::

::gatha1
‘‘Kiṃ pattinamāhu {pb:P:0.0098} vedaguṃ, (iti sabhiyo)
::

::gatha2
Anuviditaṃ kena kathañca vīriyavāti;
::

::gatha3
Ājāniyo kinti nāma hoti,
::

::gathalast
Puṭṭho me bhagavā byākarohi’’.
::

::hangnum
534\.
::

::gatha1
‘‘Vedāni viceyya kevalāni, (sabhiyāti bhagavā)
::

::gatha2
Samaṇānaṃ yānidhatthi {note:yānipatthi (sī. syā. pī.)} brāhmaṇānaṃ;
::

::gatha3
Sabbavedanāsu vītarāgo,
::

::gathalast
Sabbaṃ vedamaticca vedagū so.
::

::hangnum
535\.
::

::gatha1
‘‘Anuvicca papañcanāmarūpaṃ, ajjhattaṃ {pb:T:0.0433} bahiddhā ca rogamūlaṃ;
::

::gathalast
Sabbarogamūlabandhanā pamutto, anuvidito tādi pavuccate tathattā.
::

::hangnum
536\.
::

::gatha1
‘‘Virato idha sabbapāpakehi, nirayadukkhaṃ aticca vīriyavā so;
::

::gathalast
So vīriyavā padhānavā, dhīro tādi pavuccate tathattā.
::

::hangnum
537\.
::

::gatha1
‘‘Yassassu lunāni bandhanāni, ajjhattaṃ bahiddhā ca saṅgamūlaṃ;
::

::gathalast
Sabbasaṅgamūlabandhanā pamutto, ājāniyo tādi pavuccate tathattā’’ti.
::

Atha {pb:M:0.0361}{pb:V:0.0162} kho sabhiyo paribbājako…pe… bhagavantaṃ uttariṃ pañhaṃ apucchi –

::hangnum
538\.
::

::gatha1
‘‘Kiṃ pattinamāhu sottiyaṃ, (iti sabhiyo)
::

::gatha2
Ariyaṃ {pb:P:0.0099} kena kathañca caraṇavāti;
::

::gatha3
Paribbājako kinti nāma hoti,
::

::gathalast
Puṭṭho me bhagavā byākarohi’’.
::

::hangnum
539\.
::

::gatha1
‘‘Sutvā sabbadhammaṃ abhiññāya loke, (sabhiyāti bhagavā)
::

::gatha2
Sāvajjānavajjaṃ yadatthi kiñci;
::

::gatha3
Abhibhuṃ akathaṃkathiṃ vimuttaṃ,
::

::gathalast
Anighaṃ {pb:T:0.0434} sabbadhimāhu sottiyoti.
::

::hangnum
540\.
::

::gatha1
‘‘Chetvā āsavāni ālayāni, vidvā so na upeti gabbhaseyyaṃ;
::

::gathalast
Saññaṃ tividhaṃ panujja paṅkaṃ, kappaṃ neti tamāhu ariyoti.
::

::hangnum
541\.
::

::gatha1
‘‘Yo idha caraṇesu pattipatto, kusalo sabbadā ājānāti {note:ājāni (syā.)} dhammaṃ;
::

::gathalast
Sabbattha na sajjati vimuttacitto {note:vimutto (sī.)}, paṭighā yassa na santi caraṇavā so.
::

::hangnum
542\.
::

::gatha1
‘‘Dukkhavepakkaṃ yadatthi kammaṃ, uddhamadho tiriyaṃ vāpi {note:tiriyañcāpi (syā.)} majjhe;
::

::gatha2
Paribbājayitvā pariññacārī, māyaṃ mānamathopi lobhakodhaṃ;
::

::gathalast
Pariyantamakāsi nāmarūpaṃ, taṃ paribbājakamāhu pattipatta’’nti.
::

Atha kho sabhiyo paribbājako bhagavato bhāsitaṃ abhinanditvā anumoditvā attamano pamudito udaggo pītisomanassajāto {pb:P:0.0100} uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā bhagavantaṃ sammukhā sāruppāhi gāthāhi abhitthavi –

::hangnum
543\.
::

::gatha1
‘‘Yāni {pb:M:0.0362}{pb:T:0.0435} ca tīṇi yāni ca saṭṭhi, samaṇappavādasitāni {note:samaṇappavādanissitāni (syā. ka.)} bhūripañña;
::

::gathalast
Saññakkharasaññanissitāni, osaraṇāni vineyya oghatamagā.
::

::hangnum
544\.
::

::gatha1
‘‘Antagūsi {pb:V:0.0163} pāragū {note:pāragūsi (syā. pī. ka.)} dukkhassa, arahāsi sammāsambuddho khīṇāsavaṃ taṃ maññe;
::

::gathalast
Jutimā mutimā pahūtapañño, dukkhassantakaraṃ atāresi maṃ.
::

::hangnum
545\.
::

::gatha1
‘‘Yaṃ me kaṅkhitamaññāsi, vicikicchā maṃ tārayi namo te;
::

::gathalast
Muni monapathesu pattipatta, akhila ādiccabandhu soratosi.
::

::hangnum
546\.
::

::gatha1
‘‘Yā {pb:P:0.0101} me kaṅkhā pure āsi, taṃ me byākāsi cakkhumā;
::

::gathalast
Addhā munīsi sambuddho, natthi nīvaraṇā tava.
::

::hangnum
547\.
::

::gatha1
‘‘Upāyāsā ca te sabbe, viddhastā vinaḷīkatā;
::

::gathalast
Sītibhūto damappatto, dhitimā saccanikkamo.
::

::hangnum
548\.
::

::gatha1
‘‘Tassa te nāganāgassa, mahāvīrassa bhāsato;
::

::gathalast
Sabbe devānumodanti, ubho nāradapabbatā.
::

::hangnum
549\.
::

::gatha1
‘‘Namo te purisājañña, namo te purisuttama;
::

::gathalast
Sadevakasmiṃ lokasmiṃ, natthi te paṭipuggalo.
::

::hangnum
550\.
::

::gatha1
‘‘Tuvaṃ {pb:T:0.0436} buddho tuvaṃ satthā, tuvaṃ mārābhibhū muni;
::

::gathalast
Tuvaṃ anusaye chetvā, tiṇṇo tāresi maṃ pajaṃ.
::

::hangnum
551\.
::

::gatha1
‘‘Upadhī te samatikkantā, āsavā te padālitā;
::

::gathalast
Sīhosi anupādāno, pahīnabhayabheravo.
::

::hangnum
552\.
::

::gatha1
‘‘Puṇḍarīkaṃ {pb:M:0.0363} yathā vaggu, toye na upalimpati {note:toyena na upalippati (sī.), toye na upalippati (pī.), toyena na upalimpati (ka.)};
::

::gatha2
Evaṃ puññe ca pāpe ca, ubhaye tvaṃ na limpasi;
::

::gathalast
Pāde vīra pasārehi, sabhiyo vandati satthuno’’ti.
::

Atha kho sabhiyo paribbājako bhagavato pādesu sirasā nipatitvā bhagavantaṃ etadavoca {pb:V:0.0164} – ‘‘abhikkantaṃ, bhante…pe… esāhaṃ bhagavantaṃ saraṇaṃ gacchāmi dhammañca bhikkhusaṅghañca; labheyyāhaṃ, bhante, bhagavato santike pabbajjaṃ, labheyyaṃ upasampada’’nti{pb:P:0.0102}.

‘‘Yo kho, sabhiya, aññatitthiyapubbo imasmiṃ dhammavinaye ākaṅkhati pabbajjaṃ, ākaṅkhati upasampadaṃ, so cattāro māse parivasati; catunnaṃ māsānaṃ accayena āraddhacittā bhikkhū pabbājenti, upasampādenti bhikkhubhāvāya. Api ca mettha puggalavemattatā viditā’’ti.

‘‘Sace, bhante, aññatitthiyapubbā imasmiṃ dhammavinaye ākaṅkhantā pabbajjaṃ, ākaṅkhantā {pb:T:0.0437} upasampadaṃ cattāro māse parivasanti, catunnaṃ māsānaṃ accayena āraddhacittā bhikkhū pabbājenti, upasampādenti bhikkhubhāvāya, ahaṃ cattāri vassāni parivasissāmi; catunnaṃ vassānaṃ accayena āraddhacittā bhikkhū pabbājentu upasampādentu bhikkhubhāvāyā’’ti. Alattha kho sabhiyo paribbājako bhagavato santike pabbajjaṃ alattha upasampadaṃ…pe… aññataro kho panāyasmā sabhiyo arahataṃ ahosīti.

::centre
Sabhiyasuttaṃ chaṭṭhaṃ niṭṭhitaṃ.
::

#### 7. Selasuttaṃ

Evaṃ me sutaṃ – ekaṃ samayaṃ bhagavā aṅguttarāpesu cārikaṃ caramāno mahatā bhikkhusaṅghena saddhiṃ aḍḍhateḷasehi {pb:P:0.0103} bhikkhusatehi yena āpaṇaṃ nāma aṅguttarāpānaṃ nigamo tadavasari. Assosi {pb:T:0.0438} kho keṇiyo jaṭilo ‘‘samaṇo khalu, bho, gotamo sakyaputto sakyakulā pabbajito aṅguttarāpesu cārikaṃ caramāno mahatā bhikkhusaṅghena saddhiṃ aḍḍhateḷasehi bhikkhusatehi āpaṇaṃ anuppatto. Taṃ kho pana bhavantaṃ gotamaṃ {pb:M:0.0364} evaṃ kalyāṇo kittisaddo abbhuggato – ‘itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṃ buddho bhagavā’ti {note:bhagavā (syā. pī.)}. So imaṃ lokaṃ sadevakaṃ samārakaṃ sabrahmakaṃ sassamaṇabrāhmaṇiṃ pajaṃ sadevamanussaṃ sayaṃ abhiññā sacchikatvā pavedeti. So dhammaṃ desati ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ, kevalaparipuṇṇaṃ {pb:V:0.0165} parisuddhaṃ brahmacariyaṃ pakāseti. Sādhu kho pana tathārūpānaṃ arahataṃ dassanaṃ hotī’’ti.

Atha kho keṇiyo jaṭilo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinnaṃ kho keṇiyaṃ jaṭilaṃ bhagavā dhammiyā kathāya sandassesi samādapesi samuttejesi sampahaṃsesi. Atha kho keṇiyo jaṭilo bhagavatā dhammiyā kathāya sandassito samādapito samuttejito sampahaṃsito bhagavantaṃ etadavoca – ‘‘adhivāsetu me bhavaṃ gotamo svātanāya bhattaṃ saddhiṃ bhikkhusaṅghenā’’ti. Evaṃ vutte, bhagavā keṇiyaṃ jaṭilaṃ etadavoca – ‘‘mahā kho, keṇiya, bhikkhusaṅgho {pb:P:0.0104} aḍḍhateḷasāni bhikkhusatāni; tvañca brāhmaṇesu {pb:T:0.0439} abhippasanno’’ti.

Dutiyampi kho keṇiyo jaṭilo bhagavantaṃ etadavoca – ‘‘kiñcāpi, bho gotama, mahā bhikkhusaṅgho aḍḍhateḷasāni bhikkhusatāni, ahañca brāhmaṇesu abhippasanno; adhivāsetu me bhavaṃ gotamo svātanāya bhattaṃ saddhiṃ bhikkhusaṅghenā’’ti. Dutiyampi kho bhagavā keṇiyaṃ jaṭilaṃ etadavoca – ‘‘mahā kho, keṇiya, bhikkhusaṅgho aḍḍhateḷasāni bhikkhusatāni; tvañca brāhmaṇesu abhippasanno’’ti.

Tatiyampi kho keṇiyo jaṭilo bhagavantaṃ etadavoca – ‘‘kiñcāpi, bho gotama, mahā bhikkhusaṅgho aḍḍhateḷasāni bhikkhusatāni, ahañca brāhmaṇesu abhippasanno, adhivāsetu {note:adhivāsetveva (sī.)} me bhavaṃ gotamo svātanāya bhattaṃ saddhiṃ bhikkhusaṅghenā’’ti. Adhivāsesi bhagavā tuṇhībhāvena. Atha kho keṇiyo jaṭilo bhagavato adhivāsanaṃ viditvā {pb:M:0.0365} uṭṭhāyāsanā yena sako assamo tenupasaṅkami; upasaṅkamitvā mittāmacce ñātisālohite āmantesi – ‘‘suṇantu me bhavanto mittāmaccā ñātisālohitā, samaṇo me gotamo nimantito svātanāya bhattaṃ saddhiṃ bhikkhusaṅghena, yena me kāyaveyyāvaṭikaṃ kareyyāthā’’ti. ‘‘Evaṃ, bho’’ti kho keṇiyassa jaṭilassa mittāmaccā ñātisālohitā keṇiyassa jaṭilassa paṭissutvā appekacce uddhanāni khaṇanti, appekacce kaṭṭhāni phālenti, appekacce bhājanāni dhovanti, appekacce udakamaṇikaṃ patiṭṭhāpenti, appekacce āsanāni paññāpenti. Keṇiyo pana jaṭilo sāmaṃyeva maṇḍalamāḷaṃ {pb:T:0.0440} paṭiyādeti.

Tena kho pana samayena selo brāhmaṇo āpaṇe paṭivasati, tiṇṇaṃ {pb:P:0.0105} vedānaṃ pāragū sanighaṇḍukeṭubhānaṃ {pb:V:0.0166} sākkharappabhedānaṃ itihāsapañcamānaṃ padako veyyākaraṇo lokāyatamahāpurisalakkhaṇesu anavayo, tīṇi ca māṇavakasatāni mante vāceti.

Tena kho pana samayena keṇiyo jaṭilo sele brāhmaṇe abhippasanno hoti. Atha kho selo brāhmaṇo tīhi māṇavakasatehi parivuto jaṅghāvihāraṃ anucaṅkamamāno anuvicaramāno yena keṇiyassa jaṭilassa assamo tenupasaṅkami. Addasā kho selo brāhmaṇo keṇiyassa jaṭilassa assame {note:keṇissamiye jaṭile (sī. pī.)} appekacce uddhanāni khaṇante…pe… appekacce āsanāni paññapente, keṇiyaṃ pana jaṭilaṃ sāmaṃyeva maṇḍalamāḷaṃ paṭiyādentaṃ. Disvāna keṇiyaṃ jaṭilaṃ etadavoca – ‘‘kiṃ nu kho bhoto keṇiyassa āvāho vā bhavissati, vivāho vā bhavissati, mahāyañño vā paccupaṭṭhito, rājā vā māgadho seniyo bimbisāro nimantito svātanāya saddhiṃ balakāyenā’’ti?

‘‘Na me, bho sela, āvāho vā bhavissati vivāho vā, nāpi rājā māgadho seniyo bimbisāro nimantito svātanāya saddhiṃ balakāyena; api ca kho me mahāyañño paccupaṭṭhito. Atthi samaṇo gotamo sakyaputto sakyakulā pabbajito aṅguttarāpesu cārikaṃ {pb:M:0.0366} caramāno mahatā bhikkhusaṅghena saddhiṃ aḍḍhateḷasehi {pb:T:0.0441} bhikkhusatehi āpaṇaṃ anuppatto. Taṃ kho pana {pb:P:0.0106} bhavantaṃ gotamaṃ…pe… buddho bhagavāti. So me nimantito svātanāya bhattaṃ saddhiṃ bhikkhusaṅghenā’’ti. ‘‘Buddhoti, bho keṇiya, vadesi’’? ‘‘Buddhoti, bho sela, vadāmi’’. ‘‘Buddhoti, bho keṇiya, vadesi’’? ‘‘Buddhoti, bho sela, vadāmī’’ti.

Atha kho selassa brāhmaṇassa etadahosi – ‘‘ghosopi kho eso dullabho lokasmiṃ yadidaṃ buddhoti. Āgatāni kho panamhākaṃ mantesu dvattiṃsamahāpurisalakkhaṇāni, yehi samannāgatassa mahāpurisassa dveva gatiyo bhavanti anaññā. Sace agāraṃ ajjhāvasati rājā hoti cakkavatti dhammiko dhammarājā cāturanto vijitāvī janapadatthāvariyappatto sattaratanasamannāgato. Tassimāni satta ratanāni bhavanti, seyyathidaṃ – cakkaratanaṃ, hatthiratanaṃ, assaratanaṃ, maṇiratanaṃ, itthiratanaṃ, gahapatiratanaṃ, pariṇāyakaratanameva sattamaṃ. Parosahassaṃ kho panassa puttā bhavanti sūrā vīraṅgarūpā parasenappamaddanā. So imaṃ pathaviṃ sāgarapariyantaṃ adaṇḍena asatthena dhammena abhivijiya ajjhāvasati. Sace kho pana agārasmā anagāriyaṃ pabbajati, arahaṃ hoti sammāsambuddho loke vivaṭṭacchado {note:vivattacchaddo (sī. pī.)}. Kahaṃ pana, bho keṇiya, etarahi so bhavaṃ gotamo viharati {pb:T:0.0442} arahaṃ sammāsambuddho’’ti?

Evaṃ {pb:V:0.0167} vutte, keṇiyo jaṭilo dakkhiṇaṃ bāhuṃ paggahetvā selaṃ brāhmaṇaṃ etadavoca – ‘‘yenesā{pb:P:0.0107}, bho sela, nīlavanarājī’’ti. Atha kho selo brāhmaṇo tīhi māṇavakasatehi saddhiṃ yena bhagavā tenupasaṅkami. Atha kho selo brāhmaṇo te māṇavake āmantesi – ‘‘appasaddā bhonto āgacchantu, pade padaṃ nikkhipantā. Durāsadā hi te bhagavanto {note:bhavanto (syā. ka.)} sīhāva ekacarā. Yadā cāhaṃ, bho, samaṇena gotamena saddhiṃ manteyyuṃ, mā me bhonto antarantarā kathaṃ opātetha; kathāpariyosānaṃ me bhavanto āgamentū’’ti.

Atha kho selo brāhmaṇo yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho selo brāhmaṇo bhagavato {pb:M:0.0367} kāye dvattiṃsamahāpurisalakkhaṇāni samannesi {note:sammannesi (sī. syā.)}. Addasā kho selo brāhmaṇo bhagavato kāye dvattiṃsamahāpurisalakkhaṇāni yebhuyyena ṭhapetvā dve. Dvīsu mahāpurisalakkhaṇesu kaṅkhati vicikicchati nādhimuccati na sampasīdati – kosohite ca vatthaguyhe, pahūtajivhatāya cāti.

Atha kho bhagavato etadahosi – ‘‘passati kho me ayaṃ selo brāhmaṇo dvattiṃsamahāpurisalakkhaṇāni yebhuyyena ṭhapetvā dve. Dvīsu mahāpurisalakkhaṇesu kaṅkhati vicikicchati nādhimuccati na sampasīdati – kosohite ca vatthaguyhe, pahūtajivhatāya {pb:T:0.0443} cā’’ti. Atha kho bhagavā tathārūpaṃ iddhābhisaṅkhāraṃ abhisaṅkhāsi {note:abhisaṅkhāresi (syā. ka.)}, yathā addasa selo brāhmaṇo bhagavato kosohitaṃ vatthaguyhaṃ{pb:P:0.0108}. Atha kho bhagavā jivhaṃ ninnāmetvā ubhopi kaṇṇasotāni anumasi paṭimasi, ubhopi nāsikasotāni anumasi paṭimasi, kevalampi nalāṭamaṇḍalaṃ jivhāya chādesi.

Atha kho selassa brāhmaṇassa etadahosi – ‘‘samannāgato kho samaṇo gotamo dvattiṃsamahāpurisalakkhaṇehi paripuṇṇehi, no apuripuṇṇehi. No ca kho naṃ jānāmi buddho vā no vā. Sutaṃ kho pana metaṃ brāhmaṇānaṃ vuḍḍhānaṃ mahallakānaṃ ācariyapācariyānaṃ bhāsamānānaṃ – ‘ye te bhavanti arahanto sammāsambuddhā, te sake vaṇṇe bhaññamāne attānaṃ pātukarontī’ti. Yaṃnūnāhaṃ samaṇaṃ gotamaṃ sammukhā sāruppāhi gāthāhi abhitthaveyya’’nti. Atha kho selo brāhmaṇo bhagavantaṃ sammukhā sāruppāhi gāthāhi abhitthavi –

::hangnum
553\.
::

::gatha1
‘‘Paripuṇṇakāyo suruci, sujāto cārudassano;
::

::gathalast
Suvaṇṇavaṇṇosi bhagavā, susukkadāṭhosi vīriyavā.
::

::hangnum
554\.
::

::gatha1
‘‘Narassa {pb:V:0.0168} hi sujātassa, ye bhavanti viyañjanā;
::

::gathalast
Sabbe te tava kāyasmiṃ, mahāpurisalakkhaṇā.
::

::hangnum
555\.
::

::gatha1
‘‘Pasannanetto sumukho, brahā uju patāpavā;
::

::gathalast
Majjhe {pb:T:0.0444} samaṇasaṅghassa, ādiccova virocasi.
::

::hangnum
556\.
::

::gatha1
‘‘Kalyāṇadassano {pb:M:0.0368} bhikkhu, kañcanasannibhattaco;
::

::gathalast
Kiṃ te samaṇabhāvena, evaṃ uttamavaṇṇino.
::

::hangnum
557\.
::

::gatha1
‘‘Rājā arahasi bhavituṃ, cakkavattī rathesabho;
::

::gathalast
Cāturanto vijitāvī, jambusaṇḍassa {note:jambumaṇḍassa (ka.)} issaro.
::

::hangnum
558\.
::

::gatha1
‘‘Khattiyā {pb:P:0.0109} bhogirājāno {note:bhojarājāno (sī. syā.)}, anuyantā {note:anuyuttā (sī.)} bhavantu te;
::

::gathalast
Rājābhirājā manujindo, rajjaṃ kārehi gotama’’.
::

::hangnum
559\.
::

::gatha1
‘‘Rājāhamasmi selāti, (bhagavā) dhammarājā anuttaro;
::

::gathalast
Dhammena cakkaṃ vattemi, cakkaṃ appaṭivattiyaṃ’’.
::

::hangnum
560\.
::

::gatha1
‘‘Sambuddho paṭijānāsi, (iti selo brāhmaṇo) dhammarājā anuttaro;
::

::gathalast
‘Dhammena cakkaṃ vattemi’, iti bhāsasi gotama.
::

::hangnum
561\.
::

::gatha1
‘‘Ko nu senāpati bhoto, sāvako satthuranvayo;
::

::gathalast
Ko te tamanuvatteti, dhammacakkaṃ pavattitaṃ’’.
::

::hangnum
562\.
::

::gatha1
‘‘Mayā pavattitaṃ cakkaṃ, (selāti bhagavā) dhammacakkaṃ anuttaraṃ;
::

::gathalast
Sāriputto anuvatteti, anujāto tathāgataṃ.
::

::hangnum
563\.
::

::gatha1
‘‘Abhiññeyyaṃ abhiññātaṃ, bhāvetabbañca bhāvitaṃ;
::

::gathalast
Pahātabbaṃ pahīnaṃ me, tasmā buddhosmi brāhmaṇa.
::

::hangnum
564\.
::

::gatha1
‘‘Vinayassu {pb:V:0.0169} mayi kaṅkhaṃ, adhimuccassu brāhmaṇa;
::

::gathalast
Dullabhaṃ dassanaṃ hoti, sambuddhānaṃ abhiṇhaso.
::

::hangnum
565\.
::

::gatha1
‘‘Yesaṃ {pb:M:0.0369}{pb:P:0.0110}{pb:T:0.0445} ve {note:yesaṃ vo (pī.), yassa ve (syā.)} dullabho loke, pātubhāvo abhiṇhaso;
::

::gathalast
Sohaṃ brāhmaṇa sambuddho, sallakatto anuttaro.
::

::hangnum
566\.
::

::gatha1
‘‘Brahmabhūto atitulo, mārasenappamaddano;
::

::gathalast
Sabbāmitte vasīkatvā, modāmi akutobhayo’’.
::

::hangnum
567\.
::

::gatha1
‘‘Imaṃ bhavanto nisāmetha, yathā bhāsati cakkhumā;
::

::gathalast
Sallakatto mahāvīro, sīhova nadatī vane.
::

::hangnum
568\.
::

::gatha1
‘‘Brahmabhūtaṃ atitulaṃ, mārasenappamaddanaṃ;
::

::gathalast
Ko disvā nappasīdeyya, api kaṇhābhijātiko.
::

::hangnum
569\.
::

::gatha1
‘‘Yo maṃ icchati anvetu, yo vā nicchati gacchatu;
::

::gathalast
Idhāhaṃ pabbajissāmi, varapaññassa santike’’.
::

::hangnum
570\.
::

::gatha1
‘‘Evañce {note:etañce (sī. pī.)} ruccati bhoto, sammāsambuddhasāsane {note:sammāsambuddhasāsanaṃ (sī. syā. kaṃ. pī.)};
::

::gathalast
Mayampi pabbajissāma, varapaññassa santike’’.
::

::hangnum
571\.
::

::gatha1
‘‘Brāhmaṇā tisatā ime, yācanti pañjalīkatā;
::

::gathalast
Brahmacariyaṃ carissāma, bhagavā tava santike’’.
::

::hangnum
572\.
::

::gatha1
‘‘Svākkhātaṃ brahmacariyaṃ, (selāti bhagavā) sandiṭṭhikamakālikaṃ;
::

::gathalast
Yattha amoghā pabbajjā, appamattassa sikkhato’’ti.
::

Alattha kho selo brāhmaṇo sapariso bhagavato santike pabbajjaṃ, alattha upasampadaṃ. Atha kho keṇiyo jaṭilo tassā {pb:T:0.0446} rattiyā accayena sake assame paṇītaṃ khādanīyaṃ bhojanīyaṃ paṭiyādāpetvā bhagavato {pb:P:0.0111} kālaṃ ārocāpesi – ‘‘kālo, bho gotama, niṭṭhitaṃ bhatta’’nti{pb:V:0.0170}. Atha kho bhagavā pubbaṇhasamayaṃ nivāsetvā pattacīvaramādāya yena keṇiyassa jaṭilassa assamo tenupasaṅkami; upasaṅkamitvā paññatte āsane nisīdi saddhiṃ bhikkhusaṅghena.

Atha {pb:M:0.0370} kho keṇiyo jaṭilo buddhappamukhaṃ bhikkhusaṅghaṃ paṇītena khādanīyena bhojanīyena sahatthā santappesi sampavāresi. Atha kho keṇiyo jaṭilo bhagavantaṃ bhuttāviṃ onītapattapāṇiṃ aññataraṃ nīcaṃ āsanaṃ gahetvā ekamantaṃ nisīdi. Ekamantaṃ nisinnaṃ kho keṇiyaṃ jaṭilaṃ bhagavā imāhi gāthāhi anumodi –

::hangnum
573\.
::

::gatha1
‘‘Aggihuttamukhā yaññā, sāvittī chandaso mukhaṃ;
::

::gathalast
Rājā mukhaṃ manussānaṃ, nadīnaṃ sāgaro mukhaṃ.
::

::hangnum
574\.
::

::gatha1
‘‘Nakkhattānaṃ mukhaṃ cando, ādicco tapataṃ mukhaṃ;
::

::gathalast
Puññaṃ ākaṅkhamānānaṃ, saṅgho ve yajataṃ mukha’’nti.
::

Atha kho bhagavā keṇiyaṃ jaṭilaṃ imāhi gāthāhi anumoditvā uṭṭhāyāsanā pakkāmi. Atha kho āyasmā selo sapariso eko vūpakaṭṭho appamatto ātāpī pahitatto viharanto nacirasse {pb:P:0.0112} …pe… {pb:T:0.0447} aññataro kho panāpasmā selo sapariso arahataṃ ahosi.

Atha kho āyasmā selo sapariso yena bhagavā tenupasaṅkami, upasaṅkamitvā ekaṃsaṃ cīvaraṃ katvā yena bhagavā tenañjaliṃ paṇāmetvā bhagavantaṃ gāthāya ajjhabhāsi –

::hangnum
575\.
::

::gatha1
‘‘Yaṃ taṃ saraṇamāgamha {note:māgamma (sī. syā. ka.)}, ito aṭṭhami cakkhuma;
::

::gathalast
Sattarattena bhagavā, dantamha tava sāsane.
::

::hangnum
576\.
::

::gatha1
‘‘Tuvaṃ buddho tuvaṃ satthā, tuvaṃ mārābhibhū muni;
::

::gathalast
Tuvaṃ anusaye chetvā, tiṇṇo tāresimaṃ pajaṃ.
::

::hangnum
577\.
::

::gatha1
‘‘Upadhī te samatikkantā, āsavā te padālitā;
::

::gathalast
Sīhosi {note:sīhova (ma. ni. 2.401)} anupādāno, pahīnabhayabheravo.
::

::hangnum
578\.
::

::gatha1
‘‘Bhikkhavo {pb:V:0.0171} tisatā ime, tiṭṭhanti pañjalīkatā;
::

::gathalast
Pāde vīra pasārehi, nāgā vandantu satthuno’’ti.
::

::centre
Selasuttaṃ sattamaṃ niṭṭhitaṃ.
::

#### 8. Sallasuttaṃ

::hangnum
579\.
::

::gatha1
Animittamanaññātaṃ{pb:M:0.0371}, maccānaṃ idha jīvitaṃ;
::

::gathalast
Kasirañca parittañca, tañca dukkhena saṃyutaṃ.
::

::hangnum
580\.
::

::gatha1
Na {pb:P:0.0113} hi so upakkamo atthi, yena jātā na miyyare;
::

::gathalast
Jarampi {pb:T:0.0448} patvā maraṇaṃ, evaṃdhammā hi pāṇino.
::

::hangnum
581\.
::

::gatha1
Phalānamiva pakkānaṃ, pāto patanato {note:papatato (sī. pī. aṭṭha.)} bhayaṃ;
::

::gathalast
Evaṃ jātāna maccānaṃ, niccaṃ maraṇato bhayaṃ.
::

::hangnum
582\.
::

::gatha1
Yathāpi kumbhakārassa, katā mattikabhājanā;
::

::gathalast
Sabbe bhedanapariyantā {note:bhedapariyantā (syā.)}, evaṃ maccāna jīvitaṃ.
::

::hangnum
583\.
::

::gatha1
Daharā ca mahantā ca, ye bālā ye ca paṇḍitā;
::

::gathalast
Sabbe maccuvasaṃ yanti, sabbe maccuparāyaṇā.
::

::hangnum
584\.
::

::gatha1
Tesaṃ maccuparetānaṃ, gacchataṃ paralokato;
::

::gathalast
Na pitā tāyate puttaṃ, ñātī vā pana ñātake.
::

::hangnum
585\.
::

::gatha1
Pekkhataṃ yeva ñātīnaṃ, passa lālapataṃ puthu;
::

::gathalast
Ekamekova maccānaṃ, govajjho viya nīyati {note:niyyati (bahūsu)}.
::

::hangnum
586\.
::

::gatha1
Evamabbhāhato {pb:V:0.0172} loko, maccunā ca jarāya ca;
::

::gathalast
Tasmā dhīrā na socanti, viditvā lokapariyāyaṃ.
::

::hangnum
587\.
::

::gatha1
Yassa maggaṃ na jānāsi, āgatassa gatassa vā;
::

::gathalast
Ubho ante asampassaṃ, niratthaṃ paridevasi.
::

::hangnum
588\.
::

::gatha1
Paridevayamāno ce, kiñcidatthaṃ udabbahe;
::

::gathalast
Sammūḷho hiṃsamattānaṃ, kayirā ce naṃ vicakkhaṇo.
::

::hangnum
589\.
::

::gatha1
Na hi ruṇṇena sokena, santiṃ pappoti cetaso;
::

::gathalast
Bhiyyassuppajjate dukkhaṃ, sarīraṃ cupahaññati.
::

::hangnum
590\.
::

::gatha1
Kiso {pb:P:0.0114} vivaṇṇo bhavati, hiṃsamattānamattanā;
::

::gathalast
Na {pb:T:0.0449} tena petā pālenti, niratthā paridevanā.
::

::hangnum
591\.
::

::gatha1
Sokamappajahaṃ {pb:M:0.0372} jantu, bhiyyo dukkhaṃ nigacchati;
::

::gathalast
Anutthunanto kālaṅkataṃ {note:kālakataṃ (sī. syā.)}, sokassa vasamanvagū.
::

::hangnum
592\.
::

::gatha1
Aññepi passa gamine, yathākammūpage nare;
::

::gathalast
Maccuno vasamāgamma, phandantevidha pāṇino.
::

::hangnum
593\.
::

::gatha1
Yena yena hi maññanti, tato taṃ hoti aññathā;
::

::gathalast
Etādiso vinābhāvo, passa lokassa pariyāyaṃ.
::

::hangnum
594\.
::

::gatha1
Api vassasataṃ jīve, bhiyyo vā pana māṇavo;
::

::gathalast
Ñātisaṅghā vinā hoti, jahāti idha jīvitaṃ.
::

::hangnum
595\.
::

::gatha1
Tasmā arahato sutvā, vineyya paridevitaṃ;
::

::gathalast
Petaṃ kālaṅkataṃ disvā, neso labbhā mayā iti.
::

::hangnum
596\.
::

::gatha1
Yathā {pb:V:0.0173} saraṇamādittaṃ, vārinā parinibbaye {note:parinibbuto (sī. ka.)};
::

::gatha2
Evampi dhīro sapañño, paṇḍito kusalo naro;
::

::gathalast
Khippamuppatitaṃ sokaṃ, vāto tūlaṃva dhaṃsaye.
::

::hangnum
597\.
::

::gatha1
Paridevaṃ pajappañca, domanassañca attano;
::

::gathalast
Attano sukhamesāno, abbahe sallamattano.
::

::hangnum
598\.
::

::gatha1
Abbuḷhasallo asito, santiṃ pappuyya cetaso;
::

::gathalast
Sabbasokaṃ atikkanto, asoko hoti nibbutoti.
::

::centre
Sallasuttaṃ aṭṭhamaṃ niṭṭhitaṃ.
::

#### 9. Vāseṭṭhasuttaṃ

Evaṃ {pb:P:0.0115}{pb:T:0.0450} me sutaṃ – ekaṃ samayaṃ bhagavā icchānaṅgale viharati icchānaṅgalavanasaṇḍe. Tena kho pana samayena sambahulā abhiññātā abhiññātā brāhmaṇamahāsālā icchānaṅgale paṭivasanti, seyyathidaṃ – caṅkī brāhmaṇo, tārukkho brāhmaṇo, pokkharasāti brāhmaṇo, jāṇussoṇi {note:jāṇusoṇi (ka.)} brāhmaṇo, todeyyo brāhmaṇo, aññe ca abhiññātā abhiññātā brāhmaṇamahāsālā. Atha kho vāseṭṭhabhāradvājānaṃ māṇavānaṃ {pb:M:0.0373} jaṅghāvihāraṃ anucaṅkamantānaṃ anuvicarantānaṃ {note:anucaṅkamamānānaṃ anuvicaramānānaṃ (sī. pī.)} ayamantarākathā udapādi – ‘‘kathaṃ, bho, brāhmaṇo hotī’’ti?

Bhāradvājo māṇavo evamāha – ‘‘yato kho, bho, ubhato sujāto hoti mātito ca pitito ca saṃsuddhagahaṇiko yāva sattamā pitāmahayugā akkhitto anupakkuṭṭho jātivādena, ettāvatā kho bho brāhmaṇo hotī’’ti.

Vāseṭṭho māṇavo evamāha – ‘‘yato kho, bho, sīlavā ca hoti vatasampanno {note:vattasampanno (sī. syā. ma. ni. 2.454)} ca, ettāvatā kho, bho, brāhmaṇo hotī’’ti. Neva kho asakkhi bhāradvājo māṇavo vāseṭṭhaṃ {pb:P:0.0116} māṇavaṃ saññāpetuṃ, na pana asakkhi vāseṭṭho māṇavo bhāradvājaṃ māṇavaṃ saññāpetuṃ.

Atha {pb:V:0.0174} kho vāseṭṭho māṇavo bhāradvājaṃ māṇavaṃ āmantesi – ‘‘ayaṃ kho, bho {note:ayaṃ bho (sī. syā. ka.), ayaṃ kho (pī.)} bhāradvāja, samaṇo gotamo sakyaputto sakyakulā {pb:T:0.0451} pabbajito icchānaṅgale viharati icchānaṅgalavanasaṇḍe; taṃ kho pana bhavantaṃ gotamaṃ evaṃ kalyāṇo kittisaddo abbhuggato – ‘itipi…pe… buddho bhagavā’ti. Āyāma, bho bhāradvāja, yena samaṇo gotamo tenupasaṅkamissāma; upasaṅkamitvā samaṇaṃ gotamaṃ etamatthaṃ pucchissāma. Yathā no samaṇo gotamo byākarissati tathā naṃ dhāressāmā’’ti. ‘‘Evaṃ, bho’’ti kho bhāradvājo māṇavo vāseṭṭhassa māṇavassa paccassosi.

Atha kho vāseṭṭhabhāradvājā māṇavā yena bhagavā tenupasaṅkamiṃsu; upasaṅkamitvā bhagavatā saddhiṃ sammodiṃsu. Sammodanīyaṃ kathaṃ sāraṇīyaṃ vītisāretvā ekamantaṃ nisīdiṃsu. Ekamantaṃ nisinno kho vāseṭṭho māṇavo bhagavantaṃ gāthāhi ajjhabhāsi –

::hangnum
599\.
::

::gatha1
‘‘Anuññātapaṭiññātā, tevijjā mayamasmubho;
::

::gathalast
Ahaṃ pokkharasātissa, tārukkhassāyaṃ māṇavo.
::

::hangnum
600\.
::

::gatha1
‘‘Tevijjānaṃ yadakkhātaṃ, tatra kevalinosmase;
::

::gathalast
Padakasma veyyākaraṇā, jappe ācariyasādisā.
::

::hangnum
601\.
::

::gatha1
‘‘Tesaṃ {pb:M:0.0374}{pb:P:0.0117} no jātivādasmiṃ, vivādo atthi gotama;
::

::gatha2
Jātiyā brāhmaṇo hoti, bhāradvājo iti bhāsati;
::

::gathalast
Ahañca kammunā {note:kammanā (sī. pī.) evamuparipi} brūmi, evaṃ jānāhi cakkhuma.
::

::hangnum
602\.
::

::gatha1
‘‘Te na sakkoma saññāpetuṃ, aññamaññaṃ mayaṃ ubho;
::

::gathalast
Bhavantaṃ {note:bhagavantaṃ (ka.)} puṭṭhumāgamhā, sambuddhaṃ iti vissutaṃ.
::

::hangnum
603\.
::

::gatha1
‘‘Candaṃ {pb:T:0.0452} yathā khayātītaṃ, pecca pañjalikā janā;
::

::gathalast
Vandamānā namassanti, evaṃ lokasmi gotamaṃ.
::

::hangnum
604\.
::

::gatha1
‘‘Cakkhuṃ loke samuppannaṃ, mayaṃ pucchāma gotamaṃ;
::

::gatha2
Jātiyā brāhmaṇo hoti, udāhu bhavati kammunā;
::

::gathalast
Ajānataṃ no pabrūhi, yathā jānesu brāhmaṇaṃ’’.
::

::hangnum
605\.
::

::gatha1
‘‘Tesaṃ {pb:V:0.0175} vo ahaṃ byakkhissaṃ, (vāseṭṭhāti bhagavā) anupubbaṃ yathātathaṃ;
::

::gathalast
Jātivibhaṅgaṃ pāṇānaṃ, aññamaññā hi jātiyo.
::

::hangnum
606\.
::

::gatha1
‘‘Tiṇarukkhepi jānātha, na cāpi paṭijānare;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
607\.
::

::gatha1
‘‘Tato {pb:P:0.0118} kīṭe paṭaṅge ca, yāva kunthakipillike;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
608\.
::

::gatha1
‘‘Catuppadepi jānātha, khuddake ca mahallake;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
609\.
::

::gatha1
‘‘Pādūdarepi jānātha, urage dīghapiṭṭhike;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
610\.
::

::gatha1
‘‘Tato macchepi jānātha, odake vārigocare;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
611\.
::

::gatha1
‘‘Tato pakkhīpi jānātha, pattayāne vihaṅgame;
::

::gathalast
Liṅgaṃ jātimayaṃ tesaṃ, aññamaññā hi jātiyo.
::

::hangnum
612\.
::

::gatha1
‘‘Yathā {pb:M:0.0375}{pb:T:0.0453} etāsu jātīsu, liṅgaṃ jātimayaṃ puthu;
::

::gathalast
Evaṃ natthi manussesu, liṅgaṃ jātimayaṃ puthu.
::

::hangnum
613\.
::

::gatha1
‘‘Na kesehi na sīsena, na kaṇṇehi na akkhibhi;
::

::gathalast
Na mukhena na nāsāya, na oṭṭhehi bhamūhi vā.
::

::hangnum
614\.
::

::gatha1
‘‘Na gīvāya na aṃsehi, na udarena na piṭṭhiyā;
::

::gathalast
Na soṇiyā na urasā, na sambādhe na methune {note:na sambādhā na methunā (syā. ka.)}.
::

::hangnum
615\.
::

::gatha1
‘‘Na {pb:V:0.0176} hatthehi na pādehi, nāṅgulīhi nakhehi vā;
::

::gatha2
Na jaṅghāhi na ūrūhi, na vaṇṇena sarena vā;
::

::gathalast
Liṅgaṃ jātimayaṃ neva, yathā aññāsu jātisu.
::

::hangnum
616\.
::

::gatha1
‘‘Paccattañca {pb:P:0.0119} sarīresu {note:paccattaṃ sasarīresu (sī. pī.)}, manussesvetaṃ na vijjati;
::

::gathalast
Vokārañca manussesu, samaññāya pavuccati.
::

::hangnum
617\.
::

::gatha1
‘‘Yo hi koci manussesu, gorakkhaṃ upajīvati;
::

::gathalast
Evaṃ vāseṭṭha jānāhi, kassako so na brāhmaṇo.
::

::hangnum
618\.
::

::gatha1
‘‘Yo hi koci manussesu, puthusippena jīvati;
::

::gathalast
Evaṃ vāseṭṭha jānāhi, sippiko so na brāhmaṇo.
::

::hangnum
619\.
::

::gatha1
‘‘Yo hi koci manussesu, vohāraṃ upajīvati;
::

::gathalast
Evaṃ vāseṭṭha jānāhi, vāṇijo so na brāhmaṇo.
::

::hangnum
620\.
::

::gatha1
‘‘Yo hi koci manussesu, parapessena jīvati;
::

::gathalast
Evaṃ vāseṭṭha jānāhi, pessiko {note:pessako (ka.)} so na brāhmaṇo.
::

::hangnum
621\.
::

::gatha1
‘‘Yo hi koci manussesu, adinnaṃ upajīvati;
::

::gathalast
Evaṃ {pb:T:0.0454} vāseṭṭha jānāhi, coro eso na brāhmaṇo.
::

::hangnum
622\.
::

::gatha1
‘‘Yo hi koci manussesu, issatthaṃ upajīvati;
::

::gathalast
Evaṃ vāseṭṭha jānāhi, yodhājīvo na brāhmaṇo.
::

::hangnum
623\.
::

::gatha1
‘‘Yo hi koci manussesu, porohiccena jīvati;
::

::gathalast
Evaṃ vāseṭṭha jānāhi, yājako eso na brāhmaṇo.
::

::hangnum
624\.
::

::gatha1
‘‘Yo {pb:M:0.0376} hi koci manussesu, gāmaṃ raṭṭhañca bhuñjati;
::

::gathalast
Evaṃ vāseṭṭha jānāhi, rājā eso na brāhmaṇo.
::

::hangnum
625\.
::

::gatha1
‘‘Na {pb:V:0.0177} cāhaṃ brāhmaṇaṃ brūmi, yonijaṃ mattisambhavaṃ;
::

::gatha2
Bhovādi nāma so hoti, sace {note:sa ve (sī. syā.)} hoti sakiñcano;
::

::gathalast
Akiñcanaṃ anādānaṃ, tamahaṃ brūmi brāhmaṇaṃ.
::

::hangnum
626\.
::

::gatha1
‘‘Sabbasaṃyojanaṃ chetvā, so ve na paritassati;
::

::gathalast
Saṅgātigaṃ visaṃyuttaṃ, tamahaṃ brūmi brāhmaṇaṃ.
::

::hangnum
627\.
::

::gatha1
‘‘Chetvā {pb:P:0.0120} naddhiṃ varattañca, sandānaṃ sahanukkamaṃ;
::

::gathalast
Ukkhittapalighaṃ buddhaṃ, tamahaṃ brūmi brāhmaṇaṃ.
::

::hangnum
628\.
::

::gatha1
‘‘Akkosaṃ vadhabandhañca, aduṭṭho yo titikkhati;
::

::gathalast
Khantībalaṃ balānīkaṃ, tamahaṃ brūmi brāhmaṇaṃ.
::

::hangnum
629\.
::

::gatha1
‘‘Akkodhanaṃ vatavantaṃ, sīlavantaṃ anussadaṃ;
::

::gathalast
Dantaṃ antimasārīraṃ, tamahaṃ brūmi brāhmaṇaṃ.
::

::hangnum
630\.
::

::gatha1
‘‘Vāri pokkharapatteva, āraggeriva sāsapo;
::

::gathalast
Yo na limpati kāmesu, tamahaṃ brūmi brāhmaṇaṃ.
::

::hangnum
631\.
::

::gatha1
‘‘Yo {pb:T:0.0455} dukkhassa pajānāti, idheva khayamattano;
::

::gathalast
Pannabhāraṃ visaṃyuttaṃ, tamahaṃ brūmi brāhmaṇaṃ.
::

::hangnum
632\.
::

::gatha1
‘‘Gambhīrapaññaṃ medhāviṃ, maggāmaggassa kovidaṃ;
::

::gathalast
Uttamatthamanuppattaṃ, tamahaṃ brūmi brāhmaṇaṃ.
::

::hangnum
633\.
::

::gatha1
‘‘Asaṃsaṭṭhaṃ gahaṭṭhehi, anāgārehi cūbhayaṃ;
::

::gathalast
Anokasārimappicchaṃ, tamahaṃ brūmi brāhmaṇaṃ.
::

::hangnum
634\.
::

::gatha1
‘‘Nidhāya daṇḍaṃ bhūtesu, tasesu thāvaresu ca;
::

::gathalast
Yo na hanti na ghāteti, tamahaṃ brūmi brāhmaṇaṃ.
::

::hangnum
635\.
::

::gatha1
‘‘Aviruddhaṃ {pb:V:0.0178} viruddhesu, attadaṇḍesu nibbutaṃ;
::

::gathalast
Sādānesu anādānaṃ, tamahaṃ brūmi brāhmaṇaṃ.
::

::hangnum
636\.
::

::gatha1
‘‘Yassa {pb:M:0.0377} rāgo ca doso ca, māno makkho ca pātito;
::

::gathalast
Sāsaporiva āraggā, tamahaṃ brūmi brāhmaṇaṃ.
::

::hangnum
637\.
::

::gatha1
‘‘Akakkasaṃ {pb:P:0.0121} viññāpaniṃ, giraṃ saccamudīraye;
::

::gathalast
Yāya nābhisaje kañci, tamahaṃ brūmi brāhmaṇaṃ.
::

::hangnum
638\.
::

::gatha1
‘‘Yodha dīghaṃ va rassaṃ vā, aṇuṃ thūlaṃ subhāsubhaṃ;
::

::gathalast
Loke adinnaṃ nādiyati, tamahaṃ brūmi brāhmaṇaṃ.
::

::hangnum
639\.
::

::gatha1
‘‘Āsā yassa na vijjanti, asmiṃ loke paramhi ca;
::

::gathalast
Nirāsāsaṃ {note:nirāsayaṃ (sī. syā. pī.), nirāsakaṃ (?)} visaṃyuttaṃ, tamahaṃ brūmi brāhmaṇaṃ.
::

::hangnum
640\.
::

::gatha1
‘‘Yassālayā na vijjanti, aññāya akathaṃkathī;
::

::gathalast
Amatogadhamanuppattaṃ, tamahaṃ brūmi brāhmaṇaṃ.
::

::hangnum
641\.
::

::gatha1
‘‘Yodha {pb:T:0.0456} puññañca pāpañca, ubho saṅgamupaccagā;
::

::gathalast
Asokaṃ virajaṃ suddhaṃ, tamahaṃ brūmi brāhmaṇaṃ.
::

::hangnum
642\.
::

::gatha1
‘‘Candaṃva vimalaṃ suddhaṃ, vippasannamanāvilaṃ;
::

::gathalast
Nandībhavaparikkhīṇaṃ, tamahaṃ brūmi brāhmaṇaṃ.
::

::hangnum
643\.
::

::gatha1
‘‘Yomaṃ palipathaṃ duggaṃ, saṃsāraṃ mohamaccagā;
::

::gatha2
Tiṇṇo pāraṅgato jhāyī, anejo akathaṃkathī;
::

::gathalast
Anupādāya nibbuto, tamahaṃ brūmi brāhmaṇaṃ.
::

::hangnum
644\.
::

::gatha1
‘‘Yodha kāme pahantvāna, anāgāro paribbaje;
::

::gathalast
Kāmabhavaparikkhīṇaṃ, tamahaṃ brūmi brāhmaṇaṃ.
::

::hangnum
645\.
::

::gatha1
‘‘Yodha {pb:V:0.0179} taṇhaṃ pahantvāna, anāgāro paribbaje;
::

::gathalast
Taṇhābhavaparikkhīṇaṃ, tamahaṃ brūmi brāhmaṇaṃ.
::

::hangnum
646\.
::

::gatha1
‘‘Hitvā mānusakaṃ yogaṃ, dibbaṃ yogaṃ upaccagā;
::

::gathalast
Sabbayogavisaṃyuttaṃ, tamahaṃ brūmi brāhmaṇaṃ.
::

::hangnum
647\.
::

::gatha1
‘‘Hitvā ratiñca aratiṃ, sītibhūtaṃ nirūpadhiṃ;
::

::gathalast
Sabbalokābhibhuṃ vīraṃ, tamahaṃ brūmi brāhmaṇaṃ.
::

::hangnum
648\.
::

::gatha1
‘‘Cutiṃ {pb:M:0.0378}{pb:P:0.0122} yo vedi {note:yo’veti (?) itivuttake 99 aṭṭhakathāsaṃvaṇanā passitabbā} ttānaṃ, upapattiñca sabbaso;
::

::gathalast
Asattaṃ sugataṃ buddhaṃ, tamahaṃ brūmi brāhmaṇaṃ.
::

::hangnum
649\.
::

::gatha1
‘‘Yassa gatiṃ na jānanti, devā gandhabbamānusā;
::

::gathalast
Khīṇāsavaṃ arahantaṃ, tamahaṃ brūmi brāhmaṇaṃ.
::

::hangnum
650\.
::

::gatha1
‘‘Yassa pure ca pacchā ca, majjhe ca natthi kiñcanaṃ;
::

::gathalast
Akiñcanaṃ {pb:T:0.0457} anādānaṃ, tamahaṃ brūmi brāhmaṇaṃ.
::

::hangnum
651\.
::

::gatha1
‘‘Usabhaṃ pavaraṃ vīraṃ, mahesiṃ vijitāvinaṃ;
::

::gathalast
Anejaṃ nhātakaṃ buddhaṃ, tamahaṃ brūmi brāhmaṇaṃ.
::

::hangnum
652\.
::

::gatha1
‘‘Pubbenivāsaṃ yo vedi {note:yo’veti (?) itivuttake 99 aṭṭhakathāsaṃvaṇanā passitabbā}, saggāpāyañca passati;
::

::gathalast
Atho jātikkhayaṃ patto, tamahaṃ brūmi brāhmaṇaṃ.
::

::hangnum
653\.
::

::gatha1
‘‘Samaññā hesā lokasmiṃ, nāmagottaṃ pakappitaṃ;
::

::gathalast
Sammuccā samudāgataṃ, tattha tattha pakappitaṃ.
::

::hangnum
654\.
::

::gatha1
‘‘Dīgharattamanusayitaṃ, diṭṭhigatamajānataṃ;
::

::gathalast
Ajānantā no {note:ajānantā te (aṭṭha.) ma. ni. 2.460} pabruvanti, jātiyā hoti brāhmaṇo.
::

::hangnum
655\.
::

::gatha1
‘‘Na {pb:V:0.0180} jaccā brāhmaṇo hoti, na jaccā hoti abrāhmaṇo;
::

::gathalast
Kammunā brāhmaṇo hoti, kammunā hoti abrāhmaṇo.
::

::hangnum
656\.
::

::gatha1
‘‘Kassako kammunā hoti, sippiko hoti kammunā;
::

::gathalast
Vāṇijo kammunā hoti, pessiko hoti kammunā.
::

::hangnum
657\.
::

::gatha1
‘‘Coropi kammunā hoti, yodhājīvopi kammunā;
::

::gathalast
Yājako kammunā hoti, rājāpi hoti kammunā.
::

::hangnum
658\.
::

::gatha1
‘‘Evametaṃ {pb:M:0.0379}{pb:P:0.0123} yathābhūtaṃ, kammaṃ passanti paṇḍitā;
::

::gathalast
Paṭiccasamuppādadassā, kammavipākakovidā.
::

::hangnum
659\.
::

::gatha1
‘‘Kammunā vattati loko, kammunā vattati pajā;
::

::gathalast
Kammanibandhanā sattā, rathassāṇīva yāyato.
::

::hangnum
660\.
::

::gatha1
‘‘Tapena brahmacariyena, saṃyamena damena ca;
::

::gathalast
Etena {pb:T:0.0458} brāhmaṇo hoti, etaṃ brāhmaṇamuttamaṃ.
::

::hangnum
661\.
::

::gatha1
‘‘Tīhi vijjāhi sampanno, santo khīṇapunabbhavo;
::

::gathalast
Evaṃ vāseṭṭha jānāhi, brahmā sakko vijānata’’nti.
::

Evaṃ vutte, vāseṭṭhabhāradvājā māṇavā bhagavantaṃ etadavocuṃ – ‘‘abhikkantaṃ, bho gotama…pe… upāsake no bhavaṃ gotamo dhāretu ajjatagge pāṇupete {note:pāṇupetaṃ (ka.)} saraṇaṃ gate’’ti.

::centre
Vāseṭṭhasuttaṃ navamaṃ niṭṭhitaṃ.
::

#### 10. Kokālikasuttaṃ

Evaṃ {pb:V:0.0181} me sutaṃ – ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Atha kho kokāliko bhikkhu yena bhagavā tenupasaṅkami; upasaṅkamitvā bhagavantaṃ {pb:P:0.0124} abhivādetvā ekamantaṃ nisīdi. Ekamantaṃ nisinno kho kokāliko bhikkhu bhagavantaṃ etadavoca – ‘‘pāpicchā, bhante, sāriputtamoggallānā, pāpikānaṃ icchānaṃ vasaṃ gatā’’ti.

Evaṃ vutte, bhagavā kokālikaṃ bhikkhuṃ etadavoca – ‘‘mā hevaṃ, kokālika, mā hevaṃ, kokālika! Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti.

Dutiyampi kho…pe… {pb:T:0.0459} tatiyampi kho kokāliko bhikkhu bhagavantaṃ etadavoca – ‘‘kiñcāpi me, bhante, bhagavā saddhāyiko paccayiko, atha kho pāpicchāva sāriputtamoggallānā, pāpikānaṃ icchānaṃ vasaṃ gatā’’ti. Tatiyampi kho bhagavā kokālikaṃ bhikkhuṃ etadavoca – ‘‘mā hevaṃ, kokālika{pb:M:0.0380}, mā hevaṃ, kokālika! Pasādehi, kokālika, sāriputtamoggallānesu cittaṃ. Pesalā sāriputtamoggallānā’’ti.

Atha kho kokāliko bhikkhu uṭṭhāyāsanā bhagavantaṃ abhivādetvā padakkhiṇaṃ katvā pakkāmi. Acirappakkantassa ca kokālikassa bhikkhuno sāsapamattīhi piḷakāhi sabbo kāyo phuṭo {note:phuṭṭho (syā.)} ahosi; sāsapamattiyo hutvā muggamattiyo ahesuṃ; muggamattiyo hutvā kaḷāyamattiyo ahesuṃ; kaḷāyamattiyo hutvā kolaṭṭhimattiyo ahesuṃ; kolaṭṭhimattiyo {pb:P:0.0125} hutvā kolamattiyo ahesuṃ; kolamattiyo hutvā āmalakamattiyo ahesuṃ; āmalakamattiyo hutvā beḷuvasalāṭukamattiyo ahesuṃ; beḷuvasalāṭukamattiyo hutvā billamattiyo ahesuṃ; billamattiyo hutvā pabhijjiṃsu; pubbañca lohitañca pagghariṃsu. Atha kho kokāliko bhikkhu tenevābādhena kālamakāsi. Kālaṅkato ca kokāliko bhikkhu padumaṃ nirayaṃ upapajji sāriputtamoggallānesu cittaṃ āghātetvā{pb:T:0.0460}.

Atha kho brahmā sahampati abhikkantāya rattiyā abhikkantavaṇṇo kevalakappaṃ jetavanaṃ obhāsetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi{pb:V:0.0182}. Ekamantaṃ, ṭhito kho brahmā sahampati bhagavantaṃ etadavoca – ‘‘kokāliko, bhante, bhikkhu kālaṅkato; kālaṅkato ca, bhante, kokāliko bhikkhu padumaṃ nirayaṃ upapanno sāriputtamoggallānesu cittaṃ āghātetvā’’ti. Idamavoca brahmā sahampati; idaṃ vatvā bhagavantaṃ abhivādetvā padakkhiṇaṃ katvā tatthevantaradhāyi.

Atha kho bhagavā tassā rattiyā accayena bhikkhū āmantesi – ‘‘imaṃ, bhikkhave, rattiṃ brahmā sahampati abhikkantāya rattiyā…pe… idamavoca, bhikkhave, brahmā sahampati, idaṃ vatvā maṃ padakkhiṇaṃ katvā tatthevantaradhāyī’’ti.

Evaṃ vutte, aññataro bhikkhu bhagavantaṃ {pb:P:0.0126} etadavoca – ‘‘kīvadīghaṃ nu kho, bhante, padume niraye āyuppamāṇa’’nti? ‘‘Dīghaṃ kho, bhikkhu, padume niraye āyuppamāṇaṃ; taṃ na sukaraṃ saṅkhātuṃ ettakāni vassāni iti vā ettakāni vassasatāni iti vā ettakāni vassasahassāni {pb:M:0.0381} iti vā ettakāni vassasatasahassāni iti vā’’ti. ‘‘Sakkā pana, bhante, upamā {note:upamaṃ (sī. syā. ka.)} kātu’’nti? ‘‘Sakkā, bhikkhū’’ti bhagavā avoca –

‘‘Seyyathāpi, bhikkhu, vīsatikhāriko kosalako tilavāho; tato puriso vassasatassa vassasatassa accayena ekamekaṃ tilaṃ uddhareyya. Khippataraṃ kho so bhikkhu vīsatikhāriko kosalako tilavāho {pb:T:0.0461} iminā upakkamena parikkhayaṃ pariyādānaṃ gaccheyya, natveva eko abbudo nirayo. Seyyathāpi, bhikkhu, vīsati abbudā nirayā evameko nirabbudo nirayo. Seyyathāpi, bhikkhu, vīsati nirabbudā nirayā evameko ababo nirayo. Seyyathāpi, bhikkhu, vīsati ababā nirayā evameko ahaho nirayo. Seyyathāpi, bhikkhu, vīsati ahahā nirayā evameko aṭaṭo nirayo. Seyyathāpi, bhikkhu, vīsati aṭaṭā nirayā evameko kumudo nirayo. Seyyathāpi, bhikkhu, vīsati kumudā nirayā evameko sogandhiko nirayo. Seyyathāpi, bhikkhu, vīsati sogandhikā nirayā evameko uppalako nirayo. Seyyathāpi, bhikkhu, vīsati uppalakā nirayā evameko puṇḍarīko nirayo. Seyyathāpi, bhikkhu, vīsati puṇḍarīkā nirayā evameko padumo nirayo. Padumaṃ kho pana bhikkhu nirayaṃ kokāliko bhikkhu upapanno sāriputtamoggallānesu cittaṃ āghātetvā’’ti. Idamavoca bhagavā, idaṃ vatvāna sugato athāparaṃ etadavoca satthā –

::hangnum
662\.
::

::gatha1
‘‘Purisassa {pb:V:0.0183}{pb:P:0.0127} hi jātassa, kuṭhārī {note:kudhārī (ka.)} jāyate mukhe;
::

::gathalast
Yāya chindati attānaṃ, bālo dubbhāsitaṃ bhaṇaṃ.
::

::hangnum
663\.
::

::gatha1
‘‘Yo nindiyaṃ pasaṃsati, taṃ vā nindati yo pasaṃsiyo;
::

::gathalast
Vicināti mukhena so kaliṃ, kalinā {pb:T:0.0462} tena sukhaṃ na vindati.
::

::hangnum
664\.
::

::gatha1
‘‘Appamatto {pb:M:0.0382} ayaṃ kali, yo akkhesu dhanaparājayo;
::

::gatha2
Sabbassāpi sahāpi attanā, ayameva mahattaro {note:mahantakaro (sī.)} kali;
::

::gathalast
Yo sugatesu manaṃ padosaye.
::

::hangnum
665\.
::

::gatha1
‘‘Sataṃ sahassānaṃ nirabbudānaṃ, chattiṃsati pañca ca abbudāni {note:abbudānaṃ (ka.)};
::

::gathalast
Yamariyagarahī nirayaṃ upeti, vācaṃ manañca paṇidhāya pāpakaṃ.
::

::hangnum
666\.
::

::gatha1
‘‘Abhūtavādī nirayaṃ upeti, yo vāpi katvā na karomicāha;
::

::gathalast
Ubhopi te pecca samā bhavanti, nihīnakammā manujā parattha.
::

::hangnum
667\.
::

::gatha1
‘‘Yo appaduṭṭhassa narassa dussati, suddhassa posassa anaṅgaṇassa;
::

::gathalast
Tameva bālaṃ pacceti pāpaṃ, sukhumo rajo paṭivātaṃva khitto.
::

::hangnum
668\.
::

::gatha1
‘‘Yo lobhaguṇe anuyutto, so vacasā paribhāsati aññe;
::

::gathalast
Asaddho {pb:P:0.0128}{pb:T:0.0463} kadariyo avadaññū, macchari pesuṇiyaṃ {note:pesuṇiyasmiṃ (bahūsu)} anuyutto.
::

::hangnum
669\.
::

::gatha1
‘‘Mukhadugga vibhūta anariya, bhūnahu {note:bhunahata (syā. ka.)} pāpaka dukkaṭakāri;
::

::gathalast
Purisanta kalī avajāta, mā bahubhāṇidha nerayikosi.
::

::hangnum
670\.
::

::gatha1
‘‘Rajamākirasī {pb:M:0.0383} ahitāya, sante garahasi kibbisakārī;
::

::gathalast
Bahūni duccaritāni caritvā, gacchasi kho papataṃ cirarattaṃ.
::

::hangnum
671\.
::

::gatha1
‘‘Na hi nassati kassaci kammaṃ, eti hataṃ labhateva suvāmi;
::

::gathalast
Dukkhaṃ mando paraloke, attani passati kibbisakārī.
::

::hangnum
672\.
::

::gatha1
‘‘Ayosaṅkusamāhataṭṭhānaṃ{pb:V:0.0184}, tiṇhadhāramayasūlamupeti;
::

::gathalast
Atha {pb:P:0.0129} tattaayoguḷasannibhaṃ, bhojanamatthi tathā patirūpaṃ.
::

::hangnum
673\.
::

::gatha1
‘‘Na hi vaggu vadanti vadantā, nābhijavanti na tāṇamupenti;
::

::gathalast
Aṅgāre {pb:T:0.0464} santhate sayanti {note:senti (sī. syā. pī.)}, ginisampajjalitaṃ pavisanti.
::

::hangnum
674\.
::

::gatha1
‘‘Jālena ca onahiyāna, tattha hananti ayomayakuṭebhi {note:ayomayakūṭehi (sī. syā. pī.)};
::

::gathalast
Andhaṃva timisamāyanti, taṃ vitatañhi yathā mahikāyo.
::

::hangnum
675\.
::

::gatha1
‘‘Atha lohamayaṃ pana kumbhiṃ, ginisampajjalitaṃ pavisanti;
::

::gathalast
Paccanti hi tāsu cirarattaṃ, agginisamāsu {note:ginissamāsu (ka.)} samuppilavāte.
::

::hangnum
676\.
::

::gatha1
‘‘Atha pubbalohitamisse, tattha kiṃ paccati kibbisakārī;
::

::gathalast
Yaṃ yaṃ {pb:P:0.0130} disakaṃ {note:disataṃ (sī. syā. pī.)} adhiseti, tattha kilissati samphusamāno.
::

::hangnum
677\.
::

::gatha1
‘‘Puḷavāvasathe {pb:M:0.0384} salilasmiṃ, tattha kiṃ paccati kibbisakārī;
::

::gathalast
Gantuṃ na hi tīramapatthi, sabbasamā hi samantakapallā.
::

::hangnum
678\.
::

::gatha1
‘‘Asipattavanaṃ pana tiṇhaṃ, taṃ pavisanti samucchidagattā;
::

::gathalast
Jivhaṃ {pb:T:0.0465} balisena gahetvā, ārajayārajayā vihananti.
::

::hangnum
679\.
::

::gatha1
‘‘Atha vetaraṇiṃ pana duggaṃ, tiṇhadhārakhuradhāramupenti;
::

::gathalast
Tattha mandā papatanti, pāpakarā pāpāni karitvā.
::

::hangnum
680\.
::

::gatha1
‘‘Khādanti {pb:P:0.0131} hi tattha rudante, sāmā sabalā kākolagaṇā ca;
::

::gathalast
Soṇā siṅgālā {note:sigālā (sī. pī.)} paṭigiddhā {note:paṭigijjhā (syā. pī.)}, kulalā vāyasā ca {note:kulalā ca vāyasā (?)} vitudanti.
::

::hangnum
681\.
::

::gatha1
‘‘Kicchā vatayaṃ idha vutti, yaṃ jano phusati {note:passati (sī. syā. pī.)} kibbisakārī;
::

::gathalast
Tasmā idha jīvitasese, kiccakaro siyā naro na cappamajje.
::

::hangnum
682\.
::

::gatha1
‘‘Te {pb:V:0.0185} gaṇitā vidūhi tilavāhā, ye padume niraye upanītā;
::

::gathalast
Nahutāni hi koṭiyo pañca bhavanti, dvādasa koṭisatāni punaññā {note:panayye (ka.)}.
::

::hangnum
683\.
::

::gatha1
‘‘Yāva {pb:M:0.0385} dukhā {note:dukkhā (sī. syā.), dukkha (pī. ka.)} nirayā idha vuttā, tatthapi tāva ciraṃ vasitabbaṃ;
::

::gathalast
Tasmā {pb:T:0.0466} sucipesalasādhuguṇesu, vācaṃ manaṃ satataṃ {note:pakataṃ (syā.)} parirakkhe’’ti.
::

::centre
Kokālikasuttaṃ dasamaṃ niṭṭhitaṃ.
::

#### 11. Nālakasuttaṃ

::hangnum
684\.
::

::gatha1
Ānandajāte tidasagaṇe patīte, sakkañca indaṃ sucivasane ca deve;
::

::gathalast
Dussaṃ gahetvā atiriva thomayante, asito isi addasa divāvihāre.
::

::hangnum
685\.
::

::gatha1
Disvāna {pb:P:0.0132} deve muditamane udagge, cittiṃ karitvāna idamavoca {note:karitvā idamavocāsi (sī.)} tattha;
::

::gathalast
‘‘Kiṃ devasaṅgho atiriva kalyarūpo, dussaṃ gahetvā ramayatha {note:bhamayatha (sī.)} kiṃ paṭicca.
::

::hangnum
686\.
::

::gatha1
‘‘Yadāpi āsī asurehi saṅgamo, jayo surānaṃ asurā parājitā.
::

::gathalast
Tadāpi netādiso lomahaṃsano, kimabbhutaṃ daṭṭhu marū pamoditā.
::

::hangnum
687\.
::

::gatha1
‘‘Seḷenti gāyanti ca vādayanti ca, bhujāni phoṭenti {note:poṭhenti (sī. pī.), pothenti (ka.)} ca naccayanti ca;
::

::gathalast
Pucchāmi {pb:T:0.0467} vohaṃ merumuddhavāsine, dhunātha me saṃsayaṃ khippa mārisā’’.
::

::hangnum
688\.
::

::gatha1
‘‘So {pb:M:0.0386} bodhisatto ratanavaro atulyo, manussaloke hitasukhatthāya {note:hitasukhatāya (sī. syā. pī.)} jāto;
::

::gathalast
Sakyāna gāme janapade lumbineyye, tenamha tuṭṭhā atiriva kalyarūpā.
::

::hangnum
689\.
::

::gatha1
‘‘So sabbasattuttamo aggapuggalo, narāsabho sabbapajānamuttamo;
::

::gathalast
Vattessati {pb:P:0.0133} cakkamisivhaye vane, nadaṃva sīho balavā migābhibhū’’.
::

::hangnum
690\.
::

::gatha1
Taṃ {pb:V:0.0186} saddaṃ sutvā turitamavasarī so, suddhodanassa tada bhavanaṃ upāvisi {note:upāgami (sī. pī.)};
::

::gathalast
Nisajja tattha idamavocāsi sakye, ‘‘kuhiṃ kumāro ahamapi daṭṭhukāmo’’.
::

::hangnum
691\.
::

::gatha1
Tato kumāraṃ jalitamiva suvaṇṇaṃ, ukkāmukheva sukusalasampahaṭṭhaṃ {note:sukusalena sampahaṭṭhaṃ (ka.)};
::

::gathalast
Daddallamānaṃ {note:daddaḷhamānaṃ (ka.)} siriyā anomavaṇṇaṃ, dassesu puttaṃ asitavhayassa sakyā.
::

::hangnum
692\.
::

::gatha1
Disvā kumāraṃ sikhimiva pajjalantaṃ, tārāsabhaṃva {pb:T:0.0468} nabhasigamaṃ visuddhaṃ;
::

::gathalast
Sūriyaṃ tapantaṃ saradarivabbhamuttaṃ, ānandajāto vipulamalattha pītiṃ.
::

::hangnum
693\.
::

::gatha1
Anekasākhañca sahassamaṇḍalaṃ, chattaṃ marū dhārayumantalikkhe;
::

::gathalast
Suvaṇṇadaṇḍā vītipatanti cāmarā, na dissare cāmarachattagāhakā.
::

::hangnum
694\.
::

::gatha1
Disvā {pb:M:0.0387}{pb:P:0.0134} jaṭī kaṇhasirivhayo isi, suvaṇṇanikkhaṃ viya paṇḍukambale;
::

::gathalast
Setañca chattaṃ dhariyanta {note:dhāriyanta (syā.), dhārayantaṃ (sī. ka.)} muddhani, udaggacitto sumano paṭiggahe.
::

::hangnum
695\.
::

::gatha1
Paṭiggahetvā pana sakyapuṅgavaṃ, jigīsato {note:jigiṃsako (sī. syā. pī.)} lakkhaṇamantapāragū;
::

::gathalast
Pasannacitto giramabbhudīrayi, ‘‘anuttarāyaṃ dvipadānamuttamo’’ {note:dipadānamuttamo (sī. syā. pī.)}.
::

::hangnum
696\.
::

::gatha1
Athattano gamanamanussaranto, akalyarūpo gaḷayati assukāni;
::

::gatha2
Disvāna sakyā isimavocuṃ rudantaṃ,
::

::gathalast
‘‘No ce kumāre bhavissati antarāyo’’.
::

::hangnum
697\.
::

::gatha1
Disvāna sakye isimavoca akalye, ‘‘nāhaṃ {pb:T:0.0469} kumāre ahitamanussarāmi;
::

::gathalast
Na cāpimassa bhavissati antarāyo, na orakāyaṃ adhimānasā {note:adhimanasā (sī. syā.)} bhavātha.
::

::hangnum
698\.
::

::gatha1
‘‘Sambodhiyaggaṃ phusissatāyaṃ kumāro, so dhammacakkaṃ paramavisuddhadassī;
::

::gathalast
Vattessatāyaṃ bahujanahitānukampī, vitthārikassa bhavissati brahmacariyaṃ.
::

::hangnum
699\.
::

::gatha1
‘‘Mamañca {pb:P:0.0135} āyu na ciramidhāvaseso, athantarā me bhavissati kālakiriyā;
::

::gathalast
Sohaṃ na sossaṃ {note:sussaṃ (sī. syā.)} asamadhurassa dhammaṃ, tenamhi aṭṭo byasanaṃgato aghāvī’’.
::

::hangnum
700\.
::

::gatha1
So {pb:M:0.0388}{pb:V:0.0187} sākiyānaṃ vipulaṃ janetvā pītiṃ, antepuramhā niggamā {note:niragamā (sī. syā.), nigamā (ka. sī.), niragama (pī.)} brahmacārī;
::

::gathalast
So bhāgineyyaṃ sayaṃ anukampamāno, samādapesi asamadhurassa dhamme.
::

::hangnum
701\.
::

::gatha1
‘‘Buddhoti ghosaṃ yada {note:yadi (syā. ka.)} parato suṇāsi, sambodhipatto vivarati dhammamaggaṃ;
::

::gathalast
Gantvāna tattha samayaṃ paripucchamāno {note:sayaṃ paripucchiyāno (sī. syā.)}, carassu tasmiṃ bhagavati brahmacariyaṃ’’.
::

::hangnum
702\.
::

::gatha1
Tenānusiṭṭho hitamanena tādinā, anāgate {pb:T:0.0470} paramavisuddhadassinā;
::

::gathalast
So nālako upacitapuññasañcayo, jinaṃ patikkhaṃ {note:pati + ikkhaṃ = patikkhaṃ} parivasi rakkhitindriyo.
::

::hangnum
703\.
::

::gatha1
Sutvāna ghosaṃ jinavaracakkavattane, gantvāna disvā isinisabhaṃ pasanno;
::

::gathalast
Moneyyaseṭṭhaṃ {pb:P:0.0136} munipavaraṃ apucchi, samāgate asitāvhayassa sāsaneti.
::

::centre
Vatthugāthā niṭṭhitā.
::

::hangnum
704\.
::

::gatha1
‘‘Aññātametaṃ vacanaṃ, asitassa yathātathaṃ;
::

::gathalast
Taṃ taṃ gotama pucchāmi, sabbadhammāna pāraguṃ.
::

::hangnum
705\.
::

::gatha1
‘‘Anagāriyupetassa, bhikkhācariyaṃ jigīsato;
::

::gathalast
Muni pabrūhi me puṭṭho, moneyyaṃ uttamaṃ padaṃ’’.
::

::hangnum
706\.
::

::gatha1
‘‘Moneyyaṃ te upaññissaṃ, (iti bhagavā) dukkaraṃ durabhisambhavaṃ;
::

::gathalast
Handa te naṃ pavakkhāmi, santhambhassu daḷho bhava.
::

::hangnum
707\.
::

::gatha1
‘‘Samānabhāgaṃ {pb:M:0.0389} kubbetha, gāme akkuṭṭhavanditaṃ;
::

::gathalast
Manopadosaṃ rakkheyya, santo anuṇṇato care.
::

::hangnum
708\.
::

::gatha1
‘‘Uccāvacā {pb:V:0.0188}{pb:P:0.0137} niccharanti, dāye aggisikhūpamā;
::

::gathalast
Nāriyo muniṃ palobhenti, tāsu taṃ mā palobhayuṃ.
::

::hangnum
709\.
::

::gatha1
‘‘Virato methunā dhammā, hitvā kāme paropare {note:parovare (sī. pī.), varāvare (syā.)};
::

::gathalast
Aviruddho {pb:T:0.0471} asāratto, pāṇesu tasathāvare.
::

::hangnum
710\.
::

::gatha1
‘‘Yathā ahaṃ tathā ete, yathā ete tathā ahaṃ;
::

::gathalast
Attānaṃ upamaṃ katvā, na haneyya na ghātaye.
::

::hangnum
711\.
::

::gatha1
‘‘Hitvā icchañca lobhañca, yattha satto puthujjano;
::

::gathalast
Cakkhumā paṭipajjeyya, tareyya narakaṃ imaṃ.
::

::hangnum
712\.
::

::gatha1
‘‘Ūnūdaro mitāhāro, appicchassa alolupo;
::

::gathalast
Sadā {note:sa ve (pī.)} icchāya nicchāto, aniccho hoti nibbuto.
::

::hangnum
713\.
::

::gatha1
‘‘Sa piṇḍacāraṃ caritvā, vanantamabhihāraye;
::

::gathalast
Upaṭṭhito rukkhamūlasmiṃ, āsanūpagato muni.
::

::hangnum
714\.
::

::gatha1
‘‘Sa jhānapasuto dhīro, vanante ramito siyā;
::

::gathalast
Jhāyetha rukkhamūlasmiṃ, attānamabhitosayaṃ.
::

::hangnum
715\.
::

::gatha1
‘‘Tato ratyā vivasāne {note:vivasane (sī. syā. pī.)}, gāmantamabhihāraye;
::

::gathalast
Avhānaṃ nābhinandeyya, abhihārañca gāmato.
::

::hangnum
716\.
::

::gatha1
‘‘Na munī gāmamāgamma, kulesu sahasā care;
::

::gathalast
Ghāsesanaṃ chinnakatho, na vācaṃ payutaṃ bhaṇe.
::

::hangnum
717\.
::

::gatha1
‘‘Alatthaṃ yadidaṃ sādhu, nālatthaṃ kusalaṃ iti;
::

::gathalast
Ubhayeneva so tādī, rukkhaṃvupanivattati {note:rukkhaṃvu’pativattati (ka.), rukkhaṃva upātivattati (syā.)}.
::

::hangnum
718\.
::

::gatha1
‘‘Sa {pb:V:0.0189}{pb:P:0.0138} pattapāṇi vicaranto, amūgo mūgasammato;
::

::gathalast
Appaṃ dānaṃ na hīḷeyya, dātāraṃ nāvajāniyā.
::

::hangnum
719\.
::

::gatha1
‘‘Uccāvacā {pb:M:0.0390} hi paṭipadā, samaṇena pakāsitā;
::

::gathalast
Na pāraṃ {pb:T:0.0472} diguṇaṃ yanti, nayidaṃ ekaguṇaṃ mutaṃ.
::

::hangnum
720\.
::

::gatha1
‘‘Yassa ca visatā natthi, chinnasotassa bhikkhuno;
::

::gathalast
Kiccākiccappahīnassa, pariḷāho na vijjati.
::

::hangnum
721\.
::

::gatha1
‘‘Moneyyaṃ te upaññissaṃ, khuradhārūpamo bhave;
::

::gathalast
Jivhāya tālumāhacca, udare saññato siyā.
::

::hangnum
722\.
::

::gatha1
‘‘Alīnacitto ca siyā, na cāpi bahu cintaye;
::

::gathalast
Nirāmagandho asito, brahmacariyaparāyaṇo.
::

::hangnum
723\.
::

::gatha1
‘‘Ekāsanassa sikkhetha, samaṇūpāsanassa ca;
::

::gatha2
Ekattaṃ monamakkhātaṃ, eko ce abhiramissasi;
::

::gathalast
Atha bhāhisi {note:bhāsihi (sī. syā. pī.)} dasadisā.
::

::hangnum
724\.
::

::gatha1
‘‘Sutvā dhīrānaṃ nigghosaṃ, jhāyīnaṃ kāmacāginaṃ;
::

::gathalast
Tato hiriñca saddhañca, bhiyyo kubbetha māmako.
::

::hangnum
725\.
::

::gatha1
‘‘Taṃ {pb:P:0.0139} nadīhi vijānātha, sobbhesu padaresu ca;
::

::gathalast
Saṇantā yanti kusobbhā {note:kussubbhā (sī.)}, tuṇhīyanti mahodadhī.
::

::hangnum
726\.
::

::gatha1
‘‘Yadūnakaṃ taṃ saṇati, yaṃ pūraṃ santameva taṃ;
::

::gathalast
Aḍḍhakumbhūpamo bālo, rahado pūrova paṇḍito.
::

::hangnum
727\.
::

::gatha1
‘‘Yaṃ samaṇo bahuṃ bhāsati, upetaṃ atthasañhitaṃ;
::

::gathalast
Jānaṃ so dhammaṃ deseti, jānaṃ so bahu bhāsati.
::

::hangnum
728\.
::

::gatha1
‘‘Yo {pb:V:0.0190} ca jānaṃ saṃyatatto, jānaṃ na bahu bhāsati;
::

::gathalast
Sa {pb:T:0.0473} munī monamarahati, sa munī monamajjhagā’’ti.
::

::centre
Nālakasuttaṃ ekādasamaṃ niṭṭhitaṃ.
::

#### 12. Dvayatānupassanāsuttaṃ

Evaṃ me sutaṃ – ekaṃ samayaṃ bhagavā sāvatthiyaṃ viharati pubbārāme migāramātupāsāde. Tena kho pana samayena bhagavā tadahuposathe pannarase {pb:M:0.0391} puṇṇāya puṇṇamāya rattiyā bhikkhusaṅghaparivuto abbhokāse nisinno hoti{pb:P:0.0140}. Atha kho bhagavā tuṇhībhūtaṃ tuṇhībhūtaṃ bhikkhusaṅghaṃ anuviloketvā bhikkhū āmantesi –

‘‘‘Ye te, bhikkhave, kusalā dhammā ariyā niyyānikā sambodhagāmino, tesaṃ vo, bhikkhave, kusalānaṃ dhammānaṃ ariyānaṃ niyyānikānaṃ sambodhagāmīnaṃ kā upanisā savanāyā’ti iti ce, bhikkhave, pucchitāro assu, te evamassu vacanīyā – ‘yāvadeva dvayatānaṃ dhammānaṃ yathābhūtaṃ ñāṇāyā’ti. Kiñca dvayataṃ vadetha?

(1) ‘‘Idaṃ dukkhaṃ, ayaṃ dukkhasamudayoti ayamekānupassanā. Ayaṃ dukkhanirodho, ayaṃ dukkhanirodhagāminī paṭipadāti, ayaṃ dutiyānupassanā. Evaṃ sammā dvayatānupassino kho, bhikkhave, bhikkhuno appamattassa ātāpino pahitattassa viharato dvinnaṃ phalānaṃ aññataraṃ phalaṃ pāṭikaṅkhaṃ – diṭṭheva dhamme aññā, sati vā {pb:T:0.0474} upādisese anāgāmitā’’ti.

Idamavoca bhagavā. Idaṃ vatvāna sugato athāparaṃ etadavoca satthā –

::hangnum
729\.
::

::gatha1
‘‘Ye dukkhaṃ nappajānanti, atho dukkhassa sambhavaṃ;
::

::gatha2
Yattha ca sabbaso dukkhaṃ, asesaṃ uparujjhati;
::

::gathalast
Tañca maggaṃ na jānanti, dukkhūpasamagāminaṃ.
::

::hangnum
730\.
::

::gatha1
‘‘Cetovimuttihīnā te, atho paññāvimuttiyā;
::

::gathalast
Abhabbā te antakiriyāya, te ve jātijarūpagā.
::

::hangnum
731\.
::

::gatha1
‘‘Ye {pb:V:0.0191} ca dukkhaṃ pajānanti, atho dukkhassa sambhavaṃ;
::

::gatha2
Yattha ca sabbaso dukkhaṃ, asesaṃ uparujjhati;
::

::gathalast
Tañca {pb:P:0.0141} maggaṃ pajānanti, dukkhūpasamagāminaṃ.
::

::hangnum
732\.
::

::gatha1
‘‘Cetovimuttisampannā, atho paññāvimuttiyā;
::

::gathalast
Bhabbā te antakiriyāya, na te jātijarūpagā’’ti.
::

(2) ‘‘‘Siyā aññenapi pariyāyena sammā dvayatānupassanā’ti, iti ce, bhikkhave, pucchitāro assu; ‘siyā’tissu vacanīyā. Kathañca siyā? Yaṃ kiñci dukkhaṃ sambhoti sabbaṃ upadhipaccayāti, ayamekānupassanā. Upadhīnaṃ {pb:M:0.0392} tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
733\.
::

::gatha1
‘‘Upadhinidānā pabhavanti dukkhā, ye {pb:T:0.0475} keci lokasmimanekarūpā;
::

::gatha2
Yo ve avidvā upadhiṃ karoti, punappunaṃ dukkhamupeti mando;
::

::gathalast
Tasmā pajānaṃ upadhiṃ na kayirā, dukkhassa jātippabhavānupassī’’ti.
::

(3) ‘‘‘Siyā aññenapi pariyāyena sammā dvayatānupassanā’ti, iti ce, bhikkhave, pucchitāro assu; ‘siyā’tissu vacanīyā. Kathañca siyā? Yaṃ kiñci dukkhaṃ sambhoti sabbaṃ avijjāpaccayāti, ayamekānupassanā. Avijjāya tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
734\.
::

::gatha1
‘‘Jātimaraṇasaṃsāraṃ{pb:P:0.0142}, ye vajanti punappunaṃ;
::

::gathalast
Itthabhāvaññathābhāvaṃ, avijjāyeva sā gati.
::

::hangnum
735\.
::

::gatha1
‘‘Avijjā hāyaṃ mahāmoho, yenidaṃ saṃsitaṃ ciraṃ;
::

::gathalast
Vijjāgatā ca ye sattā, na te gacchanti {note:nāgacchanti (sī. pī.)} punabbhava’’nti.
::

(4) ‘‘Siyā aññenapi…pe… kathañca siyā? Yaṃ kiñci dukkhaṃ sambhoti sabbaṃ saṅkhārapaccayāti, ayamekānupassanā. Saṅkhārānaṃ tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
736\.
::

::gatha1
‘‘Yaṃ {pb:V:0.0192}{pb:T:0.0476} kiñci dukkhaṃ sambhoti, sabbaṃ saṅkhārapaccayā;
::

::gathalast
Saṅkhārānaṃ nirodhena, natthi dukkhassa sambhavo.
::

::hangnum
737\.
::

::gatha1
‘‘Etamādīnavaṃ ñatvā, dukkhaṃ saṅkhārapaccayā;
::

::gatha2
Sabbasaṅkhārasamathā, saññānaṃ uparodhanā;
::

::gathalast
Evaṃ dukkhakkhayo hoti, etaṃ ñatvā yathātathaṃ.
::

::hangnum
738\.
::

::gatha1
‘‘Sammaddasā vedaguno, sammadaññāya paṇḍitā;
::

::gathalast
Abhibhuyya mārasaṃyogaṃ, na gacchanti {note:nāgacchanti (sī. pī.)} punabbhava’’nti.
::

(5) ‘‘Siyā {pb:M:0.0393}{pb:P:0.0143} aññenapi…pe… kathañca siyā? Yaṃ kiñci dukkhaṃ sambhoti sabbaṃ viññāṇapaccayāti, ayamekānupassanā. Viññāṇassa tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
739\.
::

::gatha1
‘‘Yaṃ kiñci dukkhaṃ sambhoti, sabbaṃ viññāṇapaccayā;
::

::gathalast
Viññāṇassa nirodhena, natthi dukkhassa sambhavo.
::

::hangnum
740\.
::

::gatha1
‘‘Etamādīnavaṃ ñatvā, dukkhaṃ viññāṇapaccayā;
::

::gathalast
Viññāṇūpasamā bhikkhu, nicchāto parinibbuto’’ti.
::

(6) ‘‘Siyā aññenapi…pe… kathañca siyā? Yaṃ kiñci dukkhaṃ sambhoti sabbaṃ phassapaccayāti, ayamekānupassanā. Phassassa tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca {pb:T:0.0477} satthā –

::hangnum
741\.
::

::gatha1
‘‘Tesaṃ phassaparetānaṃ, bhavasotānusārinaṃ;
::

::gathalast
Kummaggapaṭipannānaṃ, ārā saṃyojanakkhayo.
::

::hangnum
742\.
::

::gatha1
‘‘Ye ca phassaṃ pariññāya, aññāyupasame {note:paññāya upasame (syā.)} ratā;
::

::gathalast
Te ve phassābhisamayā, nicchātā parinibbutā’’ti.
::

(7) ‘‘Siyā {pb:V:0.0193} aññenapi…pe… kathañca siyā? Yaṃ kiñci dukkhaṃ sambhoti sabbaṃ vedanāpaccayāti, ayamekānupassanā. Vedanānaṃ tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
743\.
::

::gatha1
‘‘Sukhaṃ {pb:P:0.0144} vā yadi vā dukkhaṃ, adukkhamasukhaṃ saha;
::

::gathalast
Ajjhattañca bahiddhā ca, yaṃ kiñci atthi veditaṃ.
::

::hangnum
744\.
::

::gatha1
‘‘Etaṃ dukkhanti ñatvāna, mosadhammaṃ palokinaṃ {note:palokitaṃ (sī.)};
::

::gatha2
Phussa phussa vayaṃ passaṃ, evaṃ tattha vijānati {note:virajjati (ka. sī.)};
::

::gathalast
Vedanānaṃ khayā bhikkhu, nicchāto parinibbuto’’ti.
::

(8) ‘‘Siyā {pb:M:0.0394} aññenapi…pe… kathañca siyā? Yaṃ kiñci dukkhaṃ sambhoti sabbaṃ taṇhāpaccayāti, ayamekānupassanā. Taṇhāya tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
745\.
::

::gatha1
‘‘Taṇhādutiyo {pb:T:0.0478} puriso, dīghamaddhāna saṃsaraṃ;
::

::gathalast
Itthabhāvaññathābhāvaṃ, saṃsāraṃ nātivattati.
::

::hangnum
746\.
::

::gatha1
‘‘Etamādīnavaṃ ñatvā, taṇhaṃ {note:taṇhā (bahūsu) itivuttake 15 passitabbaṃ} dukkhassa sambhavaṃ;
::

::gathalast
Vītataṇho anādāno, sato bhikkhu paribbaje’’ti.
::

(9) ‘‘Siyā aññenapi…pe… kathañca siyā? Yaṃ kiñci dukkhaṃ sambhoti sabbaṃ upādānapaccayāti, ayamekānupassanā. Upādānānaṃ {note:upādānassa (syā. ka.)} tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
747\.
::

::gatha1
‘‘Upādānapaccayā bhavo, bhūto dukkhaṃ nigacchati;
::

::gathalast
Jātassa maraṇaṃ hoti, eso dukkhassa sambhavo.
::

::hangnum
748\.
::

::gatha1
‘‘Tasmā upādānakkhayā, sammadaññāya paṇḍitā;
::

::gathalast
Jātikkhayaṃ abhiññāya, na gacchanti punabbhava’’nti.
::

(10) ‘‘Siyā {pb:V:0.0194}{pb:P:0.0145} aññenapi…pe… kathañca siyā? Yaṃ kiñci dukkhaṃ sambhoti sabbaṃ ārambhapaccayāti, ayamekānupassanā. Ārambhānaṃ tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
749\.
::

::gatha1
‘‘Yaṃ kiñci dukkhaṃ sambhoti, sabbaṃ ārambhapaccayā;
::

::gathalast
Ārambhānaṃ nirodhena, natthi dukkhassa sambhavo.
::

::hangnum
750\.
::

::gatha1
‘‘Etamādīnavaṃ {pb:T:0.0479} ñatvā, dukkhaṃ ārambhapaccayā;
::

::gathalast
Sabbārambhaṃ paṭinissajja, anārambhe vimuttino.
::

::hangnum
751\.
::

::gatha1
‘‘Ucchinnabhavataṇhassa, santacittassa bhikkhuno;
::

::gathalast
Vikkhīṇo {note:vitiṇṇo (sī.)} jātisaṃsāro, natthi tassa punabbhavo’’ti.
::

(11) ‘‘Siyā {pb:M:0.0395} aññenapi…pe… kathañca siyā? Yaṃ kiñci dukkhaṃ sambhoti sabbaṃ āhārapaccayāti, ayamekānupassanā. Āhārānaṃ tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
752\.
::

::gatha1
‘‘Yaṃ kiñci dukkhaṃ sambhoti, sabbaṃ āhārapaccayā;
::

::gathalast
Āhārānaṃ nirodhena, natthi dukkhassa sambhavo.
::

::hangnum
753\.
::

::gatha1
‘‘Etamādīnavaṃ ñatvā, dukkhaṃ āhārapaccayā;
::

::gathalast
Sabbāhāraṃ pariññāya, sabbāhāramanissito.
::

::hangnum
754\.
::

::gatha1
‘‘Ārogyaṃ {pb:P:0.0146} sammadaññāya, āsavānaṃ parikkhayā;
::

::gathalast
Saṅkhāya sevī dhammaṭṭho, saṅkhyaṃ {note:saṅkhaṃ (sī. pī.)} nopeti vedagū’’ti.
::

(12) ‘‘Siyā aññenapi…pe… kathañca siyā? Yaṃ kiñci dukkhaṃ sambhoti sabbaṃ iñjitapaccayāti, ayamekānupassanā. Iñjitānaṃ tveva asesavirāganirodhā natthi dukkhassa sambhavoti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
755\.
::

::gatha1
‘‘Yaṃ {pb:V:0.0195}{pb:T:0.0480} kiñci dukkhaṃ sambhoti, sabbaṃ iñjitapaccayā;
::

::gathalast
Iñjitānaṃ nirodhena, natthi dukkhassa sambhavo.
::

::hangnum
756\.
::

::gatha1
‘‘Etamādīnavaṃ ñatvā, dukkhaṃ iñjitapaccayā;
::

::gatha2
Tasmā hi ejaṃ vossajja, saṅkhāre uparundhiya;
::

::gathalast
Anejo anupādāno, sato bhikkhu paribbaje’’ti.
::

(13) ‘‘Siyā aññenapi…pe… kathañca siyā? Nissitassa calitaṃ hotīti, ayamekānupassanā. Anissito na calatīti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
757\.
::

::gatha1
‘‘Anissito na calati, nissito ca upādiyaṃ;
::

::gathalast
Itthabhāvaññathābhāvaṃ, saṃsāraṃ nātivattati.
::

::hangnum
758\.
::

::gatha1
‘‘Etamādīnavaṃ ñatvā, nissayesu mahabbhayaṃ;
::

::gathalast
Anissito anupādāno, sato bhikkhu paribbaje’’ti.
::

(14) ‘‘Siyā {pb:M:0.0396} aññenapi…pe… kathañca siyā? Rūpehi, bhikkhave, arūpā {note:āruppā (sī. pī.)} santatarāti, ayamekānupassanā. Arūpehi {pb:P:0.0147} nirodho santataroti, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
759\.
::

::gatha1
‘‘Ye ca rūpūpagā sattā, ye ca arūpaṭṭhāyino {note:āruppavāsino (sī. pī.)};
::

::gathalast
Nirodhaṃ appajānantā, āgantāro punabbhavaṃ.
::

::hangnum
760\.
::

::gatha1
‘‘Ye ca rūpe pariññāya, arūpesu asaṇṭhitā {note:susaṇṭhitā (sī. syā. pī.)};
::

::gathalast
Nirodhe {pb:T:0.0481} ye vimuccanti, te janā maccuhāyino’’ti.
::

(15) ‘‘Siyā aññenapi…pe… kathañca siyā? Yaṃ, bhikkhave, sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya idaṃ saccanti upanijjhāyitaṃ tadamariyānaṃ etaṃ musāti yathābhūtaṃ sammappaññāya sudiṭṭhaṃ, ayamekānupassanā. Yaṃ{pb:V:0.0196}, bhikkhave, sadevakassa…pe… sadevamanussāya idaṃ musāti upanijjhāyitaṃ, tadamariyānaṃ etaṃ saccanti yathābhūtaṃ sammappaññāya sudiṭṭhaṃ, ayaṃ dutiyānupassanā. Evaṃ sammā…pe… athāparaṃ etadavoca satthā –

::hangnum
761\.
::

::gatha1
‘‘Anattani attamāniṃ {note:attamānī (syā.), attamānaṃ (pī. ka.)}, passa lokaṃ sadevakaṃ;
::

::gathalast
Niviṭṭhaṃ nāmarūpasmiṃ, idaṃ saccanti maññati.
::

::hangnum
762\.
::

::gatha1
‘‘Yena yena hi maññanti, tato taṃ hoti aññathā;
::

::gathalast
Tañhi tassa musā hoti, mosadhammañhi ittaraṃ.
::

::hangnum
763\.
::

::gatha1
‘‘Amosadhammaṃ {pb:P:0.0148} nibbānaṃ, tadariyā saccato vidū;
::

::gathalast
Te ve saccābhisamayā, nicchātā parinibbutā’’ti.
::

(16) ‘‘‘Siyā aññenapi pariyāyena sammā dvayatānupassanā’ti, iti ce, bhikkhave, pucchitāro assu; ‘siyā’tissu vacanīyā. Kathañca siyā? Yaṃ, bhikkhave, sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya idaṃ sukhanti upanijjhāyitaṃ, tadamariyānaṃ etaṃ dukkhanti yathābhūtaṃ sammappaññāya sudiṭṭhaṃ, ayamekānupassanā{pb:T:0.0482}. Yaṃ, bhikkhave, sadevakassa…pe… sadevamanussāya idaṃ dukkhanti upanijjhāyitaṃ tadamariyānaṃ etaṃ sukhanti yathābhūtaṃ sammappaññāya sudiṭṭhaṃ, ayaṃ {pb:M:0.0397} dutiyānupassanā. Evaṃ sammā dvayatānupassino kho, bhikkhave, bhikkhuno appamattassa ātāpino pahitattassa viharato dvinnaṃ phalānaṃ aññataraṃ phalaṃ pāṭikaṅkhaṃ – diṭṭheva dhamme aññā, sati vā upādisese anāgāmitāti. Idamavoca bhagavā. Idaṃ vatvāna sugato athāparaṃ etadavoca satthā –

::hangnum
764\.
::

::gatha1
‘‘Rūpā saddā rasā gandhā, phassā dhammā ca kevalā;
::

::gathalast
Iṭṭhā kantā manāpā ca, yāvatatthīti vuccati.
::

::hangnum
765\.
::

::gatha1
‘‘Sadevakassa lokassa, ete vo sukhasammatā;
::

::gathalast
Yattha cete nirujjhanti, taṃ nesaṃ dukkhasammataṃ.
::

::hangnum
766\.
::

::gatha1
‘‘Sukhanti {pb:V:0.0197} diṭṭhamariyehi, sakkāyassuparodhanaṃ;
::

::gathalast
Paccanīkamidaṃ hoti, sabbalokena passataṃ.
::

::hangnum
767\.
::

::gatha1
‘‘Yaṃ {pb:P:0.0149} pare sukhato āhu, tadariyā āhu dukkhato;
::

::gathalast
Yaṃ pare dukkhato āhu, tadariyā sukhato vidū.
::

::hangnum
768\.
::

::gatha1
‘‘Passa dhammaṃ durājānaṃ, sampamūḷhetthaviddasu {note:sampamūḷhettha aviddasu (sī. pī.), sammūḷhettha aviddasu (?)};
::

::gathalast
Nivutānaṃ tamo hoti, andhakāro apassataṃ.
::

::hangnum
769\.
::

::gatha1
‘‘Satañca vivaṭaṃ hoti, āloko passatāmiva;
::

::gathalast
Santike na vijānanti, maggā dhammassa kovidā.
::

::hangnum
770\.
::

::gatha1
‘‘Bhavarāgaparetehi{pb:T:0.0483}, bhavasotānusāribhi;
::

::gathalast
Māradheyyānupannehi, nāyaṃ dhammo susambudho.
::

::hangnum
771\.
::

::gatha1
‘‘Ko nu aññatramariyehi, padaṃ sambuddhumarahati;
::

::gathalast
Yaṃ padaṃ sammadaññāya, parinibbanti anāsavā’’ti.
::

Idamavoca bhagavā. Attamanā te bhikkhū bhagavato bhāsitaṃ abhinandunti. Imasmiṃ ca {note:imasmiṃ kho (sī.)} pana veyyākaraṇasmiṃ bhaññamāne saṭṭhimattānaṃ bhikkhūnaṃ anupādāya āsavehi cittāni vimucciṃsūti.

::centre
Dvayatānupassanāsuttaṃ dvādasamaṃ niṭṭhitaṃ.
::

Tassuddānaṃ {pb:P:0.0150} –

::gatha1
Saccaṃ {pb:M:0.0398} upadhi avijjā ca, saṅkhāre viññāṇapañcamaṃ;
::

::gatha2
Phassavedaniyā taṇhā, upādānārambhaāhārā;
::

::gathalast
Iñjitaṃ calitaṃ rūpaṃ, saccaṃ dukkhena soḷasāti.
::

::centre
Mahāvaggo tatiyo niṭṭhito.
::

Tassuddānaṃ {pb:V:0.0198} –

::gatha1
Pabbajjā ca padhānañca, subhāsitañca sundari;
::

::gathalast
Māghasuttaṃ sabhiyo ca, selo sallañca vuccati.
::

::gatha1
Vāseṭṭho cāpi kokāli, nālako dvayatānupassanā;
::

::gathalast
Dvādasetāni suttāni, mahāvaggoti vuccatīti.
::

### 4. Aṭṭhakavaggo

#### 1. Kāmasuttaṃ

::hangnum
772\.
::

::gatha1
Kāmaṃ {pb:M:0.0399}{pb:V:0.0199}{pb:P:0.0151}{pb:T:0.0484} kāmayamānassa, tassa ce taṃ samijjhati;
::

::gathalast
Addhā pītimano hoti, laddhā macco yadicchati.
::

::hangnum
773\.
::

::gatha1
Tassa ce kāmayānassa {note:kāmayamānassa (ka.)}, chandajātassa jantuno;
::

::gathalast
Te kāmā parihāyanti, sallaviddhova ruppati.
::

::hangnum
774\.
::

::gatha1
Yo kāme parivajjeti, sappasseva padā siro;
::

::gathalast
Somaṃ {note:so imaṃ (sī. pī.)} visattikaṃ loke, sato samativattati.
::

::hangnum
775\.
::

::gatha1
Khettaṃ vatthuṃ hiraññaṃ vā, gavassaṃ {note:gavāssaṃ (sī. syā. pī.)} dāsaporisaṃ;
::

::gathalast
Thiyo bandhū puthu kāme, yo naro anugijjhati.
::

::hangnum
776\.
::

::gatha1
Abalā naṃ balīyanti, maddantenaṃ parissayā;
::

::gathalast
Tato naṃ dukkhamanveti, nāvaṃ bhinnamivodakaṃ.
::

::hangnum
777\.
::

::gatha1
Tasmā jantu sadā sato, kāmāni parivajjaye;
::

::gathalast
Te pahāya tare oghaṃ, nāvaṃ sitvāva {note:siñcitvā (sī.)} pāragūti.
::

::centre
Kāmasuttaṃ paṭhamaṃ niṭṭhitaṃ.
::

#### 2. Guhaṭṭhakasuttaṃ

::hangnum
778\.
::

::gatha1
Satto {pb:V:0.0200}{pb:T:0.0485} guhāyaṃ bahunābhichanno, tiṭṭhaṃ naro mohanasmiṃ pagāḷho;
::

::gathalast
Dūre {pb:P:0.0152} vivekā hi tathāvidho so, kāmā hi loke na hi suppahāyā.
::

::hangnum
779\.
::

::gatha1
Icchānidānā {pb:M:0.0400} bhavasātabaddhā, te duppamuñcā na hi aññamokkhā;
::

::gathalast
Pacchā pure vāpi apekkhamānā, imeva kāme purimeva jappaṃ.
::

::hangnum
780\.
::

::gatha1
Kāmesu giddhā pasutā pamūḷhā, avadāniyā te visame niviṭṭhā;
::

::gathalast
Dukkhūpanītā paridevayanti, kiṃsū bhavissāma ito cutāse.
::

::hangnum
781\.
::

::gatha1
Tasmā hi sikkhetha idheva jantu, yaṃ kiñci jaññā visamanti loke;
::

::gathalast
Na tassa hetū visamaṃ careyya, appañhidaṃ jīvitamāhu dhīrā.
::

::hangnum
782\.
::

::gatha1
Passāmi loke pariphandamānaṃ, pajaṃ imaṃ taṇhagataṃ bhavesu;
::

::gathalast
Hīnā {pb:T:0.0486} narā maccumukhe lapanti, avītataṇhāse bhavābhavesu.
::

::hangnum
783\.
::

::gatha1
Mamāyite passatha phandamāne, maccheva appodake khīṇasote;
::

::gathalast
Etampi disvā amamo careyya, bhavesu āsattimakubbamāno.
::

::hangnum
784\.
::

::gatha1
Ubhosu antesu vineyya chandaṃ, phassaṃ pariññāya anānugiddho;
::

::gathalast
Yadattagarahī tadakubbamāno, na lippatī {note:na limpatī (syā. ka.)} diṭṭhasutesu dhīro.
::

::hangnum
785\.
::

::gatha1
Saññaṃ {pb:P:0.0153} pariññā vitareyya oghaṃ, pariggahesu muni nopalitto;
::

::gathalast
Abbūḷhasallo caramappamatto, nāsīsatī {note:nāsiṃsatī (sī. syā. pī.)} lokamimaṃ parañcāti.
::

::centre
Guhaṭṭhakasuttaṃ dutiyaṃ niṭṭhitaṃ.
::

#### 3. Duṭṭhaṭṭhakasuttaṃ

::hangnum
786\.
::

::gatha1
Vadanti {pb:M:0.0401}{pb:V:0.0201}{pb:T:0.0487} ve duṭṭhamanāpi eke, athopi ve saccamanā vadanti;
::

::gathalast
Vādañca jātaṃ muni no upeti, tasmā munī natthi khilo kuhiñci.
::

::hangnum
787\.
::

::gatha1
Sakañhi diṭṭhiṃ kathamaccayeyya, chandānunīto ruciyā niviṭṭho;
::

::gathalast
Sayaṃ samattāni pakubbamāno, yathā hi jāneyya tathā vadeyya.
::

::hangnum
788\.
::

::gatha1
Yo attano sīlavatāni jantu, anānupuṭṭhova paresa {note:parassa (ka.)} pāva {note:pāvā (sī. syā. pī.)};
::

::gathalast
Anariyadhammaṃ kusalā tamāhu, yo ātumānaṃ sayameva pāva.
::

::hangnum
789\.
::

::gatha1
Santo ca bhikkhu abhinibbutatto, itihanti sīlesu akatthamāno;
::

::gathalast
Tamariyadhammaṃ kusalā vadanti, yassussadā natthi kuhiñci loke.
::

::hangnum
790\.
::

::gatha1
Pakappitā {pb:P:0.0154} saṅkhatā yassa dhammā, purakkhatā {note:purekkhatā (sī.)} santi avīvadātā;
::

::gathalast
Yadattani {pb:T:0.0488} passati ānisaṃsaṃ, taṃ nissito kuppapaṭicca santiṃ.
::

::hangnum
791\.
::

::gatha1
Diṭṭhīnivesā na hi svātivattā, dhammesu niccheyya samuggahītaṃ;
::

::gathalast
Tasmā naro tesu nivesanesu, nirassatī ādiyatī ca dhammaṃ.
::

::hangnum
792\.
::

::gatha1
Dhonassa {pb:M:0.0402} hi natthi kuhiñci loke, pakappitā diṭṭhi bhavābhavesu;
::

::gathalast
Māyañca mānañca pahāya dhono, sa kena gaccheyya anūpayo so.
::

::hangnum
793\.
::

::gatha1
Upayo hi dhammesu upeti vādaṃ, anūpayaṃ kena kathaṃ vadeyya;
::

::gathalast
Attā nirattā {note:attaṃ nirattaṃ (bahūsu)} na hi tassa atthi, adhosi so diṭṭhimidheva sabbanti.
::

::centre
Duṭṭhaṭṭhakasuttaṃ tatiyaṃ niṭṭhitaṃ.
::

#### 4. Suddhaṭṭhakasuttaṃ

::hangnum
794\.
::

::gatha1
Passāmi {pb:V:0.0202} suddhaṃ paramaṃ arogaṃ, diṭṭhena saṃsuddhi narassa hoti;
::

::gathalast
Evābhijānaṃ {pb:T:0.0489} {note:etābhijānaṃ (sī. pī.)} paramanti ñatvā, suddhānupassīti pacceti ñāṇaṃ.
::

::hangnum
795\.
::

::gatha1
Diṭṭhena {pb:P:0.0155} ce suddhi narassa hoti, ñāṇena vā so pajahāti dukkhaṃ;
::

::gathalast
Aññena so sujjhati sopadhīko, diṭṭhī hi naṃ pāva tathā vadānaṃ.
::

::hangnum
796\.
::

::gatha1
Na brāhmaṇo aññato suddhimāha, diṭṭhe sute sīlavate mute vā;
::

::gathalast
Puññe ca pāpe ca anūpalitto, attañjaho nayidha pakubbamāno.
::

::hangnum
797\.
::

::gatha1
Purimaṃ pahāya aparaṃ sitāse, ejānugā te na taranti saṅgaṃ;
::

::gathalast
Te uggahāyanti nirassajanti, kapīva sākhaṃ pamuñcaṃ gahāyaṃ {note:pamukhaṃ gahāya (syā.), pamuñca gahāya (ka.)}.
::

::hangnum
798\.
::

::gatha1
Sayaṃ {pb:M:0.0403} samādāya vatāni jantu, uccāvacaṃ gacchati saññasatto;
::

::gathalast
Vidvā ca vedehi samecca dhammaṃ, na uccāvacaṃ gacchati bhūripañño.
::

::hangnum
799\.
::

::gatha1
Sa sabbadhammesu visenibhūto, yaṃ kiñci diṭṭhaṃ va sutaṃ mutaṃ vā;
::

::gathalast
Tameva {pb:T:0.0490} dassiṃ vivaṭaṃ carantaṃ, kenīdha lokasmi vikappayeyya.
::

::hangnum
800\.
::

::gatha1
Na kappayanti na purekkharonti, accantasuddhīti na te vadanti;
::

::gathalast
Ādānaganthaṃ {pb:P:0.0156} gathitaṃ visajja, āsaṃ na kubbanti kuhiñci loke.
::

::hangnum
801\.
::

::gatha1
Sīmātigo brāhmaṇo tassa natthi, ñatvā va disvā va {note:ñatvā ca disvā ca (ka. sī. ka.)} samuggahītaṃ;
::

::gathalast
Na rāgarāgī na virāgaratto, tassīdha natthī paramuggahītanti.
::

::centre
Suddhaṭṭhakasuttaṃ catutthaṃ niṭṭhitaṃ.
::

#### 5. Paramaṭṭhakasuttaṃ

::hangnum
802\.
::

::gatha1
Paramanti {pb:V:0.0203} diṭṭhīsu paribbasāno, yaduttari kurute jantu loke;
::

::gathalast
Hīnāti aññe tato sabbamāha, tasmā vivādāni avītivatto.
::

::hangnum
803\.
::

::gatha1
Yadattanī passati ānisaṃsaṃ, diṭṭhe {pb:T:0.0491} sute sīlavate {note:sīlabbate (syā.)} mute vā;
::

::gathalast
Tadeva so tattha samuggahāya, nihīnato passati sabbamaññaṃ.
::

::hangnum
804\.
::

::gatha1
Taṃ {pb:M:0.0404} vāpi ganthaṃ kusalā vadanti, yaṃ nissito passati hīnamaññaṃ;
::

::gathalast
Tasmā hi diṭṭhaṃ va sutaṃ mutaṃ vā, sīlabbataṃ bhikkhu na nissayeyya.
::

::hangnum
805\.
::

::gatha1
Diṭṭhimpi {pb:P:0.0157} lokasmiṃ na kappayeyya, ñāṇena vā sīlavatena vāpi;
::

::gathalast
Samoti attānamanūpaneyya, hīno na maññetha visesi vāpi.
::

::hangnum
806\.
::

::gatha1
Attaṃ pahāya anupādiyāno, ñāṇepi so nissayaṃ no karoti;
::

::gathalast
Sa ve viyattesu {note:viyuttesu (sī. aṭṭha.), dviyattesu (ka.)} na vaggasārī, diṭṭhimpi {note:diṭṭhimapi (ka.)} so na pacceti kiñci.
::

::hangnum
807\.
::

::gatha1
Yassūbhayante paṇidhīdha natthi, bhavābhavāya idha vā huraṃ vā;
::

::gathalast
Nivesanā tassa na santi keci, dhammesu niccheyya samuggahītaṃ.
::

::hangnum
808\.
::

::gatha1
Tassīdha diṭṭhe va sute mute vā, pakappitā {pb:T:0.0492} natthi aṇūpi saññā;
::

::gathalast
Taṃ brāhmaṇaṃ diṭṭhimanādiyānaṃ, kenīdha lokasmiṃ vikappayeyya.
::

::hangnum
809\.
::

::gatha1
Na kappayanti na purekkharonti, dhammāpi tesaṃ na paṭicchitāse;
::

::gathalast
Na {pb:P:0.0158} brāhmaṇo sīlavatena neyyo, pāraṅgato na pacceti tādīti.
::

::centre
Paramaṭṭhakasuttaṃ pañcamaṃ niṭṭhitaṃ.
::

#### 6. Jarāsuttaṃ

::hangnum
810\.
::

::gatha1
Appaṃ {pb:M:0.0405}{pb:V:0.0204} vata jīvitaṃ idaṃ, oraṃ vassasatāpi miyyati {note:mīyati (sī. aṭṭha.)};
::

::gathalast
Yo cepi aticca jīvati, atha kho so jarasāpi miyyati.
::

::hangnum
811\.
::

::gatha1
Socanti janā mamāyite, na hi santi {note:na hi santā (sī.), na hī santi (katthaci)} niccā pariggahā;
::

::gathalast
Vinābhāvasantamevidaṃ, iti disvā nāgāramāvase.
::

::hangnum
812\.
::

::gatha1
Maraṇenapi taṃ pahīyati {note:pahiyyati (sī. syā. ka.)}, yaṃ puriso mamidanti {note:mamayidanti (sī. syā. ka.), mamāyanti (ka.)} maññati;
::

::gathalast
Etampi viditvā {note:etaṃ disvāna (niddese), etampi viditva (?)} paṇḍito, na mamattāya nametha māmako.
::

::hangnum
813\.
::

::gatha1
Supinena yathāpi saṅgataṃ, paṭibuddho puriso na passati;
::

::gathalast
Evampi {pb:P:0.0159} piyāyitaṃ janaṃ, petaṃ kālakataṃ na passati.
::

::hangnum
814\.
::

::gatha1
Diṭṭhāpi {pb:T:0.0493} sutāpi te janā, yesaṃ nāmamidaṃ pavuccati {note:nāmamevā vasissati (sī. syā. pī.)};
::

::gathalast
Nāmaṃyevāvasissati, akkheyyaṃ petassa jantuno.
::

::hangnum
815\.
::

::gatha1
Sokapparidevamaccharaṃ {note:sokaparidevamaccharaṃ (sī. syā. pī.), sokaṃ paridevamaccharaṃ (?)}, na jahanti giddhā mamāyite;
::

::gathalast
Tasmā munayo pariggahaṃ, hitvā acariṃsu khemadassino.
::

::hangnum
816\.
::

::gatha1
Patilīnacarassa {pb:M:0.0406} bhikkhuno, bhajamānassa vivittamāsanaṃ;
::

::gathalast
Sāmaggiyamāhu tassa taṃ, yo attānaṃ bhavane na dassaye.
::

::hangnum
817\.
::

::gatha1
Sabbattha munī anissito, na piyaṃ kubbati nopi appiyaṃ;
::

::gathalast
Tasmiṃ paridevamaccharaṃ, paṇṇe vāri yathā na limpati {note:lippati (sī. pī.)}.
::

::hangnum
818\.
::

::gatha1
Udabindu yathāpi pokkhare, padume vāri yathā na limpati;
::

::gathalast
Evaṃ muni nopalimpati, yadidaṃ diṭṭhasutaṃ mutesu vā.
::

::hangnum
819\.
::

::gatha1
Dhono {pb:V:0.0205}{pb:P:0.0160} na hi tena maññati, yadidaṃ diṭṭhasutaṃ mutesu vā;
::

::gathalast
Nāññena visuddhimicchati, na hi so rajjati no virajjatīti.
::

::centre
Jarāsuttaṃ chaṭṭhaṃ niṭṭhitaṃ.
::

#### 7. Tissametteyyasuttaṃ

::hangnum
820\.
::

::gatha1
‘‘Methunamanuyuttassa, (iccāyasmā tisso metteyyo) vighātaṃ brūhi mārisa;
::

::gathalast
Sutvāna tava sāsanaṃ, viveke sikkhissāmase.
::

::hangnum
821\.
::

::gatha1
‘‘Methunamanuyuttassa, (metteyyāti bhagavā) mussate vāpi sāsanaṃ;
::

::gathalast
Micchā {pb:T:0.0494} ca paṭipajjati, etaṃ tasmiṃ anāriyaṃ.
::

::hangnum
822\.
::

::gatha1
‘‘Eko {pb:M:0.0407} pubbe caritvāna, methunaṃ yo nisevati;
::

::gathalast
Yānaṃ bhantaṃ va taṃ loke, hīnamāhu puthujjanaṃ.
::

::hangnum
823\.
::

::gatha1
‘‘Yaso kitti ca yā pubbe, hāyate vāpi tassa sā;
::

::gathalast
Etampi disvā sikkhetha, methunaṃ vippahātave.
::

::hangnum
824\.
::

::gatha1
‘‘Saṅkappehi pareto so, kapaṇo viya jhāyati;
::

::gathalast
Sutvā paresaṃ nigghosaṃ, maṅku hoti tathāvidho.
::

::hangnum
825\.
::

::gatha1
‘‘Atha satthāni kurute, paravādehi codito;
::

::gathalast
Esa khvassa mahāgedho, mosavajjaṃ pagāhati.
::

::hangnum
826\.
::

::gatha1
‘‘Paṇḍitoti samaññāto, ekacariyaṃ adhiṭṭhito;
::

::gathalast
Athāpi {note:sa cāpi (niddese)} methune yutto, mandova parikissati {note:parikilissati (sī.)}.
::

::hangnum
827\.
::

::gatha1
‘‘Etamādīnavaṃ {pb:V:0.0206}{pb:P:0.0161} ñatvā, muni pubbāpare idha;
::

::gathalast
Ekacariyaṃ daḷhaṃ kayirā, na nisevetha methunaṃ.
::

::hangnum
828\.
::

::gatha1
‘‘Vivekaññeva sikkhetha, etadariyānamuttamaṃ;
::

::gathalast
Na tena seṭṭho maññetha, sa ve nibbānasantike.
::

::hangnum
829\.
::

::gatha1
‘‘Rittassa munino carato, kāmesu anapekkhino;
::

::gathalast
Oghatiṇṇassa pihayanti, kāmesu gadhitā {note:gathitā (sī.)} pajā’’ti.
::

::centre
Tissametteyyasuttaṃ sattamaṃ niṭṭhitaṃ.
::

#### 8. Pasūrasuttaṃ

::hangnum
830\.
::

::gatha1
Idheva {pb:T:0.0495} suddhi iti vādayanti {note:vidiyanti (sī. pī.)}, nāññesu dhammesu visuddhimāhu;
::

::gathalast
Yaṃ nissitā tattha subhaṃ vadānā, paccekasaccesu puthū niviṭṭhā.
::

::hangnum
831\.
::

::gatha1
Te {pb:M:0.0408} vādakāmā parisaṃ vigayha, bālaṃ dahantī mithu aññamaññaṃ;
::

::gathalast
Vadanti te aññasitā kathojjaṃ, pasaṃsakāmā kusalā vadānā.
::

::hangnum
832\.
::

::gatha1
Yutto kathāyaṃ parisāya majjhe, pasaṃsamicchaṃ vinighāti hoti;
::

::gathalast
Apāhatasmiṃ pana maṅku hoti, nindāya so kuppati randhamesī.
::

::hangnum
833\.
::

::gatha1
Yamassa {pb:P:0.0162} vādaṃ parihīnamāhu, apāhataṃ pañhavimaṃsakāse;
::

::gathalast
Paridevati socati hīnavādo, upaccagā manti anutthunāti.
::

::hangnum
834\.
::

::gatha1
Ete vivādā samaṇesu jātā, etesu ugghāti nighāti hoti;
::

::gathalast
Etampi {pb:T:0.0496} disvā virame kathojjaṃ, na haññadatthatthipasaṃsalābhā.
::

::hangnum
835\.
::

::gatha1
Pasaṃsito {pb:V:0.0207} vā pana tattha hoti, akkhāya vādaṃ parisāya majjhe;
::

::gathalast
So hassatī uṇṇamatī {note:unnamatī (?)} ca tena, pappuyya tamatthaṃ yathā mano ahu.
::

::hangnum
836\.
::

::gatha1
Yā uṇṇatī {note:unnatī (?)} sāssa vighātabhūmi, mānātimānaṃ vadate paneso;
::

::gathalast
Etampi disvā na vivādayetha, na hi tena suddhiṃ kusalā vadanti.
::

::hangnum
837\.
::

::gatha1
Sūro yathā rājakhādāya puṭṭho, abhigajjameti paṭisūramicchaṃ;
::

::gathalast
Yeneva so tena palehi sūra, pubbeva natthi yadidaṃ yudhāya.
::

::hangnum
838\.
::

::gatha1
Ye {pb:M:0.0409} diṭṭhimuggayha vivādayanti {note:vivādiyanti (sī. pī.)}, idameva saccanti ca vādayanti;
::

::gathalast
Te {pb:P:0.0163} tvaṃ vadassū na hi tedha atthi, vādamhi jāte paṭisenikattā.
::

::hangnum
839\.
::

::gatha1
Visenikatvā pana ye caranti, diṭṭhīhi diṭṭhiṃ avirujjhamānā;
::

::gathalast
Tesu {pb:T:0.0497} tvaṃ kiṃ labhetho pasūra, yesīdha natthī paramuggahītaṃ.
::

::hangnum
840\.
::

::gatha1
Atha tvaṃ pavitakkamāgamā, manasā diṭṭhigatāni cintayanto;
::

::gathalast
Dhonena yugaṃ samāgamā, na hi tvaṃ sakkhasi sampayātaveti.
::

::centre
Pasūrasuttaṃ aṭṭhamaṃ niṭṭhitaṃ.
::

#### 9. Māgaṇḍiyasuttaṃ

::hangnum
841\.
::

::gatha1
‘‘Disvāna taṇhaṃ aratiṃ ragañca {note:aratiñca rāgaṃ (syā. ka.)}, nāhosi chando api methunasmiṃ;
::

::gathalast
Kimevidaṃ muttakarīsapuṇṇaṃ, pādāpi naṃ samphusituṃ na icche’’.
::

::hangnum
842\.
::

::gatha1
‘‘Etādisaṃ {pb:P:0.0164} ce ratanaṃ na icchasi, nāriṃ narindehi bahūhi patthitaṃ;
::

::gathalast
Diṭṭhigataṃ sīlavataṃ nu jīvitaṃ {note:sīlavatānujīvitaṃ (sī. pī. ka.)}, bhavūpapattiñca vadesi kīdisaṃ’’.
::

::hangnum
843\.
::

::gatha1
‘‘Idaṃ {pb:V:0.0208} vadāmīti na tassa hoti, (māgaṇḍiyāti {note:māgandiyāti (sī. syā. pī.)} bhagavā)
::

::gatha2
Dhammesu niccheyya samuggahītaṃ;
::

::gatha3
Passañca {pb:T:0.0498} diṭṭhīsu anuggahāya,
::

::gathalast
Ajjhattasantiṃ pacinaṃ adassaṃ’’.
::

::hangnum
844\.
::

::gatha1
‘‘Vinicchayā {pb:M:0.0410} yāni pakappitāni, (iti māgaṇḍiyo {note:māgandiyo (sī. syā. pī.)} )
::

::gatha2
Te ve munī brūsi anuggahāya;
::

::gatha3
Ajjhattasantīti yametamatthaṃ,
::

::gathalast
Kathaṃ nu dhīrehi paveditaṃ taṃ’’.
::

::hangnum
845\.
::

::gatha1
‘‘Na diṭṭhiyā na sutiyā na ñāṇena, (māgaṇḍiyāti bhagavā)
::

::gatha2
Sīlabbatenāpi na suddhimāha;
::

::gatha3
Adiṭṭhiyā assutiyā añāṇā,
::

::gatha2
Asīlatā abbatā nopi tena;
::

::gatha3
Ete ca nissajja anuggahāya,
::

::gathalast
Santo anissāya bhavaṃ na jappe’’.
::

::hangnum
846\.
::

::gatha1
‘‘No ce kira diṭṭhiyā na sutiyā na ñāṇena, (iti māgaṇḍiyo)
::

::gatha2
Sīlabbatenāpi na suddhimāha;
::

::gatha3
Adiṭṭhiyā {pb:P:0.0165} assutiyā añāṇā,
::

::gatha2
Asīlatā abbatā nopi tena;
::

::gatha3
Maññāmahaṃ momuhameva dhammaṃ,
::

::gathalast
Diṭṭhiyā eke paccenti suddhiṃ’’.
::

::hangnum
847\.
::

::gatha1
‘‘Diṭṭhañca nissāya anupucchamāno, (māgaṇḍiyāti bhagavā)
::

::gatha2
Samuggahītesu pamohamāgā {note:samohamāgā (syā. ka.)};
::

::gatha3
Ito {pb:T:0.0499} ca nāddakkhi aṇumpi saññaṃ,
::

::gathalast
Tasmā tuvaṃ momuhato dahāsi.
::

::hangnum
848\.
::

::gatha1
‘‘Samo {pb:V:0.0209} visesī uda vā nihīno, yo maññatī so vivadetha tena;
::

::gathalast
Tīsu vidhāsu avikampamāno, samo visesīti na tassa hoti.
::

::hangnum
849\.
::

::gatha1
‘‘Saccanti so brāhmaṇo kiṃ vadeyya, musāti vā so vivadetha kena;
::

::gathalast
Yasmiṃ samaṃ visamaṃ vāpi natthi, sa kena vādaṃ paṭisaṃyujeyya.
::

::hangnum
850\.
::

::gatha1
‘‘Okaṃ {pb:M:0.0411} pahāya aniketasārī, gāme akubbaṃ muni santhavāni {note:sandhavāni (ka.)};
::

::gathalast
Kāmehi ritto apurekkharāno, kathaṃ na viggayha janena kayirā.
::

::hangnum
851\.
::

::gatha1
‘‘Yehi vivitto vicareyya loke, na tāni uggayha vadeyya nāgo;
::

::gatha2
Jalambujaṃ {pb:P:0.0166} {note:elambujaṃ (sī. syā.)} kaṇḍakaṃ vārijaṃ yathā, jalena paṅkena canūpalittaṃ;
::

::gathalast
Evaṃ munī santivādo agiddho, kāme ca loke ca anūpalitto.
::

::hangnum
852\.
::

::gatha1
‘‘Na {pb:T:0.0500} vedagū diṭṭhiyāyako {note:na vedagū diṭṭhiyā (ka. sī. syā. pī.)} na mutiyā, sa mānameti na hi tammayo so;
::

::gathalast
Na kammunā nopi sutena neyyo, anūpanīto sa nivesanesu.
::

::hangnum
853\.
::

::gatha1
‘‘Saññāvirattassa na santi ganthā, paññāvimuttassa na santi mohā;
::

::gathalast
Saññañca diṭṭhiñca ye aggahesuṃ, te ghaṭṭayantā {note:ghaṭṭamānā (syā. ka.)} vicaranti loke’’ti.
::

::centre
Māgaṇḍiyasuttaṃ navamaṃ niṭṭhitaṃ.
::

#### 10. Purābhedasuttaṃ

::hangnum
854\.
::

::gatha1
‘‘Kathaṃdassī kathaṃsīlo, upasantoti vuccati;
::

::gathalast
Taṃ me gotama pabrūhi, pucchito uttamaṃ naraṃ’’.
::

::hangnum
855\.
::

::gatha1
‘‘Vītataṇho purā bhedā, (iti bhagavā) pubbamantamanissito;
::

::gathalast
Vemajjhe nupasaṅkheyyo, tassa natthi purakkhataṃ.
::

::hangnum
856\.
::

::gatha1
‘‘Akkodhano {pb:M:0.0412}{pb:V:0.0210}{pb:P:0.0167} asantāsī, avikatthī akukkuco;
::

::gathalast
Mantabhāṇī {note:mantābhāṇī (syā. pī.)} anuddhato, sa ve vācāyato muni.
::

::hangnum
857\.
::

::gatha1
‘‘Nirāsatti anāgate, atītaṃ nānusocati;
::

::gathalast
Vivekadassī phassesu, diṭṭhīsu ca na nīyati {note:niyyati (bahūsu)}.
::

::hangnum
858\.
::

::gatha1
‘‘Patilīno akuhako, apihālu amaccharī;
::

::gathalast
Appagabbho {pb:T:0.0501} ajeguccho, pesuṇeyye ca no yuto.
::

::hangnum
859\.
::

::gatha1
‘‘Sātiyesu anassāvī, atimāne ca no yuto;
::

::gathalast
Saṇho ca paṭibhānavā {note:paṭibhāṇavā (syā. pī.)}, na saddho na virajjati.
::

::hangnum
860\.
::

::gatha1
‘‘Lābhakamyā na sikkhati, alābhe ca na kuppati;
::

::gathalast
Aviruddho ca taṇhāya, rasesu nānugijjhati.
::

::hangnum
861\.
::

::gatha1
‘‘Upekkhako sadā sato, na loke maññate samaṃ;
::

::gathalast
Na visesī na nīceyyo, tassa no santi ussadā.
::

::hangnum
862\.
::

::gatha1
‘‘Yassa nissayanā {note:nissayatā (sī. syā. pī.)} natthi, ñatvā dhammaṃ anissito;
::

::gathalast
Bhavāya vibhavāya vā, taṇhā yassa na vijjati.
::

::hangnum
863\.
::

::gatha1
‘‘Taṃ brūmi upasantoti, kāmesu anapekkhinaṃ;
::

::gathalast
Ganthā tassa na vijjanti, atarī so visattikaṃ.
::

::hangnum
864\.
::

::gatha1
‘‘Na tassa puttā pasavo, khettaṃ vatthuñca vijjati;
::

::gathalast
Attā {pb:P:0.0168} vāpi nirattā vā {note:attaṃ vāpi nirattaṃ vā (bahūsu)}, na tasmiṃ upalabbhati.
::

::hangnum
865\.
::

::gatha1
‘‘Yena naṃ vajjuṃ puthujjanā, atho samaṇabrāhmaṇā;
::

::gathalast
Taṃ tassa apurakkhataṃ, tasmā vādesu nejati.
::

::hangnum
866\.
::

::gatha1
‘‘Vītagedho {pb:V:0.0211} amaccharī, na ussesu vadate muni;
::

::gathalast
Na samesu na omesu, kappaṃ neti akappiyo.
::

::hangnum
867\.
::

::gatha1
‘‘Yassa loke sakaṃ natthi, asatā ca na socati;
::

::gathalast
Dhammesu ca na gacchati, sa ve santoti vuccatī’’ti.
::

::centre
Purābhedasuttaṃ dasamaṃ niṭṭhitaṃ.
::

#### 11. Kalahavivādasuttaṃ

::hangnum
868\.
::

::gatha1
‘‘Kutopahūtā {pb:M:0.0413}{pb:T:0.0502} kalahā vivādā, paridevasokā sahamaccharā ca;
::

::gathalast
Mānātimānā sahapesuṇā ca, kutopahūtā te tadiṅgha brūhi’’.
::

::hangnum
869\.
::

::gatha1
‘‘Piyappahūtā kalahā vivādā,
::

::gatha2
Paridevasokā sahamaccharā ca;
::

::gatha3
Mānātimānā sahapesuṇā ca,
::

::gatha2
Maccherayuttā kalahā vivādā;
::

::gathalast
Vivādajātesu ca pesuṇāni’’.
::

::hangnum
870\.
::

::gatha1
‘‘Piyā {pb:P:0.0169} su {note:piyānu (syā.), piyassu (ka.)} lokasmiṃ kutonidānā, ye cāpi {note:ye vāpi (sī. syā. pī.)} lobhā vicaranti loke;
::

::gathalast
Āsā ca niṭṭhā ca kutonidānā, ye samparāyāya narassa honti’’.
::

::hangnum
871\.
::

::gatha1
‘‘Chandānidānāni piyāni loke, ye cāpi lobhā vicaranti loke;
::

::gathalast
Āsā ca niṭṭhā ca itonidānā, ye samparāyāya narassa honti’’.
::

::hangnum
872\.
::

::gatha1
‘‘Chando {pb:T:0.0503} nu lokasmiṃ kutonidāno, vinicchayā cāpi {note:vāpi (sī. syā. pī.)} kutopahūtā;
::

::gathalast
Kodho mosavajjañca kathaṃkathā ca, ye vāpi dhammā samaṇena vuttā’’.
::

::hangnum
873\.
::

::gatha1
‘‘Sātaṃ {pb:V:0.0212} asātanti yamāhu loke, tamūpanissāya pahoti chando;
::

::gathalast
Rūpesu disvā vibhavaṃ bhavañca, vinicchayaṃ kubbati {note:kurute (bahūsu)} jantu loke.
::

::hangnum
874\.
::

::gatha1
‘‘Kodho {pb:M:0.0414} mosavajjañca kathaṃkathā ca, etepi dhammā dvayameva sante;
::

::gathalast
Kathaṃkathī ñāṇapathāya sikkhe, ñatvā pavuttā samaṇena dhammā’’.
::

::hangnum
875\.
::

::gatha1
‘‘Sātaṃ asātañca kutonidānā, kismiṃ asante na bhavanti hete;
::

::gathalast
Vibhavaṃ bhavañcāpi yametamatthaṃ, etaṃ me pabrūhi yatonidānaṃ’’.
::

::hangnum
876\.
::

::gatha1
‘‘Phassanidānaṃ sātaṃ asātaṃ, phasse asante na bhavanti hete;
::

::gathalast
Vibhavaṃ {pb:P:0.0170} bhavañcāpi yametamatthaṃ, etaṃ te pabrūmi itonidānaṃ’’.
::

::hangnum
877\.
::

::gatha1
‘‘Phasso {pb:T:0.0504} nu lokasmi kutonidāno, pariggahā cāpi kutopahūtā;
::

::gathalast
Kismiṃ asante na mamattamatthi, kismiṃ vibhūte na phusanti phassā’’.
::

::hangnum
878\.
::

::gatha1
‘‘Nāmañca rūpañca paṭicca phasso, icchānidānāni pariggahāni;
::

::gathalast
Icchāyasantyā na mamattamatthi, rūpe vibhūte na phusanti phassā’’.
::

::hangnum
879\.
::

::gatha1
‘‘Kathaṃsametassa vibhoti rūpaṃ, sukhaṃ dukhañcāpi {note:dukhaṃ vāpi (sī. syā.)} kathaṃ vibhoti;
::

::gathalast
Etaṃ me pabrūhi yathā vibhoti, taṃ jāniyāmāti {note:jānissāmāti (sī. ka.)} me mano ahu’’.
::

::hangnum
880\.
::

::gatha1
‘‘Na saññasaññī na visaññasaññī, nopi asaññī na vibhūtasaññī;
::

::gathalast
Evaṃsametassa vibhoti rūpaṃ, saññānidānā hi papañcasaṅkhā’’.
::

::hangnum
881\.
::

::gatha1
‘‘Yaṃ {pb:M:0.0415} taṃ apucchimha akittayī no,
::

::gatha2
Aññaṃ taṃ pucchāma tadiṅgha brūhi;
::

::gatha3
Ettāvataggaṃ {pb:P:0.0171} nu {note:no (sī. syā.)} vadanti heke,
::

::gatha2
Yakkhassa suddhiṃ idha paṇḍitāse;
::

::gathalast
Udāhu {pb:T:0.0505} aññampi vadanti etto.
::

::hangnum
882\.
::

::gatha1
‘‘Ettāvataggampi {pb:V:0.0213} vadanti heke, yakkhassa suddhiṃ idha paṇḍitāse;
::

::gathalast
Tesaṃ paneke samayaṃ vadanti, anupādisese kusalā vadānā.
::

::hangnum
883\.
::

::gatha1
‘‘Ete ca ñatvā upanissitāti, ñatvā munī nissaye so vimaṃsī;
::

::gathalast
Ñatvā vimutto na vivādameti, bhavābhavāya na sameti dhīro’’ti.
::

::centre
Kalahavivādasuttaṃ ekādasamaṃ niṭṭhitaṃ.
::

#### 12. Cūḷabyūhasuttaṃ {note:cūḷaviyūhasuttaṃ (sī. syā. niddesa)}

::hangnum
884\.
::

::gatha1
Sakaṃsakaṃdiṭṭhiparibbasānā, viggayha nānā kusalā vadanti;
::

::gathalast
Yo evaṃ jānāti sa vedi dhammaṃ, idaṃ paṭikkosamakevalī so.
::

::hangnum
885\.
::

::gatha1
Evampi viggayha vivādayanti, bālo paro akkusaloti {note:akusaloti (sī. syā. pī.)} cāhu;
::

::gathalast
Sacco nu vādo katamo imesaṃ, sabbeva {pb:T:0.0506} hīme kusalā vadānā.
::

::hangnum
886\.
::

::gatha1
Parassa {pb:M:0.0416}{pb:P:0.0172} ce dhammamanānujānaṃ, bālomako {note:bālo mago (sī. syā. ka.)} hoti nihīnapañño;
::

::gathalast
Sabbeva bālā sunihīnapaññā, sabbevime diṭṭhiparibbasānā.
::

::hangnum
887\.
::

::gatha1
Sandiṭṭhiyā ceva na vīvadātā, saṃsuddhapaññā kusalā mutīmā;
::

::gathalast
Na tesaṃ koci parihīnapañño {note:kocipi nihīnapañño (sī. syā. ka.)}, diṭṭhī hi tesampi tathā samattā.
::

::hangnum
888\.
::

::gatha1
Na vāhametaṃ tathiyanti {note:tathivanti (syā. ka.)} brūmi, yamāhu bālā mithu aññamaññaṃ;
::

::gathalast
Sakaṃsakaṃdiṭṭhimakaṃsu saccaṃ, tasmā hi bāloti paraṃ dahanti.
::

::hangnum
889\.
::

::gatha1
Yamāhu saccaṃ tathiyanti eke, tamāhu aññe {note:aññepi (syā.), aññe ca (?)} tucchaṃ musāti;
::

::gathalast
Evampi vigayha vivādayanti, kasmā na ekaṃ samaṇā vadanti.
::

::hangnum
890\.
::

::gatha1
Ekañhi {pb:V:0.0214} saccaṃ na dutīyamatthi, yasmiṃ pajā no vivade pajānaṃ;
::

::gathalast
Nānā te {note:nānāto (ka.)} saccāni sayaṃ thunanti, tasmā {pb:T:0.0507} na ekaṃ samaṇā vadanti.
::

::hangnum
891\.
::

::gatha1
Kasmā {pb:P:0.0173} nu saccāni vadanti nānā, pavādiyāse kusalā vadānā;
::

::gathalast
Saccāni sutāni bahūni nānā, udāhu te takkamanussaranti.
::

::hangnum
892\.
::

::gatha1
Na heva saccāni bahūni nānā, aññatra saññāya niccāni loke;
::

::gathalast
Takkañca diṭṭhīsu pakappayitvā, saccaṃ musāti dvayadhammamāhu.
::

::hangnum
893\.
::

::gatha1
Diṭṭhe {pb:M:0.0417} sute sīlavate mute vā, ete ca nissāya vimānadassī;
::

::gathalast
Vinicchaye ṭhatvā pahassamāno, bālo paro akkusaloti cāha.
::

::hangnum
894\.
::

::gatha1
Yeneva bāloti paraṃ dahāti, tenātumānaṃ kusaloti cāha;
::

::gathalast
Sayamattanā so kusalo vadāno, aññaṃ vimāneti tadeva pāva.
::

::hangnum
895\.
::

::gatha1
Atisāradiṭṭhiyāva so samatto, mānena matto paripuṇṇamānī;
::

::gathalast
Sayameva sāmaṃ manasābhisitto, diṭṭhī {pb:T:0.0508} hi sā tassa tathā samattā.
::

::hangnum
896\.
::

::gatha1
Parassa ce hi vacasā nihīno, tumo sahā hoti nihīnapañño;
::

::gathalast
Atha ce sayaṃ vedagū hoti dhīro, na koci bālo samaṇesu atthi.
::

::hangnum
897\.
::

::gatha1
Aññaṃ {pb:P:0.0174} ito yābhivadanti dhammaṃ, aparaddhā suddhimakevalī te {note:suddhimakevalīno (sī.)};
::

::gathalast
Evampi titthyā puthuso vadanti, sandiṭṭhirāgena hi tebhirattā {note:tyābhirattā (syā. ka.)}.
::

::hangnum
898\.
::

::gatha1
Idheva suddhi iti vādayanti, nāññesu dhammesu visuddhimāhu;
::

::gathalast
Evampi titthyā puthuso niviṭṭhā, sakāyane tattha daḷhaṃ vadānā.
::

::hangnum
899\.
::

::gatha1
Sakāyane vāpi daḷhaṃ vadāno, kamettha bāloti paraṃ daheyya;
::

::gathalast
Sayameva so medhagamāvaheyya {note:medhakaṃ āvaheyya (sī. pī.)}, paraṃ vadaṃ bālamasuddhidhammaṃ.
::

::hangnum
900\.
::

::gatha1
Vinicchaye {pb:M:0.0418}{pb:V:0.0215} ṭhatvā sayaṃ pamāya, uddhaṃ sa {note:uddaṃ so (sī. syā. pī.)} lokasmiṃ vivādameti;
::

::gathalast
Hitvāna sabbāni vinicchayāni, na {pb:T:0.0509} medhagaṃ kubbati jantu loketi.
::

::centre
Cūḷabyūhasuttaṃ dvādasamaṃ niṭṭhitaṃ.
::

#### 13. Mahābyūhasuttaṃ

::hangnum
901\.
::

::gatha1
Ye kecime diṭṭhiparibbasānā, idameva saccanti vivādayanti {note:vivādiyanti (sī. pī.)};
::

::gathalast
Sabbeva te nindamanvānayanti, atho pasaṃsampi labhanti tattha.
::

::hangnum
902\.
::

::gatha1
Appañhi {pb:P:0.0175} etaṃ na alaṃ samāya, duve vivādassa phalāni brūmi;
::

::gathalast
Etampi disvā na vivādayetha, khemābhipassaṃ avivādabhūmiṃ.
::

::hangnum
903\.
::

::gatha1
Yā kācimā sammutiyo puthujjā, sabbāva etā na upeti vidvā;
::

::gathalast
Anūpayo so upayaṃ kimeyya, diṭṭhe sute khantimakubbamāno.
::

::hangnum
904\.
::

::gatha1
Sīluttamā saññamenāhu suddhiṃ, vataṃ samādāya upaṭṭhitāse;
::

::gathalast
Idheva sikkhema athassa suddhiṃ, bhavūpanītā {pb:T:0.0510} kusalā vadānā.
::

::hangnum
905\.
::

::gatha1
Sace cuto sīlavatato hoti, pavedhatī {note:sa vedhati (sī. pī.)} kamma virādhayitvā;
::

::gathalast
Pajappatī patthayatī ca suddhiṃ, satthāva hīno pavasaṃ gharamhā.
::

::hangnum
906\.
::

::gatha1
Sīlabbataṃ {pb:M:0.0419} vāpi pahāya sabbaṃ, kammañca sāvajjanavajjametaṃ;
::

::gathalast
Suddhiṃ {pb:P:0.0176} asuddhinti apatthayāno, virato care santimanuggahāya.
::

::hangnum
907\.
::

::gatha1
Tamūpanissāya jigucchitaṃ vā, athavāpi diṭṭhaṃ va sutaṃ mutaṃ vā;
::

::gathalast
Uddhaṃsarā suddhimanutthunanti, avītataṇhāse bhavābhavesu.
::

::hangnum
908\.
::

::gatha1
Patthayamānassa {pb:V:0.0216} hi jappitāni, pavedhitaṃ vāpi pakappitesu;
::

::gathalast
Cutūpapāto idha yassa natthi, sa kena vedheyya kuhiṃva jappe {note:kuhiñci jappe (sī. syā. ka.), kuhiṃ pajappe (pī.) niddeso passitabbo}.
::

::hangnum
909\.
::

::gatha1
Yamāhu dhammaṃ paramanti eke, tameva hīnanti panāhu aññe;
::

Sacco nu vādo katamo imesaṃ, sabbeva {pb:T:0.0511} hīme kusalā vadānā.

::hangnum
910\.
::

::gatha1
Sakañhi dhammaṃ paripuṇṇamāhu, aññassa dhammaṃ pana hīnamāhu;
::

::gathalast
Evampi viggayha vivādayanti, sakaṃ sakaṃ sammutimāhu saccaṃ.
::

::hangnum
911\.
::

::gatha1
Parassa ce vambhayitena hīno, na koci dhammesu visesi assa;
::

::gathalast
Puthū hi aññassa vadanti dhammaṃ, nihīnato samhi daḷhaṃ vadānā.
::

::hangnum
912\.
::

::gatha1
Saddhammapūjāpi {pb:P:0.0177} nesaṃ tatheva, yathā pasaṃsanti sakāyanāni;
::

::gathalast
Sabbeva vādā {note:sabbe pavādā (syā.)} tathiyā {note:tathivā (sabbattha)} bhaveyyuṃ, suddhī hi nesaṃ paccattameva.
::

::hangnum
913\.
::

::gatha1
Na {pb:M:0.0420} brāhmaṇassa paraneyyamatthi, dhammesu niccheyya samuggahītaṃ;
::

::gathalast
Tasmā vivādāni upātivatto, na hi seṭṭhato passati dhammamaññaṃ.
::

::hangnum
914\.
::

::gatha1
Jānāmi passāmi tatheva etaṃ, diṭṭhiyā eke paccenti suddhiṃ;
::

::gathalast
Addakkhi ce kiñhi tumassa tena, atisitvā {pb:T:0.0512} aññena vadanti suddhiṃ.
::

::hangnum
915\.
::

::gatha1
Passaṃ naro dakkhati {note:dakkhiti (sī.)} nāmarūpaṃ, disvāna vā ñassati tānimeva;
::

::gathalast
Kāmaṃ bahuṃ passatu appakaṃ vā, na hi tena suddhiṃ kusalā vadanti.
::

::hangnum
916\.
::

::gatha1
Nivissavādī na hi subbināyo, pakappitaṃ diṭṭhi purekkharāno;
::

::gathalast
Yaṃ nissito tattha subhaṃ vadāno, suddhiṃvado tattha tathaddasā so.
::

::hangnum
917\.
::

::gatha1
Na brāhmaṇo kappamupeti saṅkhā {note:saṅkhaṃ (sī. syā. pī.)}, na diṭṭhisārī napi ñāṇabandhu;
::

::gathalast
Ñatvā {pb:P:0.0178} ca so sammutiyo {note:sammatiyo (syā.)} puthujjā, upekkhatī uggahaṇanti maññe.
::

::hangnum
918\.
::

::gatha1
Vissajja {pb:V:0.0217} ganthāni munīdha loke, vivādajātesu na vaggasārī;
::

::gathalast
Santo asantesu upekkhako so, anuggaho uggahaṇanti maññe.
::

::hangnum
919\.
::

::gatha1
Pubbāsave hitvā nave akubbaṃ, na chandagū nopi nivissavādī;
::

::gathalast
Sa vippamutto diṭṭhigatehi dhīro, na {pb:T:0.0513} limpati {note:na lippati (sī. pī.)} loke anattagarahī.
::

::hangnum
920\.
::

::gatha1
Sa {pb:M:0.0421} sabbadhammesu visenibhūto, yaṃ kiñci diṭṭhaṃ va sutaṃ mutaṃ vā;
::

::gathalast
Sa pannabhāro muni vippamutto, na kappiyo nūparato na patthiyoti.
::

::centre
Mahābyūhasuttaṃ terasamaṃ niṭṭhitaṃ.
::

#### 14. Tuvaṭakasuttaṃ

::hangnum
921\.
::

::gatha1
‘‘Pucchāmi {pb:P:0.0179} taṃ ādiccabandhu {note:ādiccabandhuṃ (sī. syā.)}, vivekaṃ santipadañca mahesi;
::

::gathalast
Kathaṃ disvā nibbāti bhikkhu, anupādiyāno lokasmiṃ kiñci’’.
::

::hangnum
922\.
::

::gatha1
‘‘Mūlaṃ papañcasaṅkhāya, (iti bhagavā)
::

::gatha2
Mantā asmīti sabbamuparundhe {note:sabbamuparuddhe (syā. pī. ka.)};
::

::gatha3
Yā kāci taṇhā ajjhattaṃ,
::

::gathalast
Tāsaṃ vinayā {note:vinayāya (?)} sadā sato sikkhe.
::

::hangnum
923\.
::

::gatha1
‘‘Yaṃ kiñci dhammamabhijaññā, ajjhattaṃ athavāpi bahiddhā;
::

::gathalast
Na tena thāmaṃ {note:mānaṃ (sī. ka.)} kubbetha, na {pb:T:0.0514} hi sā nibbuti sataṃ vuttā.
::

::hangnum
924\.
::

::gatha1
‘‘Seyyo na tena maññeyya, nīceyyo athavāpi sarikkho;
::

::gathalast
Phuṭṭho {note:puṭṭho (sī. syā. ka.)} anekarūpehi, nātumānaṃ vikappayaṃ tiṭṭhe.
::

::hangnum
925\.
::

::gatha1
‘‘Ajjhattamevupasame{pb:V:0.0218}, na aññato bhikkhu santimeseyya;
::

::gathalast
Ajjhattaṃ upasantassa, natthi attā kuto nirattā vā.
::

::hangnum
926\.
::

::gatha1
‘‘Majjhe {pb:M:0.0422}{pb:P:0.0180} yathā samuddassa, ūmi no jāyatī ṭhito hoti;
::

::gathalast
Evaṃ ṭhito anejassa, ussadaṃ bhikkhu na kareyya kuhiñci’’.
::

::hangnum
927\.
::

::gatha1
‘‘Akittayī vivaṭacakkhu, sakkhidhammaṃ parissayavinayaṃ;
::

::gathalast
Paṭipadaṃ vadehi bhaddante, pātimokkhaṃ athavāpi samādhiṃ’’.
::

::hangnum
928\.
::

::gatha1
‘‘Cakkhūhi neva lolassa, gāmakathāya āvaraye sotaṃ;
::

::gathalast
Rase ca nānugijjheyya, na {pb:T:0.0515} ca mamāyetha kiñci lokasmiṃ.
::

::hangnum
929\.
::

::gatha1
‘‘Phassena yadā phuṭṭhassa, paridevaṃ bhikkhu na kareyya kuhiñci;
::

::gathalast
Bhavañca nābhijappeyya, bheravesu ca na sampavedheyya.
::

::hangnum
930\.
::

::gatha1
‘‘Annānamatho pānānaṃ, khādanīyānaṃ athopi vatthānaṃ;
::

::gathalast
Laddhā na sannidhiṃ kayirā, na ca parittase tāni alabhamāno.
::

::hangnum
931\.
::

::gatha1
‘‘Jhāyī na pādalolassa, virame kukkuccā nappamajjeyya;
::

::gathalast
Athāsanesu sayanesu, appasaddesu bhikkhu vihareyya.
::

::hangnum
932\.
::

::gatha1
‘‘Niddaṃ {pb:P:0.0181} na bahulīkareyya, jāgariyaṃ bhajeyya ātāpī;
::

::gathalast
Tandiṃ māyaṃ hassaṃ khiḍḍaṃ, methunaṃ vippajahe savibhūsaṃ.
::

::hangnum
933\.
::

::gatha1
‘‘Āthabbaṇaṃ {pb:M:0.0423} supinaṃ lakkhaṇaṃ, no vidahe athopi nakkhattaṃ;
::

::gathalast
Virutañca gabbhakaraṇaṃ, tikicchaṃ {pb:T:0.0516} māmako na seveyya.
::

::hangnum
934\.
::

::gatha1
‘‘Nindāya nappavedheyya, na uṇṇameyya pasaṃsito bhikkhu;
::

::gathalast
Lobhaṃ saha macchariyena, kodhaṃ pesuṇiyañca panudeyya.
::

::hangnum
935\.
::

::gatha1
‘‘Kayavikkaye {pb:V:0.0219} na tiṭṭheyya, upavādaṃ bhikkhu na kareyya kuhiñci;
::

::gathalast
Gāme ca nābhisajjeyya, lābhakamyā janaṃ na lapayeyya.
::

::hangnum
936\.
::

::gatha1
‘‘Na ca katthitā siyā bhikkhu, na ca vācaṃ payuttaṃ bhāseyya;
::

::gathalast
Pāgabbhiyaṃ na sikkheyya, kathaṃ viggāhikaṃ na kathayeyya.
::

::hangnum
937\.
::

::gatha1
‘‘Mosavajje na nīyetha, sampajāno saṭhāni na kayirā;
::

::gathalast
Atha {pb:P:0.0182} jīvitena paññāya, sīlabbatena nāññamatimaññe.
::

::hangnum
938\.
::

::gatha1
‘‘Sutvā rusito bahuṃ vācaṃ, samaṇānaṃ vā puthujanānaṃ {note:puthuvacanānaṃ (sī. syā. pī.)};
::

::gathalast
Pharusena ne na paṭivajjā, na {pb:T:0.0517} hi santo paṭisenikaronti.
::

::hangnum
939\.
::

::gatha1
‘‘Etañca dhammamaññāya, vicinaṃ bhikkhu sadā sato sikkhe;
::

::gathalast
Santīti nibbutiṃ ñatvā, sāsane gotamassa na pamajjeyya.
::

::hangnum
940\.
::

::gatha1
‘‘Abhibhū {pb:M:0.0424} hi so anabhibhūto, sakkhidhammamanītihamadassī;
::

::gathalast
Tasmā hi tassa bhagavato sāsane, appamatto sadā namassamanusikkhe’’ti.
::

::centre
Tuvaṭakasuttaṃ cuddasamaṃ niṭṭhitaṃ.
::

#### 15. Attadaṇḍasuttaṃ

::hangnum
941\.
::

::gatha1
‘‘Attadaṇḍā bhayaṃ jātaṃ, janaṃ passatha medhagaṃ;
::

::gathalast
Saṃvegaṃ kittayissāmi, yathā saṃvijitaṃ mayā.
::

::hangnum
942\.
::

::gatha1
‘‘Phandamānaṃ {pb:P:0.0183} pajaṃ disvā, macche appodake yathā;
::

::gathalast
Aññamaññehi byāruddhe, disvā maṃ bhayamāvisi.
::

::hangnum
943\.
::

::gatha1
‘‘Samantamasāro {pb:V:0.0220} loko, disā sabbā sameritā;
::

::gathalast
Icchaṃ bhavanamattano, nāddasāsiṃ anositaṃ.
::

::hangnum
944\.
::

::gatha1
‘‘Osānetveva {pb:T:0.0518} byāruddhe, disvā me aratī ahu;
::

::gathalast
Athettha sallamaddakkhiṃ, duddasaṃ hadayanissitaṃ.
::

::hangnum
945\.
::

::gatha1
‘‘Yena sallena otiṇṇo, disā sabbā vidhāvati;
::

::gathalast
Tameva sallamabbuyha, na dhāvati na sīdati.
::

::hangnum
946\.
::

::gatha1
‘‘Tattha sikkhānugīyanti {note:sikkhānukiriyanti (ka.)}, yāni loke gadhitāni;
::

::gatha2
Na tesu pasuto siyā, nibbijjha sabbaso kāme;
::

::gathalast
Sikkhe nibbānamattano.
::

::hangnum
947\.
::

::gatha1
‘‘Sacco siyā appagabbho, amāyo rittapesuṇo;
::

::gathalast
Akkodhano lobhapāpaṃ, vevicchaṃ vitare muni.
::

::hangnum
948\.
::

::gatha1
‘‘Niddaṃ tandiṃ sahe thīnaṃ, pamādena na saṃvase;
::

::gathalast
Atimāne na tiṭṭheyya, nibbānamanaso naro.
::

::hangnum
949\.
::

::gatha1
‘‘Mosavajje {pb:M:0.0425}{pb:P:0.0184} na nīyetha, rūpe snehaṃ na kubbaye;
::

::gathalast
Mānañca parijāneyya, sāhasā virato care.
::

::hangnum
950\.
::

::gatha1
‘‘Purāṇaṃ nābhinandeyya, nave khantiṃ na kubbaye;
::

::gathalast
Hiyyamāne na soceyya, ākāsaṃ na sito siyā.
::

::hangnum
951\.
::

::gatha1
‘‘Gedhaṃ brūmi mahoghoti, ājavaṃ brūmi jappanaṃ;
::

::gathalast
Ārammaṇaṃ pakappanaṃ, kāmapaṅko duraccayo.
::

::hangnum
952\.
::

::gatha1
‘‘Saccā avokkamma {note:avokkamaṃ (niddesa)} muni, thale tiṭṭhati brāhmaṇo;
::

::gathalast
Sabbaṃ so {note:sabbaso (syā. ka.)} paṭinissajja, sa ve santoti vuccati.
::

::hangnum
953\.
::

::gatha1
‘‘Sa {pb:V:0.0221} ve vidvā sa vedagū, ñatvā dhammaṃ anissito;
::

::gathalast
Sammā {pb:T:0.0519} so loke iriyāno, na pihetīdha kassaci.
::

::hangnum
954\.
::

::gatha1
‘‘Yodha kāme accatari, saṅgaṃ loke duraccayaṃ;
::

::gathalast
Na so socati nājjheti, chinnasoto abandhano.
::

::hangnum
955\.
::

::gatha1
‘‘Yaṃ pubbe taṃ visosehi, pacchā te māhu kiñcanaṃ;
::

::gathalast
Majjhe ce no gahessasi, upasanto carissasi.
::

::hangnum
956\.
::

::gatha1
‘‘Sabbaso nāmarūpasmiṃ, yassa natthi mamāyitaṃ;
::

::gathalast
Asatā ca na socati, sa ve loke na jīyati.
::

::hangnum
957\.
::

::gatha1
‘‘Yassa natthi idaṃ meti, paresaṃ vāpi kiñcanaṃ;
::

::gathalast
Mamattaṃ so asaṃvindaṃ, natthi meti na socati.
::

::hangnum
958\.
::

::gatha1
‘‘Aniṭṭhurī {pb:P:0.0185} ananugiddho, anejo sabbadhī samo;
::

::gathalast
Tamānisaṃsaṃ pabrūmi, pucchito avikampinaṃ.
::

::hangnum
959\.
::

::gatha1
‘‘Anejassa vijānato, natthi kāci nisaṅkhati {note:nisaṅkhiti (sī. pī.)}.
::

::gathalast
Virato so viyārabbhā, khemaṃ passati sabbadhi.
::

::hangnum
960\.
::

::gatha1
‘‘Na samesu na omesu, na ussesu vadate muni;
::

::gathalast
Santo so vītamaccharo, nādeti na nirassatī’’ti.
::

::centre
Attadaṇḍasuttaṃ pannarasamaṃ niṭṭhitaṃ.
::

#### 16. Sāriputtasuttaṃ

::hangnum
961\.
::

::gatha1
‘‘Na {pb:M:0.0426}{pb:V:0.0222}{pb:T:0.0520} me diṭṭho ito pubbe, (iccāyasmā sāriputto)
::

::gatha2
Na suto uda kassaci;
::

::gatha3
Evaṃ vagguvado satthā,
::

::gathalast
Tusitā gaṇimāgato.
::

::hangnum
962\.
::

::gatha1
‘‘Sadevakassa lokassa, yathā dissati cakkhumā;
::

::gathalast
Sabbaṃ tamaṃ vinodetvā, ekova ratimajjhagā.
::

::hangnum
963\.
::

::gatha1
‘‘Taṃ {pb:P:0.0186} buddhaṃ asitaṃ tādiṃ, akuhaṃ gaṇimāgataṃ;
::

::gathalast
Bahūnamidha baddhānaṃ, atthi pañhena āgamaṃ.
::

::hangnum
964\.
::

::gatha1
‘‘Bhikkhuno vijigucchato, bhajato rittamāsanaṃ;
::

::gathalast
Rukkhamūlaṃ susānaṃ vā, pabbatānaṃ guhāsu vā.
::

::hangnum
965\.
::

::gatha1
‘‘Uccāvacesu sayanesu, kīvanto tattha bheravā;
::

::gathalast
Yehi bhikkhu na vedheyya, nigghose sayanāsane.
::

::hangnum
966\.
::

::gatha1
‘‘Katī parissayā loke, gacchato agataṃ disaṃ;
::

::gathalast
Ye bhikkhu abhisambhave, pantamhi sayanāsane.
::

::hangnum
967\.
::

::gatha1
‘‘Kyāssa byappathayo assu, kyāssassu idha gocarā;
::

::gathalast
Kāni sīlabbatānāssu, pahitattassa bhikkhuno.
::

::hangnum
968\.
::

::gatha1
‘‘Kaṃ so sikkhaṃ samādāya, ekodi nipako sato;
::

::gathalast
Kammāro rajatasseva, niddhame malamattano’’.
::

::hangnum
969\.
::

::gatha1
‘‘Vijigucchamānassa {pb:V:0.0223}{pb:T:0.0521} yadidaṃ phāsu, (sāriputtāti bhagavā)
::

::gatha2
Rittāsanaṃ sayanaṃ sevato ce;
::

::gatha2
Sambodhikāmassa yathānudhammaṃ,
::

::gathalast
Taṃ te pavakkhāmi yathā pajānaṃ.
::

::hangnum
970\.
::

::gatha1
‘‘Pañcannaṃ dhīro bhayānaṃ na bhāye, bhikkhu sato sapariyantacārī;
::

::gathalast
Ḍaṃsādhipātānaṃ sarīsapānaṃ, manussaphassānaṃ catuppadānaṃ.
::

::hangnum
971\.
::

::gatha1
‘‘Paradhammikānampi {pb:M:0.0427}{pb:P:0.0187} na santaseyya, disvāpi tesaṃ bahubheravāni;
::

::gathalast
Athāparāni abhisambhaveyya, parissayāni kusalānuesī.
::

::hangnum
972\.
::

::gatha1
‘‘Ātaṅkaphassena khudāya phuṭṭho, sītaṃ atuṇhaṃ {note:accuṇhaṃ (sī. syā.)} adhivāsayeyya;
::

::gathalast
So tehi phuṭṭho bahudhā anoko, vīriyaṃ parakkammadaḷhaṃ kareyya.
::

::hangnum
973\.
::

::gatha1
‘‘Theyyaṃ na kāre {note:na kareyya (sī. syā. ka.)} na musā bhaṇeyya, mettāya phasse tasathāvarāni;
::

::gathalast
Yadāvilattaṃ manaso vijaññā, kaṇhassa pakkhoti vinodayeyya.
::

::hangnum
974\.
::

::gatha1
‘‘Kodhātimānassa {pb:T:0.0522} vasaṃ na gacche, mūlampi tesaṃ palikhañña tiṭṭhe;
::

::gathalast
Athappiyaṃ vā pana appiyaṃ vā, addhā bhavanto abhisambhaveyya.
::

::hangnum
975\.
::

::gatha1
‘‘Paññaṃ purakkhatvā kalyāṇapīti, vikkhambhaye tāni parissayāni;
::

::gathalast
Aratiṃ sahetha sayanamhi pante, caturo sahetha paridevadhamme.
::

::hangnum
976\.
::

::gatha1
‘‘Kiṃsū asissāmi kuvaṃ vā {note:kudha vā (ka.), kutha vā (niddesa)} asissaṃ, dukkhaṃ vata settha kvajja sessaṃ;
::

::gathalast
Ete vitakke paridevaneyye, vinayetha sekho aniketacārī.
::

::hangnum
977\.
::

::gatha1
‘‘Annañca {pb:P:0.0188} laddhā vasanañca kāle, mattaṃ so jaññā idha tosanatthaṃ;
::

::gathalast
So tesu gutto yatacāri gāme, rusitopi vācaṃ pharusaṃ na vajjā.
::

::hangnum
978\.
::

::gatha1
‘‘Okkhittacakkhu {pb:M:0.0428}{pb:V:0.0224} na ca pādalolo, jhānānuyutto bahujāgarassa;
::

::gathalast
Upekkhamārabbha samāhitatto, takkāsayaṃ kukkucciyūpachinde.
::

::hangnum
979\.
::

::gatha1
‘‘Cudito {pb:T:0.0523} vacībhi satimābhinande, sabrahmacārīsu khilaṃ pabhinde;
::

::gathalast
Vācaṃ pamuñce kusalaṃ nātivelaṃ, janavādadhammāya na cetayeyya.
::

::hangnum
980\.
::

::gatha1
‘‘Athāparaṃ pañca rajāni loke, yesaṃ satīmā vinayāya sikkhe;
::

::gathalast
Rūpesu saddesu atho rasesu, gandhesu phassesu sahetha rāgaṃ.
::

::hangnum
981\.
::

::gatha1
‘‘Etesu dhammesu vineyya chandaṃ, bhikkhu satimā suvimuttacitto;
::

::gatha2
Kālena {pb:P:0.0189} so sammā dhammaṃ parivīmaṃsamāno,
::

::gathalast
Ekodibhūto vihane tamaṃ so’’ti.
::

::centre
Sāriputtasuttaṃ soḷasamaṃ niṭṭhitaṃ.
::

::centre
Aṭṭhakavaggo catuttho
::

Niṭṭhito.

Tassuddānaṃ –

::gatha1
Kāmaṃ guhañca duṭṭhā ca, suddhañca paramā jarā;
::

::gathalast
Metteyyo ca pasūro ca, māgaṇḍi purābhedanaṃ.
::

::gatha1
Kalahaṃ dve ca byūhāni {note:byūhāni (sī.)}, punadeva tuvaṭṭakaṃ;
::

::gatha2
Attadaṇḍavaraṃ suttaṃ, therapuṭṭhena {note:therapañhena (sī.), sāriputtena (syā.)} soḷasa;
::

::gathalast
Iti etāni suttāni, sabbānaṭṭhakavaggikāti.
::

### 5. Pārāyanavaggo

#### Vatthugāthā

::hangnum
982\.
::

::gatha1
Kosalānaṃ {pb:M:0.0429}{pb:V:0.0225}{pb:P:0.0190}{pb:T:0.0524} purā rammā, agamā dakkhiṇāpathaṃ;
::

::gathalast
Ākiñcaññaṃ patthayāno, brāhmaṇo mantapāragū.
::

::hangnum
983\.
::

::gatha1
So assakassa visaye, aḷakassa {note:muḷakassa (syā.), mūḷhakassa (ka.), maḷakassa (niddesa)} samāsane;
::

::gathalast
Vasi godhāvarīkūle, uñchena ca phalena ca.
::

::hangnum
984\.
::

::gatha1
Tasseva upanissāya, gāmo ca vipulo ahu;
::

::gathalast
Tato jātena āyena, mahāyaññamakappayi.
::

::hangnum
985\.
::

::gatha1
Mahāyaññaṃ yajitvāna, puna pāvisi assamaṃ;
::

::gathalast
Tasmiṃ paṭipaviṭṭhamhi, añño āgañchi brāhmaṇo.
::

::hangnum
986\.
::

::gatha1
Ugghaṭṭapādo tasito {note:tassito (ka.)}, paṅkadanto rajassiro;
::

::gathalast
So ca naṃ upasaṅkamma, satāni pañca yācati.
::

::hangnum
987\.
::

::gatha1
Tamenaṃ bāvarī disvā, āsanena nimantayi;
::

::gathalast
Sukhañca kusalaṃ pucchi, idaṃ vacanamabravi.
::

::hangnum
988\.
::

::gatha1
‘‘Yaṃ kho mama deyyadhammaṃ, sabbaṃ visajjitaṃ mayā;
::

::gathalast
Anujānāhi me brahme, natthi pañcasatāni me’’.
::

::hangnum
989\.
::

::gatha1
‘‘Sace {pb:P:0.0191} me yācamānassa, bhavaṃ nānupadassati;
::

::gathalast
Sattame divase tuyhaṃ, muddhā phalatu sattadhā’’.
::

::hangnum
990\.
::

::gatha1
Abhisaṅkharitvā {pb:V:0.0226}{pb:T:0.0525} kuhako, bheravaṃ so akittayi;
::

::gathalast
Tassa taṃ vacanaṃ sutvā, bāvarī dukkhito ahu.
::

::hangnum
991\.
::

::gatha1
Ussussati anāhāro, sokasallasamappito;
::

::gathalast
Athopi evaṃ cittassa, jhāne na ramatī mano.
::

::hangnum
992\.
::

::gatha1
Utrastaṃ dukkhitaṃ disvā, devatā atthakāminī;
::

::gathalast
Bāvariṃ upasaṅkamma, idaṃ vacanamabravi.
::

::hangnum
993\.
::

::gatha1
‘‘Na {pb:M:0.0430} so muddhaṃ pajānāti, kuhako so dhanatthiko;
::

::gathalast
Muddhani muddhapāte vā, ñāṇaṃ tassa na vijjati’’.
::

::hangnum
994\.
::

::gatha1
‘‘Bhotī carahi jānāsi, taṃ me akkhāhi pucchitā;
::

::gathalast
Muddhaṃ muddhādhipātañca, taṃ suṇoma vaco tava’’.
::

::hangnum
995\.
::

::gatha1
‘‘Ahampetaṃ na jānāmi, ñāṇamettha na vijjati;
::

::gathalast
Muddhani muddhādhipāte ca, jinānaṃ hettha {note:muddhaṃ muddhādhipāto ca, jinānaṃ heta (sī. syā. pī.)} dassanaṃ’’.
::

::hangnum
996\.
::

::gatha1
‘‘Atha ko carahi jānāti, asmiṃ pathavimaṇḍale {note:puthavimaṇḍale (sī. pī.)};
::

::gathalast
Muddhaṃ muddhādhipātañca, taṃ me akkhāhi devate’’.
::

::hangnum
997\.
::

::gatha1
‘‘Purā {pb:P:0.0192} kapilavatthumhā, nikkhanto lokanāyako;
::

::gathalast
Apacco okkākarājassa, sakyaputto pabhaṅkaro.
::

::hangnum
998\.
::

::gatha1
‘‘So hi brāhmaṇa sambuddho, sabbadhammāna pāragū;
::

::gatha2
Sabbābhiññābalappatto, sabbadhammesu cakkhumā;
::

::gathalast
Sabbakammakkhayaṃ patto, vimutto upadhikkhaye.
::

::hangnum
999\.
::

::gatha1
‘‘Buddho so bhagavā loke, dhammaṃ deseti cakkhumā;
::

::gathalast
Taṃ {pb:T:0.0526} tvaṃ gantvāna pucchassu, so te taṃ byākarissati’’.
::

::hangnum
1000\.
::

::gatha1
Sambuddhoti {pb:V:0.0227} vaco sutvā, udaggo bāvarī ahu;
::

::gathalast
Sokassa tanuko āsi, pītiñca vipulaṃ labhi.
::

::hangnum
1001\.
::

::gatha1
So bāvarī attamano udaggo, taṃ devataṃ pucchati vedajāto;
::

::gatha2
‘‘Katamamhi gāme nigamamhi vā pana, katamamhi vā janapade lokanātho;
::

::gathalast
Yattha gantvāna passemu {note:gantvā namassemu (sī. syā. pī.)}, sambuddhaṃ dvipaduttamaṃ’’ {note:dvipaduttamaṃ (sī. syā. pī.)},.
::

::hangnum
1002\.
::

::gatha1
‘‘Sāvatthiyaṃ kosalamandire jino, pahūtapañño varabhūrimedhaso;
::

::gathalast
So sakyaputto vidhuro anāsavo, muddhādhipātassa vidū narāsabho’’.
::

::hangnum
1003\.
::

::gatha1
Tato {pb:M:0.0431} āmantayī sisse, brāhmaṇe mantapārage;
::

::gathalast
‘‘Etha māṇavā akkhissaṃ, suṇātha vacanaṃ mama.
::

::hangnum
1004\.
::

::gatha1
‘‘Yasseso {pb:P:0.0193} dullabho loke, pātubhāvo abhiṇhaso;
::

::gatha2
Svājja lokamhi uppanno, sambuddho iti vissuto;
::

::gathalast
Khippaṃ gantvāna sāvatthiṃ, passavho dvipaduttamaṃ’’.
::

::hangnum
1005\.
::

::gatha1
‘‘Kathaṃ carahi jānemu, disvā buddhoti brāhmaṇa;
::

::gathalast
Ajānataṃ no pabrūhi, yathā jānemu taṃ mayaṃ’’.
::

::hangnum
1006\.
::

::gatha1
‘‘Āgatāni {pb:T:0.0527} hi mantesu, mahāpurisalakkhaṇā;
::

::gathalast
Dvattiṃsāni ca {note:dvittiṃsā ca (sī. syā. pī.), dvittiṃsa tāni (?)} byākkhātā, samattā anupubbaso.
::

::hangnum
1007\.
::

::gatha1
‘‘Yassete honti gattesu, mahāpurisalakkhaṇā;
::

::gathalast
Dveyeva tassa gatiyo, tatiyā hi na vijjati.
::

::hangnum
1008\.
::

::gatha1
‘‘Sace agāraṃ āvasati {note:ajjhāvasati (ka.)}, vijeyya pathaviṃ imaṃ;
::

::gathalast
Adaṇḍena asatthena, dhammenamanusāsati.
::

::hangnum
1009\.
::

::gatha1
‘‘Sace {pb:V:0.0228} ca so pabbajati, agārā anagāriyaṃ;
::

::gathalast
Vivaṭṭacchado {note:vivattachaddo (sī.)} sambuddho, arahā bhavati anuttaro.
::

::hangnum
1010\.
::

::gatha1
‘‘Jātiṃ gottañca lakkhaṇaṃ, mante sisse punāpare;
::

::gathalast
Muddhaṃ muddhādhipātañca, manasāyeva pucchatha.
::

::hangnum
1011\.
::

::gatha1
‘‘Anāvaraṇadassāvī, yadi buddho bhavissati;
::

::gathalast
Manasā pucchite pañhe, vācāya vissajessati’’.
::

::hangnum
1012\.
::

::gatha1
Bāvarissa vaco sutvā, sissā soḷasa brāhmaṇā;
::

::gathalast
Ajito tissametteyyo, puṇṇako atha mettagū.
::

::hangnum
1013\.
::

::gatha1
Dhotako {pb:P:0.0194} upasīvo ca, nando ca atha hemako;
::

::gathalast
Todeyyakappā dubhayo, jatukaṇṇī ca paṇḍito.
::

::hangnum
1014\.
::

::gatha1
Bhadrāvudho {pb:M:0.0432} udayo ca, posālo cāpi brāhmaṇo;
::

::gathalast
Mogharājā ca medhāvī, piṅgiyo ca mahāisi.
::

::hangnum
1015\.
::

::gatha1
Paccekagaṇino sabbe, sabbalokassa vissutā;
::

::gathalast
Jhāyī jhānaratā dhīrā, pubbavāsanavāsitā.
::

::hangnum
1016\.
::

::gatha1
Bāvariṃ {pb:T:0.0528} abhivādetvā, katvā ca naṃ padakkhiṇaṃ;
::

::gathalast
Jaṭājinadharā sabbe, pakkāmuṃ uttarāmukhā.
::

::hangnum
1017\.
::

::gatha1
Aḷakassa patiṭṭhānaṃ, purimāhissatiṃ {note:purimaṃ māhissatiṃ (sī. pī.), puraṃ māhissatiṃ (syā.)} tadā;
::

::gathalast
Ujjeniñcāpi gonaddhaṃ, vedisaṃ vanasavhayaṃ.
::

::hangnum
1018\.
::

::gatha1
Kosambiñcāpi sāketaṃ, sāvatthiñca puruttamaṃ;
::

::gathalast
Setabyaṃ kapilavatthuṃ, kusinārañca mandiraṃ.
::

::hangnum
1019\.
::

::gatha1
Pāvañca {pb:V:0.0229} bhoganagaraṃ, vesāliṃ māgadhaṃ puraṃ;
::

::gathalast
Pāsāṇakaṃ cetiyañca, ramaṇīyaṃ manoramaṃ.
::

::hangnum
1020\.
::

::gatha1
Tasitovudakaṃ {pb:P:0.0195} sītaṃ, mahālābhaṃva vāṇijo;
::

::gathalast
Chāyaṃ ghammābhitattova, turitā pabbatamāruhuṃ.
::

::hangnum
1021\.
::

::gatha1
Bhagavā tamhi samaye, bhikkhusaṅghapurakkhato;
::

::gathalast
Bhikkhūnaṃ dhammaṃ deseti, sīhova nadatī vane.
::

::hangnum
1022\.
::

::gatha1
Ajito addasa buddhaṃ, sataraṃsiṃ {note:vītaraṃsiṃva (syā.), sataraṃsīva (ka.), pītaraṃsīva (niddesa)} va bhāṇumaṃ;
::

::gathalast
Candaṃ yathā pannarase, pāripūriṃ upāgataṃ.
::

::hangnum
1023\.
::

::gatha1
Athassa gatte disvāna, paripūrañca byañjanaṃ;
::

::gathalast
Ekamantaṃ ṭhito haṭṭho, manopañhe apucchatha.
::

::hangnum
1024\.
::

::gatha1
‘‘Ādissa jammanaṃ {note:jappanaṃ (ka.)} brūhi, gottaṃ brūhi salakkhaṇaṃ {note:brūhissa lakkhaṇaṃ (niddesa)};
::

::gathalast
Mantesu pāramiṃ brūhi, kati vāceti brāhmaṇo’’.
::

::hangnum
1025\.
::

::gatha1
‘‘Vīsaṃ vassasataṃ āyu, so ca gottena bāvarī;
::

::gathalast
Tīṇissa lakkhaṇā gatte, tiṇṇaṃ vedāna pāragū.
::

::hangnum
1026\.
::

::gatha1
‘‘Lakkhaṇe {pb:M:0.0433}{pb:T:0.0529} itihāse ca, sanighaṇḍusakeṭubhe;
::

::gathalast
Pañcasatāni vāceti, sadhamme pāramiṃ gato’’.
::

::hangnum
1027\.
::

::gatha1
‘‘Lakkhaṇānaṃ {pb:P:0.0196} pavicayaṃ, bāvarissa naruttama;
::

::gathalast
Kaṅkhacchida {note:taṇhacchida (bahūsu)} pakāsehi, mā no kaṅkhāyitaṃ ahu’’.
::

::hangnum
1028\.
::

::gatha1
‘‘Mukhaṃ jivhāya chādeti, uṇṇassa bhamukantare;
::

::gathalast
Kosohitaṃ vatthaguyhaṃ, evaṃ jānāhi māṇava’’.
::

::hangnum
1029\.
::

::gatha1
Pucchañhi {pb:V:0.0230} kiñci asuṇanto, sutvā pañhe viyākate;
::

::gathalast
Vicinteti jano sabbo, vedajāto katañjalī.
::

::hangnum
1030\.
::

::gatha1
‘‘Ko nu devo vā brahmā vā, indo vāpi sujampati;
::

::gathalast
Manasā pucchite pañhe, kametaṃ paṭibhāsati.
::

::hangnum
1031\.
::

::gatha1
‘‘Muddhaṃ muddhādhipātañca, bāvarī paripucchati;
::

::gathalast
Taṃ byākarohi bhagavā, kaṅkhaṃ vinaya no ise’’.
::

::hangnum
1032\.
::

::gatha1
‘‘Avijjā muddhāti jānāhi, vijjā muddhādhipātinī;
::

::gathalast
Saddhāsatisamādhīhi, chandavīriyena saṃyutā’’.
::

::hangnum
1033\.
::

::gatha1
Tato vedena mahatā, santhambhitvāna māṇavo;
::

::gathalast
Ekaṃsaṃ ajinaṃ katvā, pādesu sirasā pati.
::

::hangnum
1034\.
::

::gatha1
‘‘Bāvarī brāhmaṇo bhoto, saha sissehi mārisa;
::

::gathalast
Udaggacitto sumano, pāde vandati cakkhuma’’.
::

::hangnum
1035\.
::

::gatha1
‘‘Sukhito {pb:P:0.0197} bāvarī hotu, saha sissehi brāhmaṇo;
::

::gathalast
Tvañcāpi sukhito hohi, ciraṃ jīvāhi māṇava.
::

::hangnum
1036\.
::

::gatha1
‘‘Bāvarissa {pb:T:0.0530} ca tuyhaṃ vā, sabbesaṃ sabbasaṃsayaṃ;
::

::gathalast
Katāvakāsā pucchavho, yaṃ kiñci manasicchatha’’.
::

::hangnum
1037\.
::

::gatha1
Sambuddhena katokāso, nisīditvāna pañjalī;
::

::gathalast
Ajito paṭhamaṃ pañhaṃ, tattha pucchi tathāgataṃ.
::

::centre
Vatthugāthā niṭṭhitā.
::

#### 1. Ajitamāṇavapucchā

::hangnum
1038\.
::

::gatha1
‘‘Kenassu {pb:M:0.0434}{pb:V:0.0231} nivuto loko, (iccāyasmā ajito)
::

::gatha2
Kenassu nappakāsati;
::

::gathalast
Kissābhilepanaṃ brūsi, kiṃsu tassa mahabbhayaṃ’’.
::

::hangnum
1039\.
::

::gatha1
‘‘Avijjāya nivuto loko, (ajitāti bhagavā)
::

::gatha2
Vevicchā pamādā nappakāsati;
::

::gathalast
Jappābhilepanaṃ brūmi, dukkhamassa mahabbhayaṃ’’.
::

::hangnum
1040\.
::

::gatha1
‘‘Savanti {pb:P:0.0198} sabbadhi sotā, (iccāyasmā ajito)
::

::gatha2
Sotānaṃ kiṃ nivāraṇaṃ;
::

::gathalast
Sotānaṃ saṃvaraṃ brūhi, kena sotā pidhiyyare’’ {note:pithiyyare (sī. syā. pī.), pithīyare (sī. aṭṭha.), pidhīyare (?)}.
::

::hangnum
1041\.
::

::gatha1
‘‘Yāni sotāni lokasmiṃ, (ajitāti bhagavā)
::

::gatha2
Sati tesaṃ nivāraṇaṃ;
::

::gathalast
Sotānaṃ saṃvaraṃ brūmi, paññāyete pidhiyyare’’.
::

::hangnum
1042\.
::

::gatha1
‘‘Paññā ceva sati yañca {note:satī ceva (sī.), satī ca (syā.), satī cāpi (pī. niddesa), sati cāpi (niddesa)}, (iccāyasmā ajito)
::

::gatha2
Nāmarūpañca mārisa;
::

::gathalast
Etaṃ {pb:T:0.0531} me puṭṭho pabrūhi, katthetaṃ uparujjhati’’.
::

::hangnum
1043\.
::

::gatha1
‘‘Yametaṃ pañhaṃ apucchi, ajita taṃ vadāmi te;
::

::gatha2
Yattha nāmañca rūpañca, asesaṃ uparujjhati;
::

::gathalast
Viññāṇassa nirodhena, etthetaṃ uparujjhati’’.
::

::hangnum
1044\.
::

::gatha1
‘‘Ye ca saṅkhātadhammāse, ye ca sekhā puthū idha;
::

::gathalast
Tesaṃ me nipako iriyaṃ, puṭṭho pabrūhi mārisa’’.
::

::hangnum
1045\.
::

::gatha1
‘‘Kāmesu {pb:V:0.0232} nābhigijjheyya, manasānāvilo siyā;
::

::gathalast
Kusalo sabbadhammānaṃ, sato bhikkhu paribbaje’’ti.
::

::centre
Ajitamāṇavapucchā paṭhamā niṭṭhitā.
::

#### 2. Tissametteyyamāṇavapucchā

::hangnum
1046\.
::

::gatha1
‘‘Kodha {pb:M:0.0435}{pb:P:0.0199} santusito loke, (iccāyasmā tissametteyyo)
::

::gatha2
Kassa no santi iñjitā;
::

::gatha3
Ko ubhantamabhiññāya, majjhe mantā na lippati {note:limpati (ka.)};
::

::gathalast
Kaṃ brūsi mahāpurisoti, ko idha sibbinimaccagā’’.
::

::hangnum
1047\.
::

::gatha1
‘‘Kāmesu brahmacariyavā, (metteyyāti bhagavā)
::

::gatha2
Vītataṇho sadā sato;
::

::gathalast
Saṅkhāya {pb:T:0.0532} nibbuto bhikkhu, tassa no santi iñjitā.
::

::hangnum
1048\.
::

::gatha1
‘‘So ubhantamabhiññāya, majjhe mantā na lippati;
::

::gathalast
Taṃ brūmi mahāpurisoti, so idha sibbinimaccagā’’ti.
::

::centre
Tissametteyyamāṇavapucchā dutiyā niṭṭhitā.
::

#### 3. Puṇṇakamāṇavapucchā

::hangnum
1049\.
::

::gatha1
‘‘Anejaṃ mūladassāviṃ, (iccāyasmā puṇṇako)
::

::gatha2
Atthi {note:atthī (syā.)} pañhena āgamaṃ;
::

::gatha3
Kiṃ {pb:V:0.0233} nissitā {pb:P:0.0200} isayo manujā, khattiyā brāhmaṇā devatānaṃ;
::

::gathalast
Yaññamakappayiṃsu puthūdha loke, pucchāmi taṃ bhagavā brūhi me taṃ’’.
::

::hangnum
1050\.
::

::gatha1
‘‘Ye kecime isayo manujā, (puṇṇakāti bhagavā)
::

::gatha2
Khattiyā brāhmaṇā devatānaṃ;
::

::gatha3
Yaññamakappayiṃsu puthūdha loke, āsīsamānā puṇṇaka itthattaṃ {note:itthabhāvaṃ (sī. syā.)};
::

::gathalast
Jaraṃ sitā yaññamakappayiṃsu’’.
::

::hangnum
1051\.
::

::gatha1
‘‘Ye {pb:M:0.0436} kecime isayo manujā, (iccāyasmā puṇṇako)
::

::gatha2
Khattiyā brāhmaṇā devatānaṃ;
::

::gatha3
Yaññamakappayiṃsu {pb:T:0.0533} puthūdha loke, kaccissu te bhagavā yaññapathe appamattā;
::

::gathalast
Atāruṃ jātiñca jarañca mārisa, pucchāmi taṃ bhagavā brūhi me taṃ’’.
::

::hangnum
1052\.
::

::gatha1
‘‘Āsīsanti thomayanti, abhijappanti juhanti; (Puṇṇakāti bhagavā)
::

::gatha2
Kāmābhijappanti paṭicca lābhaṃ, te yājayogā bhavarāgarattā;
::

::gathalast
Nātariṃsu jātijaranti brūmi’’.
::

::hangnum
1053\.
::

::gatha1
‘‘Te {pb:P:0.0201} ce nātariṃsu yājayogā, (iccāyasmā puṇṇako)
::

::gatha2
Yaññehi jātiñca jarañca mārisa;
::

::gatha3
Atha ko carahi devamanussaloke, atāri jātiñca jarañca mārisa;
::

::gathalast
Pucchāmi taṃ bhagavā brūhi me taṃ’’.
::

::hangnum
1054\.
::

::gatha1
‘‘Saṅkhāya lokasmi paroparāni {note:parovarāni (sī. syā.)}, (puṇṇakāti bhagavā)
::

::gatha2
Yassiñjitaṃ natthi kuhiñci loke;
::

::gathalast
Santo vidhūmo anīgho nirāso, atāri so jātijaranti brūmī’’ti.
::

::centre
Puṇṇakamāṇavapucchā tatiyā niṭṭhitā.
::

#### 4. Mettagūmāṇavapucchā

::hangnum
1055\.
::

::gatha1
‘‘Pucchāmi {pb:V:0.0234}{pb:T:0.0534} taṃ bhagavā brūhi me taṃ, (iccāyasmā mettagū)
::

::gatha2
Maññāmi taṃ vedaguṃ bhāvitattaṃ;
::

::gathalast
Kuto nu dukkhā samudāgatā ime, ye keci lokasmimanekarūpā’’.
::

::hangnum
1056\.
::

::gatha1
‘‘Dukkhassa {pb:M:0.0437}{pb:P:0.0202} ve maṃ pabhavaṃ apucchasi, (mettagūti bhagavā)
::

::gatha2
Taṃ te pavakkhāmi yathā pajānaṃ;
::

::gathalast
Upadhinidānā pabhavanti dukkhā, ye keci lokasmimanekarūpā.
::

::hangnum
1057\.
::

::gatha1
‘‘Yo ve avidvā upadhiṃ karoti, punappunaṃ dukkhamupeti mando;
::

::gathalast
Tasmā pajānaṃ upadhiṃ na kayirā, dukkhassa jātippabhavānupassī’’.
::

::hangnum
1058\.
::

::gatha1
‘‘Yaṃ taṃ apucchimha akittayī no, aññaṃ taṃ pucchāma {note:pucchāmi (sī. pī.)} tadiṅgha brūhi;
::

::gatha2
Kathaṃ nu dhīrā vitaranti oghaṃ, jātiṃ jaraṃ sokapariddavañca;
::

::gathalast
Taṃ me muni sādhu viyākarohi, tathā hi te vidito esa dhammo’’.
::

::hangnum
1059\.
::

::gatha1
‘‘Kittayissāmi {pb:T:0.0535} te dhammaṃ, (mettagūti bhagavā)
::

::gatha2
Diṭṭhe dhamme anītihaṃ;
::

::gathalast
Yaṃ viditvā sato caraṃ, tare loke visattikaṃ’’.
::

::hangnum
1060\.
::

::gatha1
‘‘Tañcāhaṃ abhinandāmi, mahesi dhammamuttamaṃ;
::

::gathalast
Yaṃ viditvā sato caraṃ, tare loke visattikaṃ’’.
::

::hangnum
1061\.
::

::gatha1
‘‘Yaṃ kiñci sampajānāsi, (mettagūti bhagavā)
::

::gatha2
Uddhaṃ adho tiriyañcāpi majjhe;
::

::gathalast
Etesu {pb:P:0.0203} nandiñca nivesanañca, panujja viññāṇaṃ bhave na tiṭṭhe.
::

::hangnum
1062\.
::

::gatha1
‘‘Evaṃvihārī {pb:V:0.0235} sato appamatto, bhikkhu caraṃ hitvā mamāyitāni;
::

::gathalast
Jātiṃ jaraṃ sokapariddavañca, idheva vidvā pajaheyya dukkhaṃ’’.
::

::hangnum
1063\.
::

::gatha1
‘‘Etābhinandāmi {pb:M:0.0438} vaco mahesino, sukittitaṃ gotamanūpadhīkaṃ;
::

::gathalast
Addhā hi bhagavā pahāsi dukkhaṃ, tathā hi te vidito esa dhammo.
::

::hangnum
1064\.
::

::gatha1
‘‘Te cāpi nūnappajaheyyu dukkhaṃ, ye tvaṃ muni aṭṭhitaṃ ovadeyya;
::

::gathalast
Taṃ taṃ namassāmi samecca nāga, appeva maṃ bhagavā aṭṭhitaṃ ovadeyya’’.
::

::hangnum
1065\.
::

::gatha1
‘‘Yaṃ {pb:T:0.0536} brāhmaṇaṃ vedagumābhijaññā, akiñcanaṃ kāmabhave asattaṃ;
::

::gathalast
Addhā hi so oghamimaṃ atāri, tiṇṇo ca pāraṃ akhilo akaṅkho.
::

::hangnum
1066\.
::

::gatha1
‘‘Vidvā ca yo {note:so (sī. syā. pī.)} vedagū naro idha, bhavābhave saṅgamimaṃ visajja;
::

::gathalast
So {pb:P:0.0204} vītataṇho anīgho nirāso, atāri so jātijaranti brūmī’’ti.
::

::centre
Mettagūmāṇavapucchā catutthī niṭṭhitā.
::

#### 5. Dhotakamāṇavapucchā

::hangnum
1067\.
::

::gatha1
‘‘Pucchāmi taṃ bhagavā brūhi me taṃ, (iccāyasmā dhotako)
::

::gatha2
Vācābhikaṅkhāmi mahesi tuyhaṃ;
::

::gathalast
Tava sutvāna nigghosaṃ, sikkhe nibbānamattano’’.
::

::hangnum
1068\.
::

::gatha1
‘‘Tenahātappaṃ karohi, (dhotakāti bhagavā) idheva nipako sato;
::

::gathalast
Ito sutvāna nigghosaṃ, sikkhe nibbānamattano’’.
::

::hangnum
1069\.
::

::gatha1
‘‘Passāmahaṃ {pb:M:0.0439} devamanussaloke, akiñcanaṃ brāhmaṇamiriyamānaṃ;
::

::gathalast
Taṃ taṃ namassāmi samantacakkhu, pamuñca {pb:T:0.0537} maṃ sakka kathaṃkathāhi’’.
::

::hangnum
1070\.
::

::gatha1
‘‘Nāhaṃ {pb:V:0.0236} sahissāmi {note:samissāmi (syā.), gamissāmi (sī.), samīhāmi (pī.)} pamocanāya, kathaṃkathiṃ dhotaka kañci loke;
::

::gathalast
Dhammañca seṭṭhaṃ abhijānamāno {note:ājānamāno (sī. syā. pī.)}, evaṃ tuvaṃ oghamimaṃ taresi’’.
::

::hangnum
1071\.
::

::gatha1
‘‘Anusāsa brahme karuṇāyamāno, vivekadhammaṃ yamahaṃ vijaññaṃ;
::

::gathalast
Yathāhaṃ {pb:P:0.0205} ākāsova abyāpajjamāno, idheva santo asito careyyaṃ’’.
::

::hangnum
1072\.
::

::gatha1
‘‘Kittayissāmi te santiṃ, (dhotakāti bhagavā) diṭṭhe dhamme anītihaṃ;
::

::gathalast
Yaṃ viditvā sato caraṃ, tare loke visattikaṃ’’.
::

::hangnum
1073\.
::

::gatha1
‘‘Tañcāhaṃ abhinandāmi, mahesi santimuttamaṃ;
::

::gathalast
Yaṃ viditvā sato caraṃ, tare loke visattikaṃ’’.
::

::hangnum
1074\.
::

::gatha1
‘‘Yaṃ kiñci sampajānāsi, (dhotakāti bhagavā)
::

::gatha2
Uddhaṃ adho tiriyañcāpi majjhe;
::

::gathalast
Etaṃ viditvā saṅgoti loke, bhavābhavāya mākāsi taṇha’’nti.
::

::centre
Dhotakamāṇavapucchā pañcamī niṭṭhitā.
::

#### 6. Upasīvamāṇavapucchā

::hangnum
1075\.
::

::gatha1
‘‘Eko {pb:T:0.0538} ahaṃ sakka mahantamoghaṃ, (iccāyasmā upasīvo)
::

::gatha2
Anissito no visahāmi tārituṃ;
::

::gathalast
Ārammaṇaṃ brūhi samantacakkhu, yaṃ nissito oghamimaṃ tareyyaṃ’’.
::

::hangnum
1076\.
::

::gatha1
‘‘Ākiñcaññaṃ {pb:M:0.0440} pekkhamāno satimā, (upasīvāti bhagavā)
::

::gatha2
Natthīti nissāya tarassu oghaṃ;
::

::gathalast
Kāme {pb:P:0.0206} pahāya virato kathāhi, taṇhakkhayaṃ nattamahābhipassa’’ {note:rattamahābhipassa (syā.), rattamahaṃ vipassa (ka.)}.
::

::hangnum
1077\.
::

::gatha1
‘‘Sabbesu {pb:V:0.0237} kāmesu yo vītarāgo, (iccāyasmā upasīvo)
::

::gatha2
Ākiñcaññaṃ nissito hitvā maññaṃ;
::

::gathalast
Saññāvimokkhe parame vimutto {note:dhimutto (ka.)}, tiṭṭhe nu so tattha anānuyāyī’’ {note:anānuvāyī (syā. ka.)}.
::

::hangnum
1078\.
::

::gatha1
‘‘Sabbesu kāmesu yo vītarāgo, (upasīvāti bhagavā)
::

::gatha2
Ākiñcaññaṃ nissito hitvā maññaṃ;
::

::gathalast
Saññāvimokkhe parame vimutto, tiṭṭheyya so tattha anānuyāyī’’.
::

::hangnum
1079\.
::

::gatha1
‘‘Tiṭṭhe ce so tattha anānuyāyī, pūgampi {pb:T:0.0539} vassānaṃ samantacakkhu;
::

::gathalast
Tattheva so sītisiyā vimutto, cavetha viññāṇaṃ tathāvidhassa’’.
::

::hangnum
1080\.
::

::gatha1
‘‘Accī yathā vātavegena khittā {note:khittaṃ (syā.), khitto (pī.)}, (upasīvāti bhagavā)
::

::gatha2
Atthaṃ paleti na upeti saṅkhaṃ;
::

::gathalast
Evaṃ {pb:P:0.0207} munī nāmakāyā vimutto, atthaṃ paleti na upeti saṅkhaṃ’’.
::

::hangnum
1081\.
::

::gatha1
‘‘Atthaṅgato so uda vā so natthi, udāhu ve sassatiyā arogo;
::

::gathalast
Taṃ me munī sādhu viyākarohi, tathā hi te vidito esa dhammo’’.
::

::hangnum
1082\.
::

::gatha1
‘‘Atthaṅgatassa {pb:M:0.0441} na pamāṇamatthi, (upasīvāti bhagavā)
::

::gatha2
Yena naṃ vajjuṃ taṃ tassa natthi;
::

::gathalast
Sabbesu dhammesu samūhatesu, samūhatā vādapathāpi sabbe’’ti.
::

::centre
Upasīvamāṇavapucchā chaṭṭhī niṭṭhitā.
::

#### 7. Nandamāṇavapucchā

::hangnum
1083\.
::

::gatha1
‘‘Santi {pb:V:0.0238} loke munayo, (iccāyasmā nando)
::

::gatha2
Janā vadanti tayidaṃ kathaṃsu;
::

::gathalast
Ñāṇūpapannaṃ {pb:T:0.0540} no muniṃ {note:muni no (syā. ka.)} vadanti, udāhu ve jīvitenūpapannaṃ’’.
::

::hangnum
1084\.
::

::gatha1
‘‘Na diṭṭhiyā na sutiyā na ñāṇena, (na sīlabbatena) {note:( ) natthi sī.-pī potthakesu}
::

::gatha2
Munīdha nanda kusalā vadanti;
::

::gathalast
Visenikatvā {pb:P:0.0208} anīghā nirāsā, caranti ye te munayoti brūmi’’.
::

::hangnum
1085\.
::

::gatha1
‘‘Ye kecime samaṇabrāhmaṇāse, (iccāyasmā nando)
::

::gatha2
Diṭṭhassutenāpi {note:diṭṭhena sutenāpi (sī.), diṭṭhe sutenāpi (syā. pī. ka.)} vadanti suddhiṃ;
::

::gatha3
Sīlabbatenāpi vadanti suddhiṃ, anekarūpena vadanti suddhiṃ;
::

::gatha2
Kaccissu te bhagavā tattha yatā carantā, atāru jātiñca jarañca mārisa;
::

::gathalast
Pucchāmi taṃ bhagavā brūhi me taṃ’’.
::

::hangnum
1086\.
::

::gatha1
‘‘Ye {pb:M:0.0442} kecime samaṇabrāhmaṇāse, (nandāti bhagavā)
::

::gatha2
Diṭṭhassutenāpi vadanti suddhiṃ;
::

::gatha3
Sīlabbatenāpi vadanti suddhiṃ, anekarūpena vadanti suddhiṃ;
::

::gathalast
Kiñcāpi te tattha yatā caranti, nāriṃsu jātijaranti brūmi’’.
::

::hangnum
1087\.
::

::gatha1
‘‘Ye {pb:T:0.0541} kecime samaṇabrāhmaṇāse, (iccāyasmā nando)
::

::gatha2
Diṭṭhassutenāpi vadanti suddhiṃ;
::

::gatha3
Sīlabbatenāpi vadanti suddhiṃ, anekarūpena vadanti suddhiṃ;
::

::gatha2
Te ce muni {note:sace muni (sī.)} brūsi anoghatiṇṇe, atha {pb:P:0.0209} ko carahi devamanussaloke;
::

::gathalast
Atāri jātiñca jarañca mārisa, pucchāmi taṃ bhagavā brūhi me taṃ’’.
::

::hangnum
1088\.
::

::gatha1
‘‘Nāhaṃ sabbe samaṇabrāhmaṇāse, (nandāti bhagavā)
::

::gatha2
Jātijarāya nivutāti brūmi;
::

::gatha3
Ye {pb:V:0.0239} sīdha diṭṭhaṃva sutaṃ mutaṃ vā, sīlabbataṃ vāpi pahāya sabbaṃ;
::

::gatha2
Anekarūpampi pahāya sabbaṃ, taṇhaṃ pariññāya anāsavāse;
::

::gathalast
Te ve narā oghatiṇṇāti brūmi’’.
::

::hangnum
1089\.
::

::gatha1
‘‘Etābhinandāmi vaco mahesino, sukittitaṃ gotamanūpadhīkaṃ;
::

::gatha2
Ye sīdha diṭṭhaṃ va sutaṃ mutaṃ vā, sīlabbataṃ vāpi pahāya sabbaṃ;
::

::gatha3
Anekarūpampi {pb:T:0.0542} pahāya sabbaṃ, taṇhaṃ pariññāya anāsavāse;
::

::gathalast
Ahampi te oghatiṇṇāti brūmī’’ti.
::

::centre
Nandamāṇavapucchā sattamā niṭṭhitā.
::

#### 8. Hemakamāṇavapucchā

::hangnum
1090\.
::

::gatha1
‘‘Ye {pb:M:0.0443} me pubbe viyākaṃsu, (iccāyasmā hemako)
::

::gatha2
Huraṃ {pb:P:0.0210} gotamasāsanā;
::

::gatha3
Iccāsi iti bhavissati, sabbaṃ taṃ itihītihaṃ;
::

::gathalast
Sabbaṃ taṃ takkavaḍḍhanaṃ, nāhaṃ tattha abhiramiṃ.
::

::hangnum
1091\.
::

::gatha1
‘‘Tvañca me dhammamakkhāhi, taṇhānigghātanaṃ muni;
::

::gathalast
Yaṃ viditvā sato caraṃ, tare loke visattikaṃ’’.
::

::hangnum
1092\.
::

::gatha1
‘‘Idha diṭṭhasutamutaviññātesu, piyarūpesu hemaka;
::

::gathalast
Chandarāgavinodanaṃ, nibbānapadamaccutaṃ.
::

::hangnum
1093\.
::

::gatha1
‘‘Etadaññāya ye satā, diṭṭhadhammābhinibbutā;
::

::gathalast
Upasantā ca te sadā, tiṇṇā loke visattika’’nti.
::

::centre
Hemakamāṇavapucchā aṭṭhamā niṭṭhitā.
::

#### 9. Todeyyamāṇavapucchā

::hangnum
1094\.
::

::gatha1
‘‘Yasmiṃ {pb:V:0.0240}{pb:T:0.0543} kāmā na vasanti, (iccāyasmā todeyyo)
::

::gatha2
Taṇhā yassa na vijjati;
::

::gathalast
Kathaṃkathā ca yo tiṇṇo, vimokkho tassa kīdiso’’.
::

::hangnum
1095\.
::

::gatha1
‘‘Yasmiṃ {pb:P:0.0211} kāmā na vasanti, (todeyyāti bhagavā)
::

::gatha2
Taṇhā yassa na vijjati;
::

::gathalast
Kathaṃkathā ca yo tiṇṇo, vimokkho tassa nāparo’’.
::

::hangnum
1096\.
::

::gatha1
‘‘Nirāsaso so uda āsasāno, paññāṇavā so uda paññakappī;
::

::gathalast
Muniṃ ahaṃ sakka yathā vijaññaṃ, taṃ me viyācikkha samantacakkhu’’.
::

::hangnum
1097\.
::

::gatha1
‘‘Nirāsaso {pb:M:0.0444} so na ca āsasāno, paññāṇavā so na ca paññakappī;
::

::gathalast
Evampi todeyya muniṃ vijāna, akiñcanaṃ kāmabhave asatta’’nti.
::

::centre
Todeyyamāṇavapucchā navamā niṭṭhitā.
::

#### 10. Kappamāṇavapucchā

::hangnum
1098\.
::

::gatha1
‘‘Majjhe {pb:T:0.0544} sarasmiṃ tiṭṭhataṃ, (iccāyasmā kappo)
::

::gatha2
Oghe jāte mahabbhaye;
::

::gatha3
Jarāmaccuparetānaṃ, dīpaṃ pabrūhi mārisa;
::

::gathalast
Tvañca me dīpamakkhāhi, yathāyidaṃ nāparaṃ siyā’’.
::

::hangnum
1099\.
::

::gatha1
‘‘Majjhe {pb:V:0.0241}{pb:P:0.0212} sarasmiṃ tiṭṭhataṃ, (kappāti bhagavā)
::

::gatha2
Oghe jāte mahabbhaye;
::

::gathalast
Jarāmaccuparetānaṃ, dīpaṃ pabrūmi kappa te.
::

::hangnum
1100\.
::

::gatha1
‘‘Akiñcanaṃ anādānaṃ, etaṃ dīpaṃ anāparaṃ;
::

::gathalast
Nibbānaṃ iti {note:nibbānamīti (sī.)} naṃ brūmi, jarāmaccuparikkhayaṃ.
::

::hangnum
1101\.
::

::gatha1
‘‘Etadaññāya ye satā, diṭṭhadhammābhinibbutā;
::

::gathalast
Na te māravasānugā, na te mārassa paddhagū’’ti {note:paṭṭhagūti (syā. ka.)}.
::

::centre
Kappamāṇavapucchā dasamā niṭṭhitā.
::

#### 11. Jatukaṇṇimāṇavapucchā

::hangnum
1102\.
::

::gatha1
‘‘Sutvānahaṃ vīramakāmakāmiṃ, (iccāyasmā jatukaṇṇi)
::

::gatha2
Oghātigaṃ puṭṭhumakāmamāgamaṃ;
::

::gathalast
Santipadaṃ brūhi sahajanetta, yathātacchaṃ {pb:T:0.0545} bhagavā brūhi me taṃ.
::

::hangnum
1103\.
::

::gatha1
‘‘Bhagavā {pb:M:0.0445} hi kāme abhibhuyya iriyati, ādiccova pathaviṃ tejī tejasā;
::

::gatha3
Parittapaññassa me bhūripañña, ācikkha dhammaṃ yamahaṃ vijaññaṃ;
::

::gathalast
Jātijarāya idha vippahānaṃ’’.
::

::hangnum
1104\.
::

::gatha1
‘‘Kāmesu {pb:P:0.0213} vinaya gedhaṃ, (jatukaṇṇīti bhagavā) nekkhammaṃ daṭṭhu khemato;
::

::gathalast
Uggahītaṃ nirattaṃ vā, mā te vijjittha kiñcanaṃ.
::

::hangnum
1105\.
::

::gatha1
‘‘Yaṃ pubbe taṃ visosehi, pacchā te māhu kiñcanaṃ;
::

::gathalast
Majjhe ce no gahessasi, upasanto carissasi.
::

::hangnum
1106\.
::

::gatha1
‘‘Sabbaso {pb:V:0.0242} nāmarūpasmiṃ, vītagedhassa brāhmaṇa;
::

::gathalast
Āsavāssa na vijjanti, yehi maccuvasaṃ vaje’’ti.
::

::centre
Jatukaṇṇimāṇavapucchā ekādasamā niṭṭhitā.
::

#### 12. Bhadrāvudhamāṇavapucchā

::hangnum
1107\.
::

::gatha1
‘‘Okañjahaṃ taṇhacchidaṃ anejaṃ, (iccāyasmā bhadrāvudho)
::

::gatha2
Nandiñjahaṃ oghatiṇṇaṃ vimuttaṃ;
::

::gathalast
Kappañjahaṃ abhiyāce sumedhaṃ, sutvāna {pb:T:0.0546} nāgassa apanamissanti ito.
::

::hangnum
1108\.
::

::gatha1
‘‘Nānājanā janapadehi saṅgatā, tava vīra vākyaṃ abhikaṅkhamānā;
::

::gathalast
Tesaṃ tuvaṃ sādhu viyākarohi, tathā hi te vidito esa dhammo’’.
::

::hangnum
1109\.
::

::gatha1
‘‘Ādānataṇhaṃ vinayetha sabbaṃ, (bhadrāvudhāti bhagavā)
::

::gatha2
Uddhaṃ adho tiriyañcāpi majjhe;
::

::gathalast
Yaṃ {pb:P:0.0214} yañhi lokasmimupādiyanti, teneva māro anveti jantuṃ.
::

::hangnum
1110\.
::

::gatha1
‘‘Tasmā {pb:M:0.0446} pajānaṃ na upādiyetha, bhikkhu sato kiñcanaṃ sabbaloke;
::

::gathalast
Ādānasatte iti pekkhamāno, pajaṃ imaṃ maccudheyye visatta’’nti.
::

::centre
Bhadrāvudhamāṇavapucchā dvādasamā niṭṭhitā.
::

#### 13. Udayamāṇavapucchā

::hangnum
1111\.
::

::gatha1
‘‘Jhāyiṃ {pb:V:0.0243} virajamāsīnaṃ, (iccāyasmā udayo) katakiccaṃ anāsavaṃ;
::

::gatha2
Pāraguṃ sabbadhammānaṃ, atthi pañhena āgamaṃ;
::

::gathalast
Aññāvimokkhaṃ pabrūhi, avijjāya pabhedanaṃ’’.
::

::hangnum
1112\.
::

::gatha1
‘‘Pahānaṃ {pb:T:0.0547} kāmacchandānaṃ, (udayāti bhagavā) domanassāna cūbhayaṃ;
::

::gathalast
Thinassa ca panūdanaṃ, kukkuccānaṃ nivāraṇaṃ.
::

::hangnum
1113\.
::

::gatha1
‘‘Upekkhāsatisaṃsuddhaṃ, dhammatakkapurejavaṃ;
::

::gathalast
Aññāvimokkhaṃ pabrūmi, avijjāya pabhedanaṃ’’.
::

::hangnum
1114\.
::

::gatha1
‘‘Kiṃsu {pb:P:0.0215} saṃyojano loko, kiṃsu tassa vicāraṇaṃ;
::

::gathalast
Kissassa vippahānena, nibbānaṃ iti vuccati’’.
::

::hangnum
1115\.
::

::gatha1
‘‘Nandisaṃyojano loko, vitakkassa vicāraṇaṃ;
::

::gathalast
Taṇhāya vippahānena, nibbānaṃ iti vuccati’’.
::

::hangnum
1116\.
::

::gatha1
‘‘Kathaṃ satassa carato, viññāṇaṃ uparujjhati;
::

::gathalast
Bhagavantaṃ puṭṭhumāgamma, taṃ suṇoma vaco tava’’.
::

::hangnum
1117\.
::

::gatha1
‘‘Ajjhattañca bahiddhā ca, vedanaṃ nābhinandato;
::

::gathalast
Evaṃ satassa carato, viññāṇaṃ uparujjhatī’’ti.
::

::centre
Udayamāṇavapucchā terasamā niṭṭhitā.
::

#### 14. Posālamāṇavapucchā

::hangnum
1118\.
::

::gatha1
‘‘Yo {pb:M:0.0447}{pb:V:0.0244} atītaṃ ādisati, (iccāyasmā posālo) anejo chinnasaṃsayo;
::

::gathalast
Pāraguṃ sabbadhammānaṃ, atthi pañhena āgamaṃ.
::

::hangnum
1119\.
::

::gatha1
‘‘Vibhūtarūpasaññissa{pb:T:0.0548}, sabbakāyappahāyino;
::

::gatha2
Ajjhattañca bahiddhā ca, natthi kiñcīti passato;
::

::gathalast
Ñāṇaṃ sakkānupucchāmi, kathaṃ neyyo tathāvidho’’.
::

::hangnum
1120\.
::

::gatha1
‘‘Viññāṇaṭṭhitiyo {pb:P:0.0216} sabbā, (posālāti bhagavā) abhijānaṃ tathāgato;
::

::gathalast
Tiṭṭhantamenaṃ jānāti, vimuttaṃ tapparāyaṇaṃ.
::

::hangnum
1121\.
::

::gatha1
‘‘Ākiñcaññasambhavaṃ ñatvā, nandī saṃyojanaṃ iti;
::

::gatha2
Evametaṃ abhiññāya, tato tattha vipassati;
::

::gathalast
Etaṃ {note:evaṃ (syā. ka.)} ñāṇaṃ tathaṃ tassa, brāhmaṇassa vusīmato’’ti.
::

::centre
Posālamāṇavapucchā cuddasamā niṭṭhitā.
::

#### 15. Mogharājamāṇavapucchā

::hangnum
1122\.
::

::gatha1
‘‘Dvāhaṃ sakkaṃ apucchissaṃ, (iccāyasmā mogharājā)
::

::gatha2
Na me byākāsi cakkhumā;
::

::gathalast
Yāvatatiyañca devīsi, byākarotīti me sutaṃ.
::

::hangnum
1123\.
::

::gatha1
‘‘Ayaṃ loko paro loko, brahmaloko sadevako;
::

::gathalast
Diṭṭhiṃ te nābhijānāti, gotamassa yasassino.
::

::hangnum
1124\.
::

::gatha1
‘‘Evaṃ {pb:V:0.0245}{pb:P:0.0217}{pb:T:0.0549} abhikkantadassāviṃ, atthi pañhena āgamaṃ;
::

::gathalast
Kathaṃ lokaṃ avekkhantaṃ, maccurājā na passati’’.
::

::hangnum
1125\.
::

::gatha1
‘‘Suññato {pb:M:0.0448} lokaṃ avekkhassu, mogharāja sadā sato;
::

::gatha2
Attānudiṭṭhiṃ ūhacca, evaṃ maccutaro siyā;
::

::gathalast
Evaṃ lokaṃ avekkhantaṃ, maccurājā na passatī’’ti.
::

::centre
Mogharājamāṇavapucchā pannarasamā niṭṭhitā.
::

#### 16. Piṅgiyamāṇavapucchā

::hangnum
1126\.
::

::gatha1
‘‘Jiṇṇohamasmi abalo vītavaṇṇo, (iccāyasmā piṅgiyo)
::

::gatha2
Nettā na suddhā savanaṃ na phāsu;
::

::gatha3
Māhaṃ nassaṃ momuho antarāva
::

::gatha2
Ācikkha dhammaṃ yamahaṃ vijaññaṃ;
::

::gathalast
Jātijarāya idha vippahānaṃ’’.
::

::hangnum
1127\.
::

::gatha1
‘‘Disvāna rūpesu vihaññamāne, (piṅgiyāti bhagavā)
::

::gatha2
Ruppanti rūpesu janā pamattā;
::

::gatha3
Tasmā tuvaṃ piṅgiya appamatto,
::

::gathalast
Jahassu rūpaṃ apunabbhavāya’’.
::

::hangnum
1128\.
::

::gatha1
‘‘Disā catasso vidisā catasso, uddhaṃ {pb:T:0.0550} adho dasa disā imāyo;
::

::gatha2
Na {pb:P:0.0218} tuyhaṃ adiṭṭhaṃ asutaṃ amutaṃ {note:asutaṃ amutaṃ vā (sī.), asutāmutaṃ vā (syā.), asutaṃ’mutaṃ vā (pī.)}, atho aviññātaṃ kiñcanamatthi {note:kiñci matthi (syā.), kiñci natthi (pī.), kiñcinamatthi (ka.)} loke;
::

::gathalast
Ācikkha dhammaṃ yamahaṃ vijaññaṃ, jātijarāya idha vippahānaṃ’’.
::

::hangnum
1129\.
::

::gatha1
‘‘Taṇhādhipanne {pb:V:0.0246} manuje pekkhamāno, (piṅgiyāti bhagavā)
::

::gatha2
Santāpajāte jarasā parete;
::

::gathalast
Tasmā tuvaṃ piṅgiya appamatto, jahassu taṇhaṃ apunabbhavāyā’’ti.
::

::centre
Piṅgiyamāṇavapucchā soḷasamā niṭṭhitā.
::

#### Pārāyanatthutigāthā

Idamavoca {pb:M:0.0449} bhagavā magadhesu viharanto pāsāṇake cetiye, paricārakasoḷasānaṃ {note:paricārakasoḷasannaṃ (syā. ka.)} brāhmaṇānaṃ ajjhiṭṭho puṭṭho puṭṭho pañhaṃ {note:pañhe (sī. pī.)} byākāsi. Ekamekassa cepi pañhassa atthamaññāya dhammamaññāya dhammānudhammaṃ paṭipajjeyya, gaccheyyeva jarāmaraṇassa pāraṃ. Pāraṅgamanīyā ime dhammāti, tasmā imassa dhammapariyāyassa pārāyananteva {note:pārāyaṇaṃtveva (sī. aṭṭha.)} adhivacanaṃ.

::hangnum
1130\.
::

::gatha1
Ajito tissametteyyo, puṇṇako atha mettagū;
::

::gathalast
Dhotako upasīvo ca, nando ca atha hemako.
::

::hangnum
1131\.
::

::gatha1
Todeyya-kappā {pb:P:0.0219} dubhayo, jatukaṇṇī ca paṇḍito;
::

::gatha2
Bhadrāvudho udayo ca, posālo cāpi brāhmaṇo;
::

::gathalast
Mogharājā {pb:T:0.0551} ca medhāvī, piṅgiyo ca mahāisi.
::

::hangnum
1132\.
::

::gatha1
Ete buddhaṃ upāgacchuṃ, sampannacaraṇaṃ isiṃ;
::

::gathalast
Pucchantā nipuṇe pañhe, buddhaseṭṭhaṃ upāgamuṃ.
::

::hangnum
1133\.
::

::gatha1
Tesaṃ buddho pabyākāsi, pañhe puṭṭho yathātathaṃ;
::

::gathalast
Pañhānaṃ veyyākaraṇena, tosesi brāhmaṇe muni.
::

::hangnum
1134\.
::

::gatha1
Te tositā cakkhumatā, buddhenādiccabandhunā;
::

::gathalast
Brahmacariyamacariṃsu, varapaññassa santike.
::

::hangnum
1135\.
::

::gatha1
Ekamekassa {pb:V:0.0247} pañhassa, yathā buddhena desitaṃ;
::

::gathalast
Tathā yo paṭipajjeyya, gacche pāraṃ apārato.
::

::hangnum
1136\.
::

::gatha1
Apārā pāraṃ gaccheyya, bhāvento maggamuttamaṃ;
::

::gathalast
Maggo so pāraṃ gamanāya, tasmā pārāyanaṃ iti.
::

#### Pārāyanānugītigāthā

::hangnum
1137\.
::

::gatha1
‘‘Pārāyanamanugāyissaṃ, (iccāyasmā piṅgiyo)
::

::gatha2
Yathāddakkhi tathākkhāsi, vimalo bhūrimedhaso;
::

::gathalast
Nikkāmo nibbano {note:nibbuto (syā.)} nāgo, kissa hetu musā bhaṇe.
::

::hangnum
1138\.
::

::gatha1
‘‘Pahīnamalamohassa{pb:M:0.0450}{pb:P:0.0220}, mānamakkhappahāyino;
::

::gathalast
Handāhaṃ kittayissāmi, giraṃ vaṇṇūpasañhitaṃ.
::

::hangnum
1139\.
::

::gatha1
‘‘Tamonudo buddho samantacakkhu, lokantagū sabbabhavātivatto;
::

::gathalast
Anāsavo sabbadukkhapahīno, saccavhayo {pb:T:0.0552} brahme upāsito me.
::

::hangnum
1140\.
::

::gatha1
‘‘Dijo yathā kubbanakaṃ pahāya, bahupphalaṃ kānanamāvaseyya;
::

::gathalast
Evaṃ pahaṃ appadasse pahāya, mahodadhiṃ haṃsoriva ajjhapatto.
::

::hangnum
1141\.
::

::gatha1
‘‘Yeme pubbe viyākaṃsu, huraṃ gotamasāsanā;
::

::gatha2
Iccāsi iti bhavissati;
::

::gathalast
Sabbaṃ taṃ itihitihaṃ, sabbaṃ taṃ takkavaḍḍhanaṃ.
::

::hangnum
1142\.
::

::gatha1
‘‘Eko tamanudāsino, jutimā so pabhaṅkaro;
::

::gathalast
Gotamo bhūripaññāṇo, gotamo bhūrimedhaso.
::

::hangnum
1143\.
::

::gatha1
‘‘Yo {pb:P:0.0221} me dhammamadesesi, sandiṭṭhikamakālikaṃ;
::

::gathalast
Taṇhakkhayamanītikaṃ{pb:T:0.0553}, yassa natthi upamā kvaci’’.
::

::hangnum
1144\.
::

::gatha1
‘‘Kiṃnu {pb:V:0.0248} tamhā vippavasasi, muhuttamapi piṅgiya;
::

::gathalast
Gotamā bhūripaññāṇā, gotamā bhūrimedhasā.
::

::hangnum
1145\.
::

::gatha1
‘‘Yo te dhammamadesesi, sandiṭṭhikamakālikaṃ;
::

::gathalast
Taṇhakkhayamanītikaṃ, yassa natthi upamā kvaci’’.
::

::hangnum
1146\.
::

::gatha1
‘‘Nāhaṃ tamhā vippavasāmi, muhuttamapi brāhmaṇa;
::

::gathalast
Gotamā bhūripaññāṇā, gotamā bhūrimedhasā.
::

::hangnum
1147\.
::

::gatha1
‘‘Yo me dhammamadesesi, sandiṭṭhikamakālikaṃ;
::

::gathalast
Taṇhakkhayamanītikaṃ, yassa natthi upamā kvaci.
::

::hangnum
1148\.
::

::gatha1
‘‘Passāmi {pb:M:0.0451} naṃ manasā cakkhunāva, rattindivaṃ brāhmaṇa appamatto;
::

::gathalast
Namassamāno vivasemi rattiṃ, teneva maññāmi avippavāsaṃ.
::

::hangnum
1149\.
::

::gatha1
‘‘Saddhā ca pīti ca mano sati ca, nāpenti me gotamasāsanamhā;
::

::gathalast
Yaṃ yaṃ disaṃ vajati bhūripañño, sa tena teneva natohamasmi.
::

::hangnum
1150\.
::

::gatha1
‘‘Jiṇṇassa {pb:P:0.0222} me dubbalathāmakassa, teneva kāyo na paleti tattha;
::

::gathalast
Saṃkappayantāya {note:saṃkappayattāya (sī.)} vajāmi niccaṃ, mano hi me brāhmaṇa tena yutto.
::

::hangnum
1151\.
::

::gatha1
‘‘Paṅke sayāno pariphandamāno, dīpā dīpaṃ upaplaviṃ {note:upallaviṃ (syā. niddesa)};
::

::gathalast
Athaddasāsiṃ sambuddhaṃ, oghatiṇṇamanāsavaṃ’’.
::

::hangnum
1152\.
::

::gatha1
‘‘Yathā ahū vakkali muttasaddho, bhadrāvudho āḷavi gotamo ca;
::

::gatha2
Evameva tvampi pamuñcassu saddhaṃ,
::

::gathalast
Gamissasi tvaṃ piṅgiya maccudheyyassa pāraṃ’’ {note:maccudheyyapāraṃ (sī.)}.
::

::hangnum
1153\.
::

::gatha1
‘‘Esa bhiyyo pasīdāmi, sutvāna munino vaco;
::

::gathalast
Vivaṭṭacchado {pb:T:0.0554} sambuddho, akhilo paṭibhānavā.
::

::hangnum
1154\.
::

::gatha1
‘‘Adhideve {pb:V:0.0249} abhiññāya, sabbaṃ vedi varovaraṃ {note:paro varaṃ (sī. syā.), paro paraṃ (niddesa)};
::

::gathalast
Pañhānantakaro satthā, kaṅkhīnaṃ paṭijānataṃ.
::

::hangnum
1155\.
::

::gatha1
‘‘Asaṃhīraṃ {pb:P:0.0223} asaṅkuppaṃ, yassa natthi upamā kvaci;
::

::gathalast
Addhā gamissāmi na mettha kaṅkhā, evaṃ maṃ dhārehi adhimuttacitta’’nti.
::

::centre
Pārāyanavaggo pañcamo niṭṭhito.
::

Suttuddānaṃ –

::hangnum
1\.
::

::gatha1
Urago {pb:M:0.0452} {note:imā uddānagāthāyo sī. pī. potthakesu na santi} dhaniyopi ca, khaggavisāṇo kasi ca;
::

::gatha2
Cundo bhavo punadeva, vasalo ca karaṇīyañca;
::

::gathalast
Hemavato atha yakkho, vijayasuttaṃ munisuttavaranti.
::

::hangnum
2\.
::

::gatha1
Paṭhamakaṭṭhavaro varavaggo, dvādasasuttadharo suvibhatto;
::

::gathalast
Desito cakkhumatā vimalena, suyyati vaggavaro uragoti.
::

::hangnum
3\.
::

::gatha1
Ratanāmagandho hirimaṅgalanāmo, sucilomakapilo ca brāhmaṇadhammo;
::

::gathalast
Nāvā {note:nātha (ka.)} kiṃsīlauṭṭhahano ca, rāhulo {pb:T:0.0555} ca punapi vaṅgīso.
::

::hangnum
4\.
::

::gatha1
Sammāparibbājanīyopi cettha, dhammikasuttavaro suvibhatto;
::

::gathalast
Cuddasasuttadharo dutiyamhi, cūḷakavaggavaroti tamāhu.
::

::hangnum
5\.
::

::gatha1
Pabbajjapadhānasubhāsitanāmo, pūraḷāso punadeva māgho ca;
::

::gathalast
Sabhiyaṃ keṇiyameva sallanāmo, vāseṭṭhavaro kālikopi ca.
::

::hangnum
6\.
::

::gatha1
Nālakasuttavaro suvibhatto, taṃ anupassī tathā punadeva;
::

::gathalast
Dvādasasuttadharo tatiyamhi, suyyati vaggavaro mahānāmo.
::

::hangnum
7\.
::

::gatha1
Kāmaguhaṭṭhakaduṭṭhakanāmā{pb:V:0.0250}, suddhavaro paramaṭṭhakanāmo;
::

::gathalast
Jarā mettiyavaro suvibhatto, pasūramāgaṇḍiyā purābhedo.
::

::hangnum
8\.
::

::gatha1
Kalahavivādo {pb:M:0.0453} ubho viyuhā ca, tuvaṭakaattadaṇḍasāriputtā;
::

::gathalast
Soḷasasuttadharo catutthamhi, aṭṭhakavaggavaroti {pb:T:0.0556} tamāhu.
::

::hangnum
9\.
::

::gatha1
Magadhe janapade ramaṇīye, desavare katapuññanivese;
::

::gathalast
Pāsāṇakacetiyavare suvibhatte, vasi bhagavā gaṇaseṭṭho.
::

::hangnum
10\.
::

::gatha1
Ubhayavāsamāgatiyamhi {note:ubhayaṃ vā puṇṇasamāgataṃ yamhi (syā.)}, dvādasayojaniyā parisāya;
::

::gatha2
Soḷasabrāhmaṇānaṃ kira puṭṭho, pucchāya soḷasapañhakammiyā;
::

::gathalast
Nippakāsayi dhammamadāsi.
::

::hangnum
11\.
::

::gatha1
Atthapakāsakabyañjanapuṇṇaṃ, dhammamadesesi parakhemajaniyaṃ {note:varaṃ khamanīyaṃ (ka.)};
::

::gatha2
Lokahitāya jino dvipadaggo, suttavaraṃ bahudhammavicitraṃ;
::

::gathalast
Sabbakilesapamocanahetuṃ, desayi suttavaraṃ dvipadaggo.
::

::hangnum
12\.
::

::gatha1
Byañjanamatthapadaṃ samayuttaṃ {note:byañjanamatthapadasamayuttaṃ (syā.)}, akkharasaññitaopamagāḷhaṃ;
::

::gathalast
Lokavicāraṇañāṇapabhaggaṃ, desayi suttavaraṃ dvipadaggo.
::

::hangnum
13\.
::

::gatha1
Rāgamale {pb:T:0.0557} amalaṃ vimalaggaṃ, dosamale amalaṃ vimalaggaṃ;
::

::gatha2
Mohamale amalaṃ vimalaggaṃ, lokavicāraṇañāṇapabhaggaṃ;
::

::gathalast
Desayi suttavaraṃ dvipadaggo.
::

::hangnum
14\.
::

::gatha1
Klesamale {pb:M:0.0454} amalaṃ vimalaggaṃ, duccaritamale amalaṃ vimalaggaṃ;
::

::gathalast
Lokavicāraṇañāṇapabhaggaṃ, desayi suttavaraṃ dvipadaggo.
::

::hangnum
15\.
::

::gatha1
Āsavabandhanayogākilesaṃ, nīvaraṇāni ca tīṇi malāni;
::

::gathalast
Tassa kilesapamocanahetuṃ, desayi suttavaraṃ dvipadaggo.
::

::hangnum
16\.
::

::gatha1
Nimmalasabbakilesapanūdaṃ, rāgavirāgamanejamasokaṃ;
::

::gathalast
Santapaṇītasududdasadhammaṃ, desayi {pb:T:0.0558} suttavaraṃ dvipadaggo.
::

::hangnum
17\.
::

::gatha1
Rāgañca {pb:V:0.0251} dosakamabhañjitasantaṃ {note:dosañca bhañjitasantaṃ (syā.)}, yonicatuggatipañcaviññāṇaṃ;
::

::gathalast
Taṇhāratacchadanatāṇalatāpamokkhaṃ {note:taṇhātalaratacchedanatāṇapamokkhaṃ (syā.)}, desayi suttavaraṃ dvipadaggo.
::

::hangnum
18\.
::

::gatha1
Gambhīraduddasasaṇhanipuṇaṃ, paṇḍitavedaniyaṃ nipuṇatthaṃ;
::

::gathalast
Lokavicāraṇañāṇapabhaggaṃ, desayi suttavaraṃ dvipadaggo.
::

::hangnum
19\.
::

::gatha1
Navaṅgakusumamālagīveyyaṃ, indriyajhānavimokkhavibhattaṃ;
::

::gathalast
Aṭṭhaṅgamaggadharaṃ varayānaṃ, desayi suttavaraṃ dvipadaggo.
::

::hangnum
20\.
::

::gatha1
Somupamaṃ {pb:M:0.0455} vimalaṃ parisuddhaṃ, aṇṇavamūpamaratanasucittaṃ;
::

::gathalast
Pupphasamaṃ ravimūpamatejaṃ, desayi suttavaraṃ dvipadaggo.
::

::hangnum
21\.
::

::gatha1
Khemasivaṃ sukhasītalasantaṃ, maccutatāṇaparaṃ paramatthaṃ;
::

::gathalast
Tassa sunibbutadassanahetuṃ, desayi suttavaraṃ dvipadaggoti.
::

::centre
Suttanipātapāḷi niṭṭhitā.
::
