::centre
Namo tassa bhagavato arahato sammāsambuddhassa
::

# Khuddakanikāye

## Cariyāpiṭakapāḷi

### 1. Akittivaggo

#### 1. Akitticariyā

::hangnum
1\.
::

::gatha1
‘‘Kappe {pb:T:2.0551}{pb:M:2.0385}{pb:V:2.0371}{pb:P:0.0073} ca satasahasse, caturo ca asaṅkhiye;
::

::gathalast
Etthantare yaṃ caritaṃ, sabbaṃ taṃ bodhipācanaṃ.
::

::hangnum
2\.
::

::gatha1
‘‘Atītakappe caritaṃ, ṭhapayitvā bhavābhave;
::

::gathalast
Imamhi kappe caritaṃ, pavakkhissaṃ suṇohi me.
::

::hangnum
3\.
::

::gatha1
‘‘Yadā ahaṃ brahāraññe, suññe vipinakānane;
::

::gathalast
Ajjhogāhetvā {note:ajjhogahetvā (sī. syā.)} viharāmi, akitti nāma tāpaso.
::

::hangnum
4\.
::

::gatha1
‘‘Tadā {pb:V:2.0372} maṃ tapatejena, santatto tidivābhibhū;
::

::gathalast
Dhārento brāhmaṇavaṇṇaṃ, bhikkhāya maṃ upāgami.
::

::hangnum
5\.
::

::gatha1
‘‘Pavanā ābhataṃ paṇṇaṃ, atelañca aloṇikaṃ;
::

::gathalast
Mama dvāre ṭhitaṃ disvā, sakaṭāhena ākiriṃ.
::

::hangnum
6\.
::

::gatha1
‘‘Tassa datvānahaṃ paṇṇaṃ, nikkujjitvāna bhājanaṃ;
::

::gathalast
Punesanaṃ jahitvāna, pāvisiṃ paṇṇasālakaṃ.
::

::hangnum
7\.
::

::gatha1
‘‘Dutiyampi {pb:T:2.0552} tatiyampi, upagañchi mamantikaṃ;
::

::gathalast
Akampito anolaggo, evamevamadāsahaṃ.
::

::hangnum
8\.
::

::gatha1
‘‘Na {pb:M:2.0386} me tappaccayā atthi, sarīrasmiṃ vivaṇṇiyaṃ;
::

::gathalast
Pītisukhena ratiyā, vītināmemi taṃ divaṃ.
::

::hangnum
9\.
::

::gatha1
‘‘Yadi māsampi dvemāsaṃ, dakkhiṇeyyaṃ varaṃ labhe;
::

::gathalast
Akampito anolīno, dadeyyaṃ dānamuttamaṃ.
::

::hangnum
10\.
::

::gatha1
‘‘Na tassa dānaṃ dadamāno, yasaṃ lābhañca patthayiṃ;
::

::gathalast
Sabbaññutaṃ patthayāno, tāni kammāni ācari’’nti.
::

::centre
Akitticariyaṃ paṭhamaṃ.
::

#### 2. Saṅkhacariyā

::hangnum
11\.
::

::gatha1
‘‘Punāparaṃ {pb:P:0.0074} yadā homi, brāhmaṇo saṅkhasavhayo;
::

::gathalast
Mahāsamuddaṃ taritukāmo, upagacchāmi paṭṭanaṃ.
::

::hangnum
12\.
::

::gatha1
‘‘Tatthaddasaṃ paṭipathe, sayambhuṃ aparājitaṃ;
::

::gathalast
Kantāraddhānaṃ paṭipannaṃ {note:kantāraddhānapaṭipannaṃ (sī. syā.)}, tattāya kaṭhinabhūmiyā.
::

::hangnum
13\.
::

::gatha1
‘‘Tamahaṃ paṭipathe disvā, imamatthaṃ vicintayiṃ;
::

::gathalast
‘Idaṃ khettaṃ anuppattaṃ, puññakāmassa jantuno.
::

::hangnum
14\.
::

::gatha1
‘‘‘Yathā kassako puriso, khettaṃ disvā mahāgamaṃ;
::

::gathalast
Tattha bījaṃ na ropeti, na so dhaññena atthiko.
::

::hangnum
15\.
::

::gatha1
‘‘‘Evamevāhaṃ {pb:T:2.0553}{pb:V:2.0373} puññakāmo, disvā khettavaruttamaṃ;
::

::gathalast
Yadi tattha kāraṃ na karomi, nāhaṃ puññena atthiko.
::

::hangnum
16\.
::

::gatha1
‘‘‘Yathā amacco muddikāmo, rañño antepure jane;
::

::gathalast
Na deti tesaṃ dhanadhaññaṃ, muddito parihāyati.
::

::hangnum
17\.
::

::gatha1
‘‘‘Evamevāhaṃ puññakāmo, vipulaṃ disvāna dakkhiṇaṃ;
::

::gathalast
Yadi tassa dānaṃ na dadāmi, parihāyissāmi puññato’.
::

::hangnum
18\.
::

::gatha1
‘‘Evāhaṃ cintayitvāna, orohitvā upāhanā;
::

::gathalast
Tassa pādāni vanditvā, adāsiṃ chattupāhanaṃ.
::

::hangnum
19\.
::

::gatha1
‘‘Tenevāhaṃ {pb:M:2.0387} sataguṇato, sukhumālo sukhedhito;
::

::gathalast
Api ca dānaṃ paripūrento, evaṃ tassa adāsaha’’nti.
::

::centre
Saṅkhacariyaṃ dutiyaṃ.
::

#### 3. Kururājacariyā

::hangnum
20\.
::

::gatha1
‘‘Punāparaṃ yadā homi, indapatthe {note:indapatte (sī. ka.)} puruttame;
::

::gathalast
Rājā dhanañcayo nāma, kusale dasahupāgato.
::

::hangnum
21\.
::

::gatha1
‘‘Kaliṅgaraṭṭhavisayā, brāhmaṇā upagañchu maṃ;
::

::gathalast
Āyācuṃ maṃ hatthināgaṃ, dhaññaṃ maṅgalasammataṃ.
::

::hangnum
22\.
::

::gatha1
‘‘‘Avuṭṭhiko janapado, dubbhikkho chātako mahā;
::

::gathalast
Dadāhi pavaraṃ nāgaṃ, nīlaṃ añjanasavhayaṃ.
::

::hangnum
23\.
::

::gatha1
‘‘‘Na {pb:T:2.0554}{pb:P:0.0075} me yācakamanuppatte, paṭikkhepo anucchavo;
::

::gathalast
Mā me bhijji samādānaṃ, dassāmi vipulaṃ gajaṃ’.
::

::hangnum
24\.
::

::gatha1
‘‘Nāgaṃ gahetvā soṇḍāya, bhiṅgāre {note:bhiṅkāre (sī.)} ratanāmaye;
::

::gathalast
Jalaṃ hatthe ākiritvā, brāhmaṇānaṃ adaṃ gajaṃ.
::

::hangnum
25\.
::

::gatha1
‘‘Tassa nāge padinnamhi, amaccā etadabravuṃ;
::

::gathalast
‘Kiṃ nu tuyhaṃ varaṃ nāgaṃ, yācakānaṃ padassasi.
::

::hangnum
26\.
::

::gatha1
‘‘‘Dhaññaṃ {pb:V:2.0374} maṅgalasampannaṃ, saṅgāmavijayuttamaṃ;
::

::gathalast
Tasmiṃ nāge padinnamhi, kiṃ te rajjaṃ karissati.
::

::hangnum
27\.
::

::gatha1
‘‘‘Rajjampi me dade sabbaṃ, sarīraṃ dajjamattano;
::

::gathalast
Sabbaññutaṃ piyaṃ mayhaṃ, tasmā nāgaṃ adāsaha’’’nti.
::

::centre
Kururājacariyaṃ tatiyaṃ.
::

#### 4. Mahāsudassanacariyā

::hangnum
28\.
::

::gatha1
‘‘Kusāvatimhi nagare, yadā āsiṃ mahīpati;
::

::gathalast
Mahāsudassano nāma, cakkavattī mahabbalo.
::

::hangnum
29\.
::

::gatha1
‘‘Tatthāhaṃ {pb:M:2.0388} divase tikkhattuṃ, ghosāpemi tahiṃ tahiṃ;
::

::gathalast
‘Ko kiṃ icchati pattheti, kassa kiṃ dīyatū dhanaṃ.
::

::hangnum
30\.
::

::gatha1
‘‘‘Ko chātako ko tasito, ko mālaṃ ko vilepanaṃ;
::

::gathalast
Nānārattāni vatthāni, ko naggo paridahissati.
::

::hangnum
31\.
::

::gatha1
‘‘‘Ko pathe chattamādeti, kopāhanā mudū subhā’;
::

::gathalast
Iti {pb:T:2.0555} sāyañca pāto ca, ghosāpemi tahiṃ tahiṃ.
::

::hangnum
32\.
::

::gatha1
‘‘Na taṃ dasasu ṭhānesu, napi ṭhānasatesu vā;
::

::gathalast
Anekasataṭhānesu, paṭiyattaṃ yācake dhanaṃ.
::

::hangnum
33\.
::

::gatha1
‘‘Divā vā yadi vā rattiṃ, yadi eti vanibbako;
::

::gathalast
Laddhā yadicchakaṃ bhogaṃ, pūrahatthova gacchati.
::

::hangnum
34\.
::

::gatha1
‘‘Evarūpaṃ mahādānaṃ, adāsiṃ yāvajīvikaṃ;
::

::gathalast
Napāhaṃ dessaṃ dhanaṃ dammi, napi natthi nicayo mayi.
::

::hangnum
35\.
::

::gatha1
‘‘Yathāpi āturo nāma, rogato parimuttiyā;
::

::gathalast
Dhanena vejjaṃ tappetvā, rogato parimuccati.
::

::hangnum
36\.
::

::gatha1
‘‘Tathevāhaṃ jānamāno, paripūretumasesato;
::

::gatha2
Ūnamanaṃ pūrayituṃ, demi dānaṃ vanibbake;
::

::gathalast
Nirālayo apaccāso, sambodhimanupattiyā’’ti.
::

::centre
Mahāsudassanacariyaṃ catutthaṃ.
::

#### 5. Mahāgovindacariyā

::hangnum
37\.
::

::gatha1
‘‘Punāparaṃ {pb:V:2.0375}{pb:P:0.0076} yadā homi, sattarājapurohito;
::

::gathalast
Pūjito naradevehi, mahāgovindabrāhmaṇo.
::

::hangnum
38\.
::

::gatha1
‘‘Tadāhaṃ sattarajjesu, yaṃ me āsi upāyanaṃ;
::

::gathalast
Tena demi mahādānaṃ, akkhobbhaṃ {note:akkhobhaṃ (syā. kaṃ.)} sāgarūpamaṃ.
::

::hangnum
39\.
::

::gatha1
‘‘Na {pb:T:2.0556}{pb:M:2.0389} me dessaṃ dhanaṃ dhaññaṃ, napi natthi nicayo mayi;
::

::gathalast
Sabbaññutaṃ piyaṃ mayhaṃ, tasmā demi varaṃ dhana’’nti.
::

::centre
Mahāgovindacariyaṃ pañcamaṃ.
::

#### 6. Nimirājacariyā

::hangnum
40\.
::

::gatha1
‘‘Punāparaṃ yadā homi, mithilāyaṃ puruttame;
::

::gathalast
Nimi nāma mahārājā, paṇḍito kusalatthiko.
::

::hangnum
41\.
::

::gatha1
‘‘Tadāhaṃ māpayitvāna, catussālaṃ catummukhaṃ;
::

::gathalast
Tattha dānaṃ pavattesiṃ, migapakkhinarādinaṃ.
::

::hangnum
42\.
::

::gatha1
‘‘Acchādanañca sayanaṃ, annaṃ pānañca bhojanaṃ;
::

::gathalast
Abbocchinnaṃ karitvāna, mahādānaṃ pavattayiṃ.
::

::hangnum
43\.
::

::gatha1
‘‘Yathāpi sevako sāmiṃ, dhanahetumupāgato;
::

::gathalast
Kāyena vācā manasā, ārādhanīyamesati.
::

::hangnum
44\.
::

::gatha1
‘‘Tathevāhaṃ sabbabhave, pariyesissāmi bodhijaṃ;
::

::gathalast
Dānena satte tappetvā, icchāmi bodhimuttama’’nti.
::

::centre
Nimirājacariyaṃ chaṭṭhaṃ.
::

#### 7. Candakumāracariyā

::hangnum
45\.
::

::gatha1
‘‘Punāparaṃ {pb:V:2.0376}{pb:P:0.0077} yadā homi, ekarājassa atrajo;
::

::gathalast
Nagare pupphavatiyā, kumāro candasavhayo.
::

::hangnum
46\.
::

::gatha1
‘‘Tadāhaṃ {pb:T:2.0557} yajanā mutto, nikkhanto yaññavāṭato;
::

::gathalast
Saṃvegaṃ janayitvāna, mahādānaṃ pavattayiṃ.
::

::hangnum
47\.
::

::gatha1
‘‘Nāhaṃ pivāmi khādāmi, napi bhuñjāmi bhojanaṃ;
::

::gathalast
Dakkhiṇeyye adatvāna, api chappañcarattiyo.
::

::hangnum
48\.
::

::gatha1
‘‘Yathāpi {pb:M:2.0390} vāṇijo nāma, katvāna bhaṇḍasañcayaṃ;
::

::gathalast
Yattha lābho mahā hoti, tattha taṃ {note:tattha naṃ (sī.), tattha (ka.)} harati bhaṇḍakaṃ.
::

::hangnum
49\.
::

::gatha1
‘‘Tatheva sakabhuttāpi, pare dinnaṃ mahapphalaṃ;
::

::gathalast
Tasmā parassa dātabbaṃ, satabhāgo bhavissati.
::

::hangnum
50\.
::

::gatha1
‘‘Etamatthavasaṃ ñatvā, demi dānaṃ bhavābhave;
::

::gathalast
Na paṭikkamāmi dānato, sambodhimanupattiyā’’ti.
::

::centre
Candakumāracariyaṃ sattamaṃ.
::

#### 8. Sivirājacariyā

::hangnum
51\.
::

::gatha1
‘‘Ariṭṭhasavhaye nagare, sivināmāsi khattiyo;
::

::gathalast
Nisajja pāsādavare, evaṃ cintesahaṃ tadā.
::

::hangnum
52\.
::

::gatha1
‘‘‘Yaṃ kiñci mānusaṃ dānaṃ, adinnaṃ me na vijjati;
::

::gathalast
Yopi yāceyya maṃ cakkhuṃ, dadeyyaṃ avikampito’.
::

::hangnum
53\.
::

::gatha1
‘‘Mama saṅkappamaññāya, sakko devānamissaro;
::

::gathalast
Nisinno devaparisāya, idaṃ vacanamabravi.
::

::hangnum
54\.
::

::gatha1
‘‘‘Nisajja {pb:T:2.0558} pāsādavare, sivirājā mahiddhiko;
::

::gathalast
Cintento vividhaṃ dānaṃ, adeyyaṃ so na passati.
::

::hangnum
55\.
::

::gatha1
‘‘‘Tathaṃ {pb:V:2.0377} nu vitathaṃ netaṃ, handa vīmaṃsayāmi taṃ;
::

::gathalast
Muhuttaṃ āgameyyātha, yāva jānāmi taṃ manaṃ’.
::

::hangnum
56\.
::

::gatha1
‘‘Pavedhamāno palitasiro, valigatto {note:valitagatto (sī.)} jarāturo;
::

::gathalast
Andhavaṇṇova hutvāna, rājānaṃ upasaṅkami.
::

::hangnum
57\.
::

::gatha1
‘‘So {pb:P:0.0078} tadā paggahetvāna, vāmaṃ dakkhiṇabāhu ca;
::

::gathalast
Sirasmiṃ añjaliṃ katvā, idaṃ vacanamabravi.
::

::hangnum
58\.
::

::gatha1
‘‘‘Yācāmi taṃ mahārāja, dhammika raṭṭhavaḍḍhana;
::

::gathalast
Tava dānaratā kitti, uggatā devamānuse.
::

::hangnum
59\.
::

::gatha1
‘‘‘Ubhopi {pb:M:2.0391} nettā nayanā, andhā upahatā mama;
::

::gathalast
Ekaṃ me nayanaṃ dehi, tvampi ekena yāpaya’.
::

::hangnum
60\.
::

::gatha1
‘‘Tassāhaṃ vacanaṃ sutvā, haṭṭho saṃviggamānaso;
::

::gathalast
Katañjalī vedajāto, idaṃ vacanamabraviṃ.
::

::hangnum
61\.
::

::gatha1
‘‘‘Idānāhaṃ cintayitvāna, pāsādato idhāgato;
::

::gathalast
Tvaṃ mama cittamaññāya, nettaṃ yācitumāgato.
::

::hangnum
62\.
::

::gatha1
‘‘‘Aho me mānasaṃ siddhaṃ, saṅkappo paripūrito;
::

::gathalast
Adinnapubbaṃ dānavaraṃ, ajja dassāmi yācake.
::

::hangnum
63\.
::

::gatha1
‘‘‘Ehi sivaka uṭṭhehi, mā dandhayi mā pavedhayi;
::

::gathalast
Ubhopi nayanaṃ dehi, uppāṭetvā vaṇibbake’.
::

::hangnum
64\.
::

::gatha1
‘‘Tato {pb:T:2.0559} so codito mayhaṃ, sivako vacanaṃ karo;
::

::gathalast
Uddharitvāna pādāsi, tālamiñjaṃva yācake.
::

::hangnum
65\.
::

::gatha1
‘‘Dadamānassa dentassa, dinnadānassa me sato;
::

::gathalast
Cittassa aññathā natthi, bodhiyāyeva kāraṇā.
::

::hangnum
66\.
::

::gatha1
‘‘Na me dessā ubho cakkhū, attā na me na dessiyo;
::

::gathalast
Sabbaññutaṃ piyaṃ mayhaṃ, tasmā cakkhuṃ adāsaha’’nti.
::

::centre
Sivirājacariyaṃ aṭṭhamaṃ.
::

#### 9. Vessantaracariyā

::hangnum
67\.
::

::gatha1
‘‘Yā {pb:V:2.0378} me ahosi janikā, phussatī {note:phusatī (sī.)} nāma khattiyā;
::

::gathalast
Sā atītāsu jātīsu, sakkassa mahesī piyā.
::

::hangnum
68\.
::

::gatha1
‘‘Tassā āyukkhayaṃ ñatvā, devindo etadabravi;
::

::gathalast
‘Dadāmi te dasa vare, varabhadde yadicchasi’.
::

::hangnum
69\.
::

::gatha1
‘‘Evaṃ vuttā ca sā devī, sakkaṃ punidamabravi;
::

::gatha2
‘Kiṃ nu me aparādhatthi, kiṃ nu dessā ahaṃ tava;
::

::gathalast
Rammā cāvesi maṃ ṭhānā, vātova dharaṇīruhaṃ’.
::

::hangnum
70\.
::

::gatha1
‘‘Evaṃ {pb:M:2.0392} vutto ca so sakko, puna tassidamabravi;
::

::gathalast
‘Na ceva te kataṃ pāpaṃ, na ca me tvaṃsi appiyā.
::

::hangnum
71\.
::

::gatha1
‘‘‘Ettakaṃyeva {pb:P:0.0079} te āyu, cavanakālo bhavissati;
::

::gathalast
Paṭiggaṇha mayā dinne, vare dasa varuttame’.
::

::hangnum
72\.
::

::gatha1
‘‘Sakkena {pb:T:2.0560} sā dinnavarā, tuṭṭhahaṭṭhā pamoditā;
::

::gathalast
Mamaṃ abbhantaraṃ katvā, phussatī dasa vare varī.
::

::hangnum
73\.
::

::gatha1
‘‘Tato cutā sā phussatī, khattiye upapajjatha;
::

::gathalast
Jetuttaramhi nagare, sañjayena samāgami.
::

::hangnum
74\.
::

::gatha1
‘‘Yadāhaṃ phussatiyā kucchiṃ, okkanto piyamātuyā;
::

::gathalast
Mama tejena me mātā, sadā dānaratā ahu.
::

::hangnum
75\.
::

::gatha1
‘‘Adhane āture jiṇṇe, yācake addhike {note:pathike (ka.)} jane;
::

::gathalast
Samaṇe brāhmaṇe khīṇe, deti dānaṃ akiñcane.
::

::hangnum
76\.
::

::gatha1
‘‘Dasa māse dhārayitvāna, karonte puraṃ padakkhiṇaṃ;
::

::gathalast
Vessānaṃ vīthiyā majjhe, janesi phussatī mamaṃ.
::

::hangnum
77\.
::

::gatha1
‘‘Na mayhaṃ mattikaṃ nāmaṃ, napi pettikasambhavaṃ;
::

::gathalast
Jātettha vessavīthiyā, tasmā vessantaro ahu.
::

::hangnum
78\.
::

::gatha1
‘‘Yadāhaṃ dārako homi, jātiyā aṭṭhavassiko;
::

::gathalast
Tadā nisajja pāsāde, dānaṃ dātuṃ vicintayiṃ.
::

::hangnum
79\.
::

::gatha1
‘‘‘Hadayaṃ {pb:V:2.0379} dadeyyaṃ cakkhuṃ, maṃsampi rudhirampi ca;
::

::gathalast
Dadeyyaṃ kāyaṃ sāvetvā, yadi koci yācaye mamaṃ’.
::

::hangnum
80\.
::

::gatha1
‘‘Sabhāvaṃ cintayantassa, akampitamasaṇṭhitaṃ;
::

::gathalast
Akampi tattha pathavī, sineruvanavaṭaṃsakā.
::

::hangnum
81\.
::

::gatha1
‘‘Anvaddhamāse pannarase, puṇṇamāse uposathe;
::

::gathalast
Paccayaṃ nāgamāruyha, dānaṃ dātuṃ upāgamiṃ.
::

::hangnum
82\.
::

::gatha1
‘‘Kaliṅgaraṭṭhavisayā{pb:T:2.0561}, brāhmaṇā upagañchu maṃ;
::

::gathalast
Ayācuṃ maṃ hatthināgaṃ, dhaññaṃ maṅgalasammataṃ.
::

::hangnum
83\.
::

::gatha1
‘‘Avuṭṭhiko {pb:M:2.0393} janapado, dubbhikkho chātako mahā;
::

::gathalast
Dadāhi pavaraṃ nāgaṃ, sabbasetaṃ gajuttamaṃ.
::

::hangnum
84\.
::

::gatha1
‘‘Dadāmi na vikampāmi, yaṃ maṃ yācanti brāhmaṇā;
::

::gathalast
Santaṃ nappatigūhāmi {note:nappatiguyhāmi (sī. ka.)}, dāne me ramate mano.
::

::hangnum
85\.
::

::gatha1
‘‘Na me yācakamanuppatte, paṭikkhepo anucchavo;
::

::gathalast
‘Mā me bhijji samādānaṃ, dassāmi vipulaṃ gajaṃ’.
::

::hangnum
86\.
::

::gatha1
‘‘Nāgaṃ gahetvā soṇḍāya, bhiṅgāre ratanāmaye;
::

::gathalast
Jalaṃ hatthe ākiritvā, brāhmaṇānaṃ adaṃ gajaṃ.
::

::hangnum
87\.
::

::gatha1
‘‘Punāparaṃ dadantassa, sabbasetaṃ gajuttamaṃ;
::

::gathalast
Tadāpi pathavī kampi, sineruvanavaṭaṃsakā.
::

::hangnum
88\.
::

::gatha1
‘‘Tassa nāgassa dānena, sivayo kuddhā samāgatā;
::

::gathalast
Pabbājesuṃ sakā raṭṭhā, ‘vaṅkaṃ gacchatu pabbataṃ’.
::

::hangnum
89\.
::

::gatha1
‘‘Tesaṃ nicchubhamānānaṃ, akampitthamasaṇṭhitaṃ;
::

::gathalast
Mahādānaṃ pavattetuṃ, ekaṃ varamayācisaṃ.
::

::hangnum
90\.
::

::gatha1
‘‘Yācitā {pb:P:0.0080} sivayo sabbe, ekaṃ varamadaṃsu me;
::

::gathalast
Sāvayitvā kaṇṇabheriṃ, mahādānaṃ dadāmahaṃ.
::

::hangnum
91\.
::

::gatha1
‘‘Athettha vattatī saddo, tumulo bheravo mahā;
::

::gathalast
Dānenimaṃ nīharanti, puna dānaṃ dadātayaṃ.
::

::hangnum
92\.
::

::gatha1
‘‘Hatthiṃ {pb:T:2.0562} asse rathe datvā, dāsiṃ dāsaṃ gavaṃ dhanaṃ;
::

::gathalast
Mahādānaṃ daditvāna, nagarā nikkhamiṃ tadā.
::

::hangnum
93\.
::

::gatha1
‘‘Nikkhamitvāna {pb:V:2.0380} nagarā, nivattitvā vilokite;
::

::gathalast
Tadāpi pathavī kampi, sineruvanavaṭaṃsakā.
::

::hangnum
94\.
::

::gatha1
‘‘Catuvāhiṃ rathaṃ datvā, ṭhatvā cātummahāpathe;
::

::gathalast
Ekākiyo adutiyo, maddideviṃ idamabraviṃ.
::

::hangnum
95\.
::

::gatha1
‘‘‘Tvaṃ maddi kaṇhaṃ gaṇhāhi, lahukā esā kaniṭṭhikā;
::

::gathalast
Ahaṃ jāliṃ gahessāmi, garuko bhātiko hi so’.
::

::hangnum
96\.
::

::gatha1
‘‘Padumaṃ {pb:M:2.0394} puṇḍarīkaṃva, maddī kaṇhājinaggahī;
::

::gathalast
Ahaṃ suvaṇṇabimbaṃva, jāliṃ khattiyamaggahiṃ.
::

::hangnum
97\.
::

::gatha1
‘‘Abhijātā sukhumālā, khattiyā caturo janā;
::

::gathalast
Visamaṃ samaṃ akkamantā, vaṅkaṃ gacchāma pabbataṃ.
::

::hangnum
98\.
::

::gatha1
‘‘Ye keci manujā enti, anumagge paṭippathe;
::

::gathalast
Maggante paṭipucchāma, ‘kuhiṃ vaṅkanta {note:vaṅkata (sī.)} pabbato’.
::

::hangnum
99\.
::

::gatha1
‘‘Te tattha amhe passitvā, karuṇaṃ giramudīrayuṃ;
::

::gathalast
Dukkhaṃ te paṭivedenti, dūre vaṅkantapabbato.
::

::hangnum
100\.
::

::gatha1
‘‘Yadi passanti pavane, dārakā phaline dume;
::

::gathalast
Tesaṃ phalānaṃ hetumhi, uparodanti dārakā.
::

::hangnum
101\.
::

::gatha1
‘‘Rodante dārake disvā, ubbiddhā {note:ubbiggā (syā. kaṃ.)} vipulā dumā;
::

::gathalast
Sayamevoṇamitvāna, upagacchanti dārake.
::

::hangnum
102\.
::

::gatha1
‘‘Idaṃ {pb:T:2.0563} acchariyaṃ disvā, abbhutaṃ lomahaṃsanaṃ;
::

::gathalast
Sāhukāraṃ {note:sādhukāraṃ (sabbattha)} pavattesi, maddī sabbaṅgasobhanā.
::

::hangnum
103\.
::

::gatha1
‘‘Accheraṃ vata lokasmiṃ, abbhutaṃ lomahaṃsanaṃ;
::

::gathalast
Vessantarassa tejena, sayamevoṇatā dumā.
::

::hangnum
104\.
::

::gatha1
‘‘Saṅkhipiṃsu pathaṃ yakkhā, anukampāya dārake;
::

::gathalast
Nikkhantadivaseneva {note:nikkhantadivaseyeva (sī.)}, cetaraṭṭhamupāgamuṃ.
::

::hangnum
105\.
::

::gatha1
‘‘Saṭṭhirājasahassāni, tadā vasanti mātule;
::

::gathalast
Sabbe pañjalikā hutvā, rodamānā upāgamuṃ.
::

::hangnum
106\.
::

::gatha1
‘‘Tattha vattetvā sallāpaṃ, cetehi cetaputtehi;
::

::gathalast
Te tato nikkhamitvāna, vaṅkaṃ agamu pabbataṃ.
::

::hangnum
107\.
::

::gatha1
‘‘Āmantayitvā {pb:V:2.0381} devindo, vissakammaṃ {note:visukammaṃ (ka.)} mahiddhikaṃ;
::

::gathalast
Assamaṃ sukataṃ rammaṃ, paṇṇasālaṃ sumāpaya.
::

::hangnum
108\.
::

::gatha1
‘‘Sakkassa vacanaṃ sutvā, vissakammo mahiddhiko;
::

::gathalast
Assamaṃ {pb:P:0.0081} sukataṃ rammaṃ, paṇṇasālaṃ sumāpayi.
::

::hangnum
109\.
::

::gatha1
‘‘Ajjhogāhetvā {pb:M:2.0395} pavanaṃ, appasaddaṃ nirākulaṃ;
::

::gathalast
Caturo janā mayaṃ tattha, vasāma pabbatantare.
::

::hangnum
110\.
::

::gatha1
‘‘Ahañca maddidevī ca, jālī kaṇhājinā cubho;
::

::gathalast
Aññamaññaṃ sokanudā, vasāma assame tadā.
::

::hangnum
111\.
::

::gatha1
‘‘Dārake anurakkhanto, asuñño homi assame;
::

::gathalast
Maddī phalaṃ āharitvā, poseti sā tayo jane.
::

::hangnum
112\.
::

::gatha1
‘‘Pavane {pb:T:2.0564} vasamānassa, addhiko maṃ upāgami;
::

::gathalast
Āyāci puttake mayhaṃ, jāliṃ kaṇhājinaṃ cubho.
::

::hangnum
113\.
::

::gatha1
‘‘Yācakaṃ upagataṃ disvā, hāso me upapajjatha;
::

::gathalast
Ubho putte gahetvāna, adāsiṃ brāhmaṇe tadā.
::

::hangnum
114\.
::

::gatha1
‘‘Sake putte cajantassa, jūjake brāhmaṇe yadā;
::

::gathalast
Tadāpi pathavī kampi, sineruvanavaṭaṃsakā.
::

::hangnum
115\.
::

::gatha1
‘‘Punadeva sakko oruyha, hutvā brāhmaṇasannibho;
::

::gathalast
Āyāci maṃ maddideviṃ, sīlavantiṃ patibbataṃ.
::

::hangnum
116\.
::

::gatha1
‘‘Maddiṃ hatthe gahetvāna, udakañjali pūriya;
::

::gathalast
Pasannamanasaṅkappo, tassa maddiṃ adāsahaṃ.
::

::hangnum
117\.
::

::gatha1
‘‘Maddiyā dīyamānāya, gagane devā pamoditā;
::

::gathalast
Tadāpi pathavī kampi, sineruvanavaṭaṃsakā.
::

::hangnum
118\.
::

::gatha1
‘‘Jāliṃ kaṇhājinaṃ dhītaṃ, maddideviṃ patibbataṃ;
::

::gathalast
Cajamāno na cintesiṃ, bodhiyāyeva kāraṇā.
::

::hangnum
119\.
::

::gatha1
‘‘Na me dessā ubho puttā, maddidevī na dessiyā;
::

::gathalast
Sabbaññutaṃ piyaṃ mayhaṃ, tasmā piye adāsahaṃ.
::

::hangnum
120\.
::

::gatha1
‘‘Punāparaṃ brahāraññe, mātāpitusamāgame;
::

::gathalast
Karuṇaṃ paridevante, sallapante sukhaṃ dukhaṃ.
::

::hangnum
121\.
::

::gatha1
‘‘Hirottappena {pb:V:2.0382} garunā {note:garunaṃ (syā. ka.)}, ubhinnaṃ upasaṅkami;
::

::gathalast
Tadāpi pathavī kampi, sineruvanavaṭaṃsakā.
::

::hangnum
122\.
::

::gatha1
‘‘Punāparaṃ {pb:T:2.0565}{pb:M:2.0396} brahāraññā, nikkhamitvā sañātibhi;
::

::gathalast
Pavisāmi puraṃ rammaṃ, jetuttaraṃ puruttamaṃ.
::

::hangnum
123\.
::

::gatha1
‘‘Ratanāni satta vassiṃsu, mahāmegho pavassatha;
::

::gathalast
Tadāpi pathavī kampi, sineruvanavaṭaṃsakā.
::

::hangnum
124\.
::

::gatha1
‘‘Acetanāyaṃ pathavī, aviññāya sukhaṃ dukhaṃ;
::

::gathalast
Sāpi dānabalā mayhaṃ, sattakkhattuṃ pakampathā’’ti.
::

::centre
Vessantaracariyaṃ navamaṃ.
::

#### 10. Sasapaṇḍitacariyā

::hangnum
125\.
::

::gatha1
‘‘Punāparaṃ {pb:P:0.0082} yadā homi, sasako pavanacārako;
::

::gathalast
Tiṇapaṇṇasākaphalabhakkho, paraheṭhanavivajjito.
::

::hangnum
126\.
::

::gatha1
‘‘Makkaṭo ca siṅgālo ca, suttapoto cahaṃ tadā;
::

::gathalast
Vasāma ekasāmantā, sāyaṃ pāto ca dissare {note:sāyaṃ pāto padissare (ka.)}.
::

::hangnum
127\.
::

::gatha1
‘‘Ahaṃ te anusāsāmi, kiriye kalyāṇapāpake;
::

::gathalast
‘Pāpāni parivajjetha, kalyāṇe abhinivissatha’.
::

::hangnum
128\.
::

::gatha1
‘‘Uposathamhi divase, candaṃ disvāna pūritaṃ;
::

::gathalast
Etesaṃ tattha ācikkhiṃ, divaso ajjuposatho.
::

::hangnum
129\.
::

::gatha1
‘‘Dānāni paṭiyādetha, dakkhiṇeyyassa dātave;
::

::gathalast
Datvā dānaṃ dakkhiṇeyye, upavassathuposathaṃ.
::

::hangnum
130\.
::

::gatha1
‘‘Te {pb:T:2.0566} me sādhūti vatvāna, yathāsatti yathābalaṃ;
::

::gathalast
Dānāni paṭiyādetvā, dakkhiṇeyyaṃ gavesisuṃ {note:gavesayyuṃ (ka.)}.
::

::hangnum
131\.
::

::gatha1
‘‘Ahaṃ nisajja cintesiṃ, dānaṃ dakkhiṇanucchavaṃ;
::

::gathalast
‘Yadihaṃ labhe dakkhiṇeyyaṃ, kiṃ me dānaṃ bhavissati.
::

::hangnum
132\.
::

::gatha1
‘‘‘Na {pb:V:2.0383} me atthi tilā muggā, māsā vā taṇḍulā ghataṃ;
::

::gathalast
Ahaṃ tiṇena yāpemi, na sakkā tiṇa dātave.
::

::hangnum
133\.
::

::gatha1
‘‘‘Yadi {pb:M:2.0397} koci eti dakkhiṇeyyo, bhikkhāya mama santike;
::

::gathalast
Dajjāhaṃ sakamattānaṃ, na so tuccho gamissati’.
::

::hangnum
134\.
::

::gatha1
‘‘Mama saṅkappamaññāya, sakko brāhmaṇavaṇṇinā;
::

::gathalast
Āsayaṃ me upāgacchi, dānavīmaṃsanāya me.
::

::hangnum
135\.
::

::gatha1
‘‘Tamahaṃ disvāna santuṭṭho, idaṃ vacanamabraviṃ;
::

::gathalast
‘Sādhu khosi anuppatto, ghāsahetu mamantike.
::

::hangnum
136\.
::

::gatha1
‘‘‘Adinnapubbaṃ dānavaraṃ, ajja dassāmi te ahaṃ;
::

::gathalast
Tuvaṃ sīlaguṇūpeto, ayuttaṃ te paraheṭhanaṃ.
::

::hangnum
137\.
::

::gatha1
‘‘‘Ehi aggiṃ padīpehi, nānākaṭṭhe samānaya;
::

::gathalast
Ahaṃ pacissamattānaṃ, pakkaṃ tvaṃ bhakkhayissasi’.
::

::hangnum
138\.
::

::gatha1
‘‘‘Sādhū’ti so haṭṭhamano, nānākaṭṭhe samānayi;
::

::gathalast
Mahantaṃ akāsi citakaṃ, katvā aṅgāragabbhakaṃ.
::

::hangnum
139\.
::

::gatha1
‘‘Aggiṃ tattha padīpesi, yathā so khippaṃ mahā bhave;
::

::gathalast
Phoṭetvā rajagate gatte, ekamantaṃ upāvisiṃ.
::

::hangnum
140\.
::

::gatha1
‘‘Yadā {pb:T:2.0567} mahākaṭṭhapuñjo, āditto dhamadhamāyati {note:dhumadhumāyati (sī.), dhamamāyati (ka.)};
::

::gathalast
Taduppatitvā papatiṃ, majjhe jālasikhantare.
::

::hangnum
141\.
::

::gatha1
‘‘Yathā {pb:P:0.0083} sītodakaṃ nāma, paviṭṭhaṃ yassa kassaci;
::

::gathalast
Sameti darathapariḷāhaṃ, assādaṃ deti pīti ca.
::

::hangnum
142\.
::

::gatha1
‘‘Tatheva jalitaṃ aggiṃ, paviṭṭhassa mamaṃ tadā;
::

::gathalast
Sabbaṃ sameti darathaṃ, yathā sītodakaṃ viya.
::

::hangnum
143\.
::

::gatha1
‘‘Chaviṃ cammaṃ maṃsaṃ nhāruṃ, aṭṭhiṃ hadayabandhanaṃ;
::

::gathalast
Kevalaṃ sakalaṃ kāyaṃ, brāhmaṇassa adāsaha’’nti.
::

::centre
Sasapaṇḍitacariyaṃ dasamaṃ.
::

::centre
Akittivaggo paṭhamo.
::

Tassuddānaṃ {pb:V:2.0384} –

::gatha1
Akittibrāhmaṇo {pb:M:2.0398} saṅkho, kururājā dhanañcayo;
::

::gathalast
Mahāsudassano rājā, mahāgovindabrāhmaṇo.
::

::gatha1
Nimi candakumāro ca, sivi vessantaro saso;
::

::gathalast
Ahameva tadā āsiṃ, yo te dānavare adā.
::

::gatha1
Ete dānaparikkhārā, ete dānassa pāramī;
::

::gathalast
Jīvitaṃ yācake datvā, imaṃ pārami pūrayiṃ.
::

::gatha1
Bhikkhāya upagataṃ disvā, sakattānaṃ pariccajiṃ;
::

::gathalast
Dānena me samo natthi, esā me dānapāramīti.
::

::centre
Dānapāraminiddeso niṭṭhito.
::

### 2. Hatthināgavaggo

#### 1. Mātuposakacariyā

::hangnum
1\.
::

::gatha1
‘‘Yadā {pb:T:2.0568}{pb:M:2.0399}{pb:V:2.0385}{pb:P:0.0084} ahosiṃ pavane, kuñjaro mātuposako;
::

::gathalast
Na tadā atthi mahiyā, guṇena mama sādiso.
::

::hangnum
2\.
::

::gatha1
‘‘Pavane disvā vanacaro, rañño maṃ paṭivedayi;
::

::gathalast
‘Tavānucchavo mahārāja, gajo vasati kānane.
::

::hangnum
3\.
::

::gatha1
‘‘‘Na tassa parikkhāyattho, napi āḷakakāsuyā;
::

::gathalast
Saha gahite {note:samaṃ gahite (sī.)} soṇḍāya, sayameva idhehi’ti.
::

::hangnum
4\.
::

::gatha1
‘‘Tassa taṃ vacanaṃ sutvā, rājāpi tuṭṭhamānaso;
::

::gathalast
Pesesi hatthidamakaṃ, chekācariyaṃ susikkhitaṃ.
::

::hangnum
5\.
::

::gatha1
‘‘Gantvā so hatthidamako, addasa padumassare;
::

::gathalast
Bhisamuḷālaṃ {note:bhisamūlaṃ (ka.)} uddharantaṃ, yāpanatthāya mātuyā.
::

::hangnum
6\.
::

::gatha1
‘‘Viññāya me sīlaguṇaṃ, lakkhaṇaṃ upadhārayi;
::

::gathalast
‘Ehi puttā’ti patvāna, mama soṇḍāya aggahi.
::

::hangnum
7\.
::

::gatha1
‘‘Yaṃ me tadā pākatikaṃ, sarīrānugataṃ balaṃ;
::

::gathalast
Ajja nāgasahassānaṃ, balena samasādisaṃ.
::

::hangnum
8\.
::

::gatha1
‘‘Yadihaṃ tesaṃ pakuppeyyaṃ, upetānaṃ gahaṇāya maṃ;
::

::gathalast
Paṭibalo bhave tesaṃ, yāva rajjampi mānusaṃ.
::

::hangnum
9\.
::

::gatha1
‘‘Api {pb:T:2.0569} cāhaṃ sīlarakkhāya, sīlapāramipūriyā;
::

::gathalast
Na karomi citte aññathattaṃ, pakkhipantaṃ mamāḷake.
::

::hangnum
10\.
::

::gatha1
‘‘Yadi te maṃ tattha koṭṭeyyuṃ, pharasūhi tomarehi ca;
::

::gathalast
Neva tesaṃ pakuppeyyaṃ, sīlakhaṇḍabhayā mamā’’ti.
::

::centre
Mātuposakacariyaṃ paṭhamaṃ.
::

#### 2. Bhūridattacariyā

::hangnum
11\.
::

::gatha1
‘‘Punāparaṃ {pb:M:2.0400}{pb:V:2.0386}{pb:P:0.0085} yadā homi, bhūridatto mahiddhiko;
::

::gathalast
Virūpakkhena mahāraññā, devalokamagañchahaṃ.
::

::hangnum
12\.
::

::gatha1
‘‘Tattha passitvāhaṃ deve, ekantaṃ sukhasamappite;
::

::gathalast
Taṃ saggagamanatthāya, sīlabbataṃ samādiyiṃ.
::

::hangnum
13\.
::

::gatha1
‘‘Sarīrakiccaṃ katvāna, bhutvā yāpanamattakaṃ;
::

::gathalast
Caturo aṅge adhiṭṭhāya, semi vammikamuddhani.
::

::hangnum
14\.
::

::gatha1
‘‘Chaviyā cammena maṃsena, nahāruaṭṭhikehi vā;
::

::gathalast
Yassa etena karaṇīyaṃ, dinnaṃyeva harātu so.
::

::hangnum
15\.
::

::gatha1
‘‘Saṃsito akataññunā, ālampāyano {note:ālambaṇo (sī.)} mamaggahi;
::

::gathalast
Peḷāya pakkhipitvāna, kīḷeti maṃ tahiṃ tahiṃ.
::

::hangnum
16\.
::

::gatha1
‘‘Peḷāya pakkhipantepi, sammaddantepi pāṇinā;
::

::gathalast
Ālampāyane {note:ālambaṇe (sī.)} na kuppāmi, sīlakhaṇḍabhayā mama.
::

::hangnum
17\.
::

::gatha1
‘‘Sakajīvitapariccāgo{pb:T:2.0570}, tiṇato lahuko mama;
::

::gathalast
Sīlavītikkamo mayhaṃ, pathavīuppatanaṃ viya.
::

::hangnum
18\.
::

::gatha1
‘‘Nirantaraṃ jātisataṃ, cajeyyaṃ mama jīvitaṃ;
::

::gathalast
Neva sīlaṃ pabhindeyyaṃ, catuddīpāna hetupi.
::

::hangnum
19\.
::

::gatha1
‘‘Api cāhaṃ sīlarakkhāya, sīlapāramipūriyā;
::

::gathalast
Na karomi citte aññathattaṃ, pakkhipantampi peḷake’’ti.
::

::centre
Bhūridattacariyaṃ dutiyaṃ.
::

#### 3. Campeyyanāgacariyā

::hangnum
20\.
::

::gatha1
‘‘Punāparaṃ yadā homi, campeyyako mahiddhiko;
::

::gathalast
Tadāpi dhammiko āsiṃ, sīlabbatasamappito.
::

::hangnum
21\.
::

::gatha1
‘‘Tadāpi {pb:V:2.0387} maṃ dhammacāriṃ, upavutthaṃ uposathaṃ;
::

::gathalast
Ahituṇḍiko gahetvāna, rājadvāramhi kīḷati.
::

::hangnum
22\.
::

::gatha1
‘‘Yaṃ {pb:M:2.0401} yaṃ so vaṇṇaṃ cintayi, nīlaṃva pītalohitaṃ;
::

::gathalast
Tassa cittānuvattanto, homi cintitasannibho.
::

::hangnum
23\.
::

::gatha1
‘‘Thalaṃ {pb:P:0.0086} kareyyamudakaṃ, udakampi thalaṃ kare;
::

::gathalast
Yadihaṃ tassa pakuppeyyaṃ, khaṇena chārikaṃ kare.
::

::hangnum
24\.
::

::gatha1
‘‘Yadi cittavasī hessaṃ, parihāyissāmi sīlato;
::

::gathalast
Sīlena parihīnassa, uttamattho na sijjhati.
::

::hangnum
25\.
::

::gatha1
‘‘Kāmaṃ {pb:T:2.0571} bhijjatuyaṃ kāyo, idheva vikirīyatu;
::

::gathalast
Neva sīlaṃ pabhindeyyaṃ, vikirante bhusaṃ viyā’’ti.
::

::centre
Campeyyanāgacariyaṃ tatiyaṃ.
::

#### 4. Cūḷabodhicariyā

::hangnum
26\.
::

::gatha1
‘‘Punāparaṃ yadā homi, cūḷabodhi susīlavā;
::

::gathalast
Bhavaṃ disvāna bhayato, nekkhammaṃ abhinikkhamiṃ.
::

::hangnum
27\.
::

::gatha1
‘‘Yā me dutiyikā āsi, brāhmaṇī kanakasannibhā;
::

::gathalast
Sāpi vaṭṭe anapekkhā, nekkhammaṃ abhinikkhami.
::

::hangnum
28\.
::

::gatha1
‘‘Nirālayā chinnabandhū, anapekkhā kule gaṇe;
::

::gathalast
Carantā gāmanigamaṃ, bārāṇasimupāgamuṃ.
::

::hangnum
29\.
::

::gatha1
‘‘Tattha vasāma nipakā, asaṃsaṭṭhā kule gaṇe;
::

::gathalast
Nirākule appasadde, rājuyyāne vasāmubho.
::

::hangnum
30\.
::

::gatha1
‘‘Uyyānadassanaṃ gantvā, rājā addasa brāhmaṇiṃ;
::

::gathalast
Upagamma mamaṃ pucchi, ‘tuyhesā kā kassa bhariyā’.
::

::hangnum
31\.
::

::gatha1
‘‘Evaṃ vutte ahaṃ tassa, idaṃ vacanamabraviṃ;
::

::gathalast
‘Na mayhaṃ bhariyā esā, sahadhammā ekasāsanī’.
::

::hangnum
32\.
::

::gatha1
‘‘Tissā {pb:V:2.0388} {note:tassā (sī.)} sārattagadhito, gāhāpetvāna ceṭake;
::

::gathalast
Nippīḷayanto balasā, antepuraṃ pavesayi.
::

::hangnum
33\.
::

::gatha1
‘‘Odapattakiyā {pb:M:2.0402} mayhaṃ, sahajā ekasāsanī;
::

::gathalast
Ākaḍḍhitvā nayantiyā, kopo me upapajjatha.
::

::hangnum
34\.
::

::gatha1
‘‘Saha {pb:T:2.0572} kope samuppanne, sīlabbatamanussariṃ;
::

::gathalast
Tattheva kopaṃ niggaṇhiṃ, nādāsiṃ vaḍḍhitūpari.
::

::hangnum
35\.
::

::gatha1
‘‘Yadi naṃ brāhmaṇiṃ koci, koṭṭeyya tiṇhasattiyā;
::

::gathalast
Neva sīlaṃ pabhindeyyaṃ, bodhiyāyeva kāraṇā.
::

::hangnum
36\.
::

::gatha1
‘‘Na mesā brāhmaṇī dessā, napi me balaṃ na vijjati;
::

::gathalast
Sabbaññutaṃ piyaṃ mayhaṃ, tasmā sīlānurakkhisa’’nti.
::

::centre
Cūḷabodhicariyaṃ catutthaṃ.
::

#### 5. Mahiṃsarājacariyā

::hangnum
37\.
::

::gatha1
‘‘Punāparaṃ {pb:P:0.0087} yadā homi, mahiṃso pavanacārako;
::

::gathalast
Pavaḍḍhakāyo balavā, mahanto bhīmadassano.
::

::hangnum
38\.
::

::gatha1
‘‘Pabbhāre giridugge {note:vanadugge (sī.)} ca, rukkhamūle dakāsaye;
::

::gathalast
Hotettha ṭhānaṃ mahiṃsānaṃ, koci koci tahiṃ tahiṃ.
::

::hangnum
39\.
::

::gatha1
‘‘Vicaranto brahāraññe, ṭhānaṃ addasa bhaddakaṃ;
::

::gathalast
Taṃ ṭhānaṃ upagantvāna, tiṭṭhāmi ca sayāmi ca.
::

::hangnum
40\.
::

::gatha1
‘‘Athettha kapimāgantvā, pāpo anariyo lahu;
::

::gathalast
Khandhe nalāṭe bhamuke, mutteti ohanetitaṃ.
::

::hangnum
41\.
::

::gatha1
‘‘Sakimpi divasaṃ dutiyaṃ, tatiyaṃ catutthampi ca;
::

::gathalast
Dūseti maṃ sabbakālaṃ, tena homi upadduto.
::

::hangnum
42\.
::

::gatha1
‘‘Mamaṃ {pb:T:2.0573} upaddutaṃ disvā, yakkho maṃ idamabravi;
::

::gathalast
‘Nāsehetaṃ chavaṃ pāpaṃ, siṅgehi ca khurehi ca’.
::

::hangnum
43\.
::

::gatha1
‘‘Evaṃ {pb:V:2.0389} vutte tadā yakkhe, ahaṃ taṃ idamabraviṃ;
::

::gathalast
‘Kiṃ tvaṃ makkhesi kuṇapena, pāpena anariyena maṃ.
::

::hangnum
44\.
::

::gatha1
‘‘‘Yadihaṃ {pb:M:2.0403} tassa pakuppeyyaṃ, tato hīnataro bhave;
::

::gathalast
Sīlañca me pabhijjeyya, viññū ca garaheyyu maṃ.
::

::hangnum
45\.
::

::gatha1
‘‘‘Hīḷitā jīvitā vāpi, parisuddhena mataṃ varaṃ;
::

::gathalast
Kyāhaṃ jīvitahetūpi, kāhāmiṃ paraheṭhanaṃ’.
::

::hangnum
46\.
::

::gatha1
‘‘Mamevāyaṃ maññamāno, aññepevaṃ karissati;
::

::gathalast
Teva tassa vadhissanti, sā me mutti bhavissati.
::

::hangnum
47\.
::

::gatha1
‘‘Hīnamajjhimaukkaṭṭhe, sahanto avamānitaṃ;
::

::gathalast
Evaṃ labhati sappañño, manasā yathā patthita’’nti.
::

::centre
Mahiṃsarājacariyaṃ pañcamaṃ.
::

#### 6. Rururājacariyā

::hangnum
48\.
::

::gatha1
‘‘Punāparaṃ yadā homi, sutattakanakasannibho;
::

::gathalast
Migarājā rurunāma, paramasīlasamāhito.
::

::hangnum
49\.
::

::gatha1
‘‘Ramme padese ramaṇīye, vivitte amanussake;
::

::gathalast
Tattha vāsaṃ upagañchiṃ, gaṅgākūle manorame.
::

::hangnum
50\.
::

::gatha1
‘‘Atha {pb:P:0.0088} upari gaṅgāya, dhanikehi paripīḷito;
::

::gathalast
Puriso gaṅgāya papati, ‘jīvāmi vā marāmi vā’.
::

::hangnum
51\.
::

::gatha1
‘‘Rattindivaṃ {pb:T:2.0574} so gaṅgāya, vuyhamāno mahodake;
::

::gathalast
Ravanto karuṇaṃ ravaṃ, majjhe gaṅgāya gacchati.
::

::hangnum
52\.
::

::gatha1
‘‘Tassāhaṃ saddaṃ sutvāna, karuṇaṃ paridevato;
::

::gathalast
Gaṅgāya tīre ṭhatvāna, apucchiṃ ‘kosi tvaṃ naro’.
::

::hangnum
53\.
::

::gatha1
‘‘So me puṭṭho ca byākāsi, attano karaṇaṃ tadā;
::

::gathalast
‘Dhanikehi bhīto tasito, pakkhandohaṃ mahānadiṃ’.
::

::hangnum
54\.
::

::gatha1
‘‘Tassa {pb:V:2.0390} katvāna kāruññaṃ, cajitvā mama jīvitaṃ;
::

::gathalast
Pavisitvā nīhariṃ tassa, andhakāramhi rattiyā.
::

::hangnum
55\.
::

::gatha1
‘‘Assatthakālamaññāya, tassāhaṃ idamabraviṃ;
::

::gathalast
‘Ekaṃ taṃ varaṃ yācāmi, mā maṃ kassaci pāvada’.
::

::hangnum
56\.
::

::gatha1
‘‘Nagaraṃ {pb:M:2.0404} gantvāna ācikkhi, pucchito dhanahetuko;
::

::gathalast
Rājānaṃ so gahetvāna, upagañchi mamantikaṃ.
::

::hangnum
57\.
::

::gatha1
‘‘Yāvatā karaṇaṃ sabbaṃ, rañño ārocitaṃ mayā;
::

::gatha2
Rājā sutvāna vacanaṃ, usuṃ tassa pakappayi;
::

::gathalast
‘Idheva ghātayissāmi, mittadubbhiṃ {note:mittadūbhiṃ (sī.)} anāriyaṃ’.
::

::hangnum
58\.
::

::gatha1
‘‘Tamahaṃ anurakkhanto, nimminiṃ mama attanā;
::

::gathalast
‘Tiṭṭhateso mahārāja, kāmakāro bhavāmi te’.
::

::hangnum
59\.
::

::gatha1
‘‘Anurakkhiṃ mama sīlaṃ, nārakkhiṃ mama jīvitaṃ;
::

::gathalast
Sīlavā hi tadā āsiṃ, bodhiyāyeva kāraṇā’’ti.
::

::centre
Rururājacariyaṃ chaṭṭhaṃ.
::

#### 7. Mātaṅgacariyā

::hangnum
60\.
::

::gatha1
‘‘Punāparaṃ {pb:T:2.0575} yadā homi, jaṭilo uggatāpano;
::

::gathalast
Mātaṅgo nāma nāmena, sīlavā susamāhito.
::

::hangnum
61\.
::

::gatha1
‘‘Ahañca brāhmaṇo eko, gaṅgākūle vasāmubho;
::

::gathalast
Ahaṃ vasāmi upari, heṭṭhā vasati brāhmaṇo.
::

::hangnum
62\.
::

::gatha1
‘‘Vicaranto anukūlamhi, uddhaṃ me assamaddasa;
::

::gathalast
Tattha maṃ paribhāsetvā, abhisapi muddhaphālanaṃ.
::

::hangnum
63\.
::

::gatha1
‘‘Yadihaṃ tassa pakuppeyyaṃ, yadi sīlaṃ na gopaye;
::

::gathalast
Oloketvānahaṃ tassa, kareyyaṃ chārikaṃ viya.
::

::hangnum
64\.
::

::gatha1
‘‘Yaṃ {pb:P:0.0089} so tadā maṃ abhisapi, kupito duṭṭhamānaso;
::

::gathalast
Tasseva matthake nipati, yogena taṃ pamocayiṃ.
::

::hangnum
65\.
::

::gatha1
‘‘Anurakkhiṃ {pb:V:2.0391} mama sīlaṃ, nārakkhiṃ mama jīvitaṃ;
::

::gathalast
Sīlavā hi tadā āsiṃ, bodhiyāyeva kāraṇā’’ti.
::

::centre
Mātaṅgacariyaṃ sattamaṃ.
::

#### 8. Dhammadevaputtacariyā

::hangnum
66\.
::

::gatha1
‘‘Punāparaṃ {pb:M:2.0405} yadā homi, mahāpakkho mahiddhiko;
::

::gathalast
Dhammo nāma mahāyakkho, sabbalokānukampako.
::

::hangnum
67\.
::

::gatha1
‘‘Dasakusalakammapathe{pb:T:2.0576}, samādapento mahājanaṃ;
::

::gathalast
Carāmi gāmanigamaṃ, samitto saparijjano.
::

::hangnum
68\.
::

::gatha1
‘‘Pāpo kadariyo yakkho, dīpento dasa pāpake;
::

::gathalast
Sopettha mahiyā carati, samitto saparijjano.
::

::hangnum
69\.
::

::gatha1
‘‘Dhammavādī adhammo ca, ubho paccanikā mayaṃ;
::

::gathalast
Dhure dhuraṃ ghaṭṭayantā, samimhā paṭipathe ubho.
::

::hangnum
70\.
::

::gatha1
‘‘Kalaho vattatī bhesmā, kalyāṇapāpakassa ca;
::

::gathalast
Maggā okkamanatthāya, mahāyuddho upaṭṭhito.
::

::hangnum
71\.
::

::gatha1
‘‘Yadihaṃ tassa kuppeyyaṃ, yadi bhinde tapoguṇaṃ;
::

::gathalast
Sahaparijanaṃ tassa, rajabhūtaṃ kareyyahaṃ.
::

::hangnum
72\.
::

::gatha1
‘‘Apicāhaṃ sīlarakkhāya, nibbāpetvāna mānasaṃ;
::

::gathalast
Saha janenokkamitvā, pathaṃ pāpassa dāsahaṃ.
::

::hangnum
73\.
::

::gatha1
‘‘Saha pathato okkante, katvā cittassa nibbutiṃ;
::

::gathalast
Vivaraṃ adāsi pathavī, pāpayakkhassa tāvade’’ti.
::

::centre
Dhammadevaputtacariyaṃ aṭṭhamaṃ.
::

#### 9. Alīnasattucariyā

::hangnum
74\.
::

::gatha1
‘‘Pañcālaraṭṭhe {pb:V:2.0392}{pb:P:0.0090} nagaravare, kapilāyaṃ {note:kampilāyaṃ (sī.), kappilāyaṃ (syā.)} puruttame;
::

::gathalast
Rājā jayaddiso nāma, sīlaguṇamupāgato.
::

::hangnum
75\.
::

::gatha1
‘‘Tassa {pb:T:2.0577} rañño ahaṃ putto, sutadhammo susīlavā;
::

::gathalast
Alīnasatto guṇavā, anurakkhaparijano sadā.
::

::hangnum
76\.
::

::gatha1
‘‘Pitā me migavaṃ gantvā, porisādaṃ upāgami;
::

::gathalast
So me pitumaggahesi, ‘bhakkhosi mama mā cali’.
::

::hangnum
77\.
::

::gatha1
‘‘Tassa {pb:M:2.0406} taṃ vacanaṃ sutvā, bhīto tasitavedhito;
::

::gathalast
Ūrukkhambho ahu tassa, disvāna porisādakaṃ.
::

::hangnum
78\.
::

::gatha1
‘‘Migavaṃ gahetvā muñcassu, katvā āgamanaṃ puna;
::

::gathalast
Brāhmaṇassa dhanaṃ datvā, pitā āmantayī mamaṃ.
::

::hangnum
79\.
::

::gatha1
‘‘‘Rajjaṃ putta paṭipajja, mā pamajji puraṃ idaṃ;
::

::gathalast
Kataṃ me porisādena, mama āgamanaṃ puna’.
::

::hangnum
80\.
::

::gatha1
‘‘Mātāpitū ca vanditvā, nimminitvāna attanā;
::

::gathalast
Nikkhipitvā dhanuṃ khaggaṃ, porisādaṃ upāgamiṃ.
::

::hangnum
81\.
::

::gatha1
‘‘Sasatthahatthūpagataṃ, kadāci so tasissati;
::

::gathalast
Tena bhijjissati sīlaṃ, parittāsaṃ {note:paritāsaṃ (sī.)} kate mayi.
::

::hangnum
82\.
::

::gatha1
‘‘Sīlakhaṇḍabhayā mayhaṃ, tassa dessaṃ na byāhariṃ;
::

::gathalast
Mettacitto hitavādī, idaṃ vacanamabraviṃ.
::

::hangnum
83\.
::

::gatha1
‘‘‘Ujjālehi mahāaggiṃ, papatissāmi rukkhato;
::

::gathalast
Tvaṃ pakkakālamaññāya {note:supakkakālamaññāya (pī.)}, bhakkhaya maṃ pitāmaha’.
::

::hangnum
84\.
::

::gatha1
‘‘Iti sīlavataṃ hetu, nārakkhiṃ mama jīvitaṃ;
::

::gathalast
Pabbājesiṃ cahaṃ tassa, sadā pāṇātipātika’’nti.
::

::centre
Alīnasattucariyaṃ navamaṃ.
::

#### 10. Saṅkhapālacariyā

::hangnum
85\.
::

::gatha1
‘‘Punāparaṃ {pb:T:2.0578}{pb:V:2.0393}{pb:P:0.0091} yadā homi, saṅkhapālo mahiddhiko;
::

::gathalast
Dāṭhāvudho ghoraviso, dvijivho uragādhibhū.
::

::hangnum
86\.
::

::gatha1
‘‘Catuppathe mahāmagge, nānājanasamākule;
::

::gathalast
Caturo aṅge adhiṭṭhāya, tattha vāsamakappayiṃ.
::

::hangnum
87\.
::

::gatha1
‘‘Chaviyā cammena maṃsena, nahāruaṭṭhikehi vā;
::

::gathalast
Yassa etena karaṇīyaṃ, dinnaṃyeva harātu so.
::

::hangnum
88\.
::

::gatha1
‘‘Addasaṃsu {pb:M:2.0407} bhojaputtā, kharā luddā akāruṇā;
::

::gathalast
Upagañchuṃ mamaṃ tattha, daṇḍamuggarapāṇino.
::

::hangnum
89\.
::

::gatha1
‘‘Nāsāya vinivijjhitvā, naṅguṭṭhe piṭṭhikaṇṭake;
::

::gathalast
Kāje āropayitvāna, bhojaputtā hariṃsu maṃ.
::

::hangnum
90\.
::

::gatha1
‘‘Sasāgarantaṃ pathaviṃ, sakānanaṃ sapabbataṃ;
::

::gathalast
Icchamāno cahaṃ tattha, nāsāvātena jhāpaye.
::

::hangnum
91\.
::

::gatha1
‘‘Sūlehi vinivijjhante, koṭṭayantepi sattibhi;
::

::gathalast
Bhojaputte na kuppāmi, esā me sīlapāramī’’ti.
::

::centre
Saṅkhapālacariyaṃ dasamaṃ.
::

::centre
Hatthināgavaggo dutiyo.
::

Tassuddānaṃ –

::gatha1
Hatthināgo {pb:T:2.0579} bhūridatto, campeyyo bodhi mahiṃso;
::

::gathalast
Ruru mātaṅgo dhammo ca, atrajo ca jayaddiso.
::

::gatha1
Ete nava sīlabalā, parikkhārā padesikā;
::

::gathalast
Jīvitaṃ parirakkhitvā, sīlāni anurakkhisaṃ.
::

::gatha1
Saṅkhapālassa me sato, sabbakālampi jīvitaṃ;
::

::gathalast
Yassa kassaci niyyattaṃ, tasmā sā sīlapāramīti.
::

::centre
Sīlapāraminiddeso niṭṭhito.
::

### 3. Yudhañjayavaggo

#### 1. Yudhañjayacariyā

::hangnum
1\.
::

::gatha1
‘‘Yadāhaṃ {pb:M:2.0408}{pb:V:2.0394}{pb:P:0.0092} amitayaso, rājaputto yudhañjayo;
::

::gathalast
Ussāvabinduṃ sūriyātape, patitaṃ disvāna saṃvijiṃ.
::

::hangnum
2\.
::

::gatha1
‘‘Taññevādhipatiṃ katvā, saṃvegamanubrūhayiṃ;
::

::gathalast
Mātāpitū ca vanditvā, pabbajjamanuyācahaṃ.
::

::hangnum
3\.
::

::gatha1
‘‘Yācanti maṃ pañjalikā, sanegamā saraṭṭhakā;
::

::gathalast
‘Ajjeva putta paṭipajja, iddhaṃ phītaṃ mahāmahiṃ’.
::

::hangnum
4\.
::

::gatha1
‘‘Sarājake sahorodhe, sanegame saraṭṭhake;
::

::gathalast
Karuṇaṃ paridevante, anapekkhova pariccajiṃ.
::

::hangnum
5\.
::

::gatha1
‘‘Kevalaṃ pathaviṃ rajjaṃ, ñātiparijanaṃ yasaṃ;
::

::gathalast
Cajamāno na cintesiṃ, bodhiyāyeva kāraṇā.
::

::hangnum
6\.
::

::gatha1
‘‘Mātāpitā na me dessā, napi me dessaṃ mahāyasaṃ;
::

::gathalast
Sabbaññutaṃ piyaṃ mayhaṃ, tasmā rajjaṃ pariccaji’’nti.
::

::centre
Yudhañjayacariyaṃ paṭhamaṃ.
::

#### 2. Somanassacariyā

::hangnum
7\.
::

::gatha1
‘‘Punāparaṃ {pb:T:2.0580} yadā homi, indapatthe puruttame;
::

::gathalast
Kāmito dayito putto, somanassoti vissuto.
::

::hangnum
8\.
::

::gatha1
‘‘Sīlavā guṇasampanno, kalyāṇapaṭibhānavā;
::

::gathalast
Vuḍḍhāpacāyī hirīmā, saṅgahesu ca kovido.
::

::hangnum
9\.
::

::gatha1
‘‘Tassa {pb:V:2.0395} rañño patikaro, ahosi kuhakatāpaso;
::

::gathalast
Ārāmaṃ mālāvacchañca, ropayitvāna jīvati.
::

::hangnum
10\.
::

::gatha1
‘‘Tamahaṃ {pb:P:0.0093} disvāna kuhakaṃ, thusarāsiṃva ataṇḍulaṃ;
::

::gathalast
Dumaṃva anto susiraṃ, kadaliṃva asārakaṃ.
::

::hangnum
11\.
::

::gatha1
‘‘Natthimassa {pb:M:2.0409} sataṃ dhammo, sāmaññāpagato ayaṃ;
::

::gathalast
Hirīsukkadhammajahito, jīvitavuttikāraṇā.
::

::hangnum
12\.
::

::gatha1
‘‘Kupito ahu {note:ahosi (sī.), āsi (syā.)} paccanto, aṭavīhi parantihi;
::

::gathalast
Taṃ nisedhetuṃ gacchanto, anusāsi pitā mamaṃ.
::

::hangnum
13\.
::

::gatha1
‘‘‘Mā pamajji tuvaṃ tāta, jaṭilaṃ uggatāpanaṃ;
::

::gathalast
Yadicchakaṃ pavattehi, sabbakāmadado hi so’.
::

::hangnum
14\.
::

::gatha1
‘‘Tamahaṃ gantvānupaṭṭhānaṃ, idaṃ vacanamabraviṃ;
::

::gathalast
‘Kacci te gahapati kusalaṃ, kiṃ vā te āharīyatu’.
::

::hangnum
15\.
::

::gatha1
‘‘Tena so kupito āsi, kuhako mānanissito;
::

::gathalast
‘Ghātāpemi tuvaṃ ajja, raṭṭhā pabbājayāmi vā’.
::

::hangnum
16\.
::

::gatha1
‘‘Nisedhayitvā {pb:T:2.0581} paccantaṃ, rājā kuhakamabravi;
::

::gathalast
‘Kacci te bhante khamanīyaṃ, sammāno te pavattito’.
::

::hangnum
17\.
::

::gatha1
‘‘Tassa ācikkhatī pāpo, kumāro yathā nāsiyo;
::

::gathalast
Tassa taṃ vacanaṃ sutvā, āṇāpesi mahīpati.
::

::hangnum
18\.
::

::gatha1
‘‘‘Sīsaṃ tattheva chinditvā, katvāna catukhaṇḍikaṃ;
::

::gathalast
Rathiyā rathiyaṃ dassetha, sā gati jaṭilahīḷitā’.
::

::hangnum
19\.
::

::gatha1
‘‘Tattha kāraṇikā gantvā, caṇḍā luddā akāruṇā;
::

::gathalast
Mātuaṅke nisinnassa, ākaḍḍhitvā nayanti maṃ.
::

::hangnum
20\.
::

::gatha1
‘‘Tesāhaṃ evamavacaṃ, bandhataṃ gāḷhabandhanaṃ;
::

::gathalast
‘Rañño dassetha maṃ khippaṃ, rājakiriyāni atthi me’.
::

::hangnum
21\.
::

::gatha1
‘‘Te maṃ rañño dassayiṃsu, pāpassa pāpasevino;
::

::gathalast
Disvāna taṃ saññāpesiṃ, mamañca vasamānayiṃ.
::

::hangnum
22\.
::

::gatha1
‘‘So maṃ tattha khamāpesi, mahārajjamadāsi me;
::

::gathalast
Sohaṃ tamaṃ dālayitvā, pabbajiṃ anagāriyaṃ.
::

::hangnum
23\.
::

::gatha1
‘‘Na {pb:V:2.0396} me dessaṃ mahārajjaṃ, kāmabhogo na dessiyo;
::

::gathalast
Sabbaññutaṃ piyaṃ mayhaṃ, tasmā rajjaṃ pariccaji’’nti.
::

::centre
Somanassacariyaṃ dutiyaṃ.
::

#### 3. Ayogharacariyā

::hangnum
24\.
::

::gatha1
‘‘Punāparaṃ {pb:T:2.0582}{pb:M:2.0410}{pb:P:0.0094} yadā homi, kāsirājassa atrajo;
::

::gathalast
Ayogharamhi saṃvaḍḍho, nāmenāsi ayogharo.
::

::hangnum
25\.
::

::gatha1
‘‘Dukkhena jīvito laddho, saṃpīḷe patiposito;
::

::gathalast
Ajjeva putta paṭipajja, kevalaṃ vasudhaṃ imaṃ.
::

::hangnum
26\.
::

::gatha1
‘‘Saraṭṭhakaṃ sanigamaṃ, sajanaṃ vanditva khattiyaṃ;
::

::gathalast
Añjaliṃ paggahetvāna, idaṃ vacanamabraviṃ.
::

::hangnum
27\.
::

::gatha1
‘‘‘Ye keci mahiyā sattā, hīnamukkaṭṭhamajjhimā;
::

::gathalast
Nirārakkhā sake gehe, vaḍḍhanti sakañātibhi.
::

::hangnum
28\.
::

::gatha1
‘‘‘Idaṃ loke uttariyaṃ, saṃpīḷe mama posanaṃ;
::

::gathalast
Ayogharamhi saṃvaḍḍho, appabhe candasūriye.
::

::hangnum
29\.
::

::gatha1
‘‘‘Pūtikuṇapasampuṇṇā, muccitvā mātu kucchito;
::

::gathalast
Tato ghoratare dukkhe, puna pakkhittayoghare.
::

::hangnum
30\.
::

::gatha1
‘‘‘Yadihaṃ tādisaṃ patvā, dukkhaṃ paramadāruṇaṃ;
::

::gathalast
Rajjesu yadi rajjāmi {note:rañjāmi (sī.)}, pāpānaṃ uttamo siyaṃ.
::

::hangnum
31\.
::

::gatha1
‘‘‘Ukkaṇṭhitomhi kāyena, rajjenamhi anatthiko;
::

::gathalast
Nibbutiṃ pariyesissaṃ, yattha maṃ maccu na maddiye’.
::

::hangnum
32\.
::

::gatha1
‘‘Evāhaṃ cintayitvāna, viravante mahājane;
::

::gathalast
Nāgova bandhanaṃ chetvā, pāvisiṃ kānanaṃ vanaṃ.
::

::hangnum
33\.
::

::gatha1
‘‘Mātāpitā {pb:T:2.0583}{pb:V:2.0397} na me dessā, napi me dessaṃ mahāyasaṃ;
::

::gathalast
Sabbaññutaṃ piyaṃ mayhaṃ, tasmā rajjaṃ pariccaji’’nti.
::

::centre
Ayogharacariyaṃ tatiyaṃ.
::

#### 4. Bhisacariyā

::hangnum
34\.
::

::gatha1
‘‘Punāparaṃ yadā homi, kāsīnaṃ puravaruttame;
::

::gathalast
Bhaginī ca bhātaro satta, nibbattā sotthiye kule.
::

::hangnum
35\.
::

::gatha1
‘‘Etesaṃ {pb:M:2.0411} pubbajo āsiṃ, hirīsukkamupāgato;
::

::gathalast
Bhavaṃ disvāna bhayato, nekkhammābhirato ahaṃ.
::

::hangnum
36\.
::

::gatha1
‘‘Mātāpitūhi {pb:P:0.0095} pahitā, sahāyā ekamānasā;
::

::gathalast
Kāmehi maṃ nimantenti, ‘kulavaṃsaṃ dharehi’ti.
::

::hangnum
37\.
::

::gatha1
‘‘Yaṃ tesaṃ vacanaṃ vuttaṃ, gihīdhamme sukhāvahaṃ;
::

::gathalast
Taṃ me ahosi kaṭhinaṃ, tatta {note:santatta (ka.)} phālasamaṃ viya.
::

::hangnum
38\.
::

::gatha1
‘‘Te maṃ tadā ukkhipantaṃ, pucchiṃsu patthitaṃ mama;
::

::gathalast
‘Kiṃ tvaṃ patthayase samma, yadi kāme na bhuñjasi’.
::

::hangnum
39\.
::

::gatha1
‘‘Tesāhaṃ evamavacaṃ, atthakāmo hitesinaṃ;
::

::gathalast
‘Nāhaṃ patthemi gihībhāvaṃ, nekkhammābhirato ahaṃ’.
::

::hangnum
40\.
::

::gatha1
‘‘Te mayhaṃ vacanaṃ sutvā, pitumātu ca sāvayuṃ;
::

::gathalast
Mātāpitā evamāhu, ‘sabbeva pabbajāma bho’.
::

::hangnum
41\.
::

::gatha1
‘‘Ubho {pb:T:2.0584} mātāpitā mayhaṃ, bhaginī ca satta bhātaro;
::

::gathalast
Amitadhanaṃ chaḍḍayitvā, pāvisimhā mahāvana’’nti.
::

::centre
Bhisacariyaṃ catutthaṃ.
::

#### 5. Soṇapaṇḍitacariyā

::hangnum
42\.
::

::gatha1
‘‘Punāparaṃ {pb:V:2.0398} yadā homi, nagare brahmavaḍḍhane;
::

::gathalast
Tattha kulavare seṭṭhe, mahāsāle ajāyahaṃ.
::

::hangnum
43\.
::

::gatha1
‘‘Tadāpi lokaṃ disvāna, andhībhūtaṃ tamotthaṭaṃ;
::

::gathalast
Cittaṃ bhavato patikuṭati, tuttavegahataṃ viya.
::

::hangnum
44\.
::

::gatha1
‘‘Disvāna vividhaṃ pāpaṃ, evaṃ cintesahaṃ tadā;
::

::gathalast
‘Kadāhaṃ gehā nikkhamma, pavisissāmi kānanaṃ’.
::

::hangnum
45\.
::

::gatha1
‘‘Tadāpi maṃ nimantesuṃ, kāmabhogehi ñātayo;
::

::gathalast
Tesampi chandamācikkhiṃ, ‘mā nimantetha tehi maṃ’.
::

::hangnum
46\.
::

::gatha1
‘‘Yo {pb:M:2.0412} me kaniṭṭhako bhātā, nando nāmāsi paṇḍito;
::

::gathalast
Sopi maṃ anusikkhanto, pabbajjaṃ samarocayi.
::

::hangnum
47\.
::

::gatha1
‘‘Ahaṃ soṇo ca nando ca, ubho mātāpitā mama;
::

::gathalast
Tadāpi bhoge chaḍḍetvā, pāvisimhā mahāvana’’nti.
::

::centre
Soṇapaṇḍitacariyaṃ pañcamaṃ.
::

#### 6. Temiyacariyā

::hangnum
48\.
::

::gatha1
‘‘Punāparaṃ {pb:T:2.0585}{pb:P:0.0096} yadā homi, kāsirājassa atrajo;
::

::gathalast
Mūgapakkhoti nāmena, temiyoti vadanti maṃ.
::

::hangnum
49\.
::

::gatha1
‘‘Soḷasitthisahassānaṃ, na vijjati pumo tadā {note:sadā (sī.)};
::

::gathalast
Ahorattānaṃ accayena, nibbatto ahamekako.
::

::hangnum
50\.
::

::gatha1
‘‘Kicchā laddhaṃ piyaṃ puttaṃ, abhijātaṃ jutindharaṃ;
::

::gathalast
Setacchattaṃ dhārayitvāna, sayane poseti maṃ pitā.
::

::hangnum
51\.
::

::gatha1
‘‘Niddāyamāno sayanavare, pabujjhitvānahaṃ tadā;
::

::gathalast
Addasaṃ paṇḍaraṃ chattaṃ, yenāhaṃ nirayaṃ gato.
::

::hangnum
52\.
::

::gatha1
‘‘Saha {pb:V:2.0399} diṭṭhassa me chattaṃ, tāso uppajji bheravo;
::

::gathalast
Vinicchayaṃ samāpanno, ‘kathāhaṃ imaṃ muñcissaṃ’.
::

::hangnum
53\.
::

::gatha1
‘‘Pubbasālohitā mayhaṃ, devatā atthakāminī;
::

::gathalast
Sā maṃ disvāna dukkhitaṃ, tīsu ṭhānesu yojayi.
::

::hangnum
54\.
::

::gatha1
‘‘‘Mā paṇḍiccayaṃ vibhāvaya, bālamato bhava sabbapāṇinaṃ;
::

::gathalast
Sabbo taṃ jano ocināyatu, evaṃ tava attho bhavissati’.
::

::hangnum
55\.
::

::gatha1
‘‘Evaṃ vuttāyahaṃ tassā, idaṃ vacanamabraviṃ;
::

::gathalast
‘Karomi te taṃ vacanaṃ, yaṃ tvaṃ bhaṇasi devate;
::

::gathalast
Atthakāmāsi me amma, hitakāmāsi devate’.
::

::hangnum
56\.
::

::gatha1
‘‘Tassāhaṃ vacanaṃ sutvā, sāgareva thalaṃ labhiṃ;
::

::gathalast
Haṭṭho {pb:T:2.0586} saṃviggamānaso, tayo aṅge adhiṭṭhahiṃ.
::

::hangnum
57\.
::

::gatha1
‘‘Mūgo {pb:M:2.0413} ahosiṃ badhiro, pakkho gativivajjito;
::

::gathalast
Ete aṅge adhiṭṭhāya, vassāni soḷasaṃ vasiṃ.
::

::hangnum
58\.
::

::gatha1
‘‘Tato me hatthapāde ca, jivhaṃ sotañca maddiya;
::

::gathalast
Anūnataṃ me passitvā, ‘kāḷakaṇṇī’ti nindisuṃ.
::

::hangnum
59\.
::

::gatha1
‘‘Tato jānapadā sabbe, senāpatipurohitā;
::

::gathalast
Sabbe ekamanā hutvā, chaḍḍanaṃ anumodisuṃ.
::

::hangnum
60\.
::

::gatha1
‘‘Sohaṃ tesaṃ matiṃ sutvā, haṭṭho saṃviggamānaso;
::

::gathalast
Yassatthāya tapociṇṇo, so me attho samijjhatha.
::

::hangnum
61\.
::

::gatha1
‘‘Nhāpetvā anulimpitvā, veṭhetvā rājaveṭhanaṃ;
::

::gathalast
Chattena abhisiñcitvā, kāresuṃ puraṃ padakkhiṇaṃ.
::

::hangnum
62\.
::

::gatha1
‘‘Sattāhaṃ dhārayitvāna, uggate ravimaṇḍale;
::

::gathalast
Rathena maṃ nīharitvā, sārathī vanamupāgami.
::

::hangnum
63\.
::

::gatha1
‘‘Ekokāse {pb:P:0.0097} rathaṃ katvā, sajjassaṃ hatthamuccito {note:hatthamuñcito (sī. syā.)};
::

::gathalast
Sārathī khaṇatī kāsuṃ, nikhātuṃ pathaviyā mamaṃ.
::

::hangnum
64\.
::

::gatha1
‘‘Adhiṭṭhitamadhiṭṭhānaṃ, tajjento vividhakāraṇā;
::

::gathalast
Na bhindiṃ tamadhiṭṭhānaṃ, bodhiyāyeva kāraṇā.
::

::hangnum
65\.
::

::gatha1
‘‘Mātāpitā na me dessā, attā me na ca dessiyo;
::

::gathalast
Sabbaññutaṃ piyaṃ mayhaṃ, tasmā vatamadhiṭṭhahiṃ.
::

::hangnum
66\.
::

::gatha1
‘‘Ete {pb:T:2.0587}{pb:V:2.0400} aṅge adhiṭṭhāya, vassāni soḷasaṃ vasiṃ;
::

::gathalast
Adhiṭṭhānena me samo natthi, esā me adhiṭṭhānapāramī’’ti.
::

::centre
Temiyacariyaṃ chaṭṭhaṃ.
::

#### 7. Kapirājacariyā

::hangnum
67\.
::

::gatha1
‘‘Yadā ahaṃ kapi āsiṃ, nadīkūle darīsaye;
::

::gathalast
Pīḷito susumārena, gamanaṃ na labhāmahaṃ.
::

::hangnum
68\.
::

::gatha1
‘‘Yamhokāse {pb:M:2.0414} ahaṃ ṭhatvā, orā pāraṃ patāmahaṃ;
::

::gathalast
Tatthacchi sattu vadhako, kumbhīlo luddadassano.
::

::hangnum
69\.
::

::gatha1
‘‘So maṃ asaṃsi ‘ehī’ti, ‘ahaṃpemī’ti taṃ vatiṃ;
::

::gathalast
Tassa matthakamakkamma, parakūle patiṭṭhahiṃ.
::

::hangnum
70\.
::

::gatha1
‘‘Na tassa alikaṃ bhaṇitaṃ, yathā vācaṃ akāsahaṃ;
::

::gathalast
Saccena me samo natthi, esā me saccapāramī’’ti.
::

::centre
Kapirājacariyaṃ sattamaṃ.
::

#### 8. Saccatāpasacariyā

::hangnum
71\.
::

::gatha1
‘‘Punāparaṃ yadā homi, tāpaso saccasavhayo;
::

::gathalast
Saccena lokaṃ pālesiṃ, samaggaṃ janamakāsaha’’nti.
::

::centre
Saccatāpasacariyaṃ aṭṭhamaṃ.
::

#### 9. Vaṭṭapotakacariyā

::hangnum
72\.
::

::gatha1
‘‘Punāparaṃ {pb:T:2.0588}{pb:V:2.0401}{pb:P:0.0098} yadā homi, magadhe vaṭṭapotako;
::

::gathalast
Ajātapakkho taruṇo, maṃsapesi kulāvake.
::

::hangnum
73\.
::

::gatha1
‘‘Mukhatuṇḍakenāharitvā {note:mukhatuṇḍenāharitvā (sī.)}, mātā posayatī mamaṃ;
::

::gathalast
Tassā phassena jīvāmi, natthi me kāyikaṃ balaṃ.
::

::hangnum
74\.
::

::gatha1
‘‘Saṃvacchare gimhasamaye, davaḍāho {note:vanadāho (ka.)} padippati;
::

::gathalast
Upagacchati amhākaṃ, pāvako kaṇhavattanī.
::

::hangnum
75\.
::

::gatha1
‘‘Dhamadhamā itievaṃ, saddāyanto mahāsikhī;
::

::gathalast
Anupubbena jhāpento, aggi mamamupāgami.
::

::hangnum
76\.
::

::gatha1
‘‘Aggivegabhayātītā, tasitā mātāpitā mama;
::

::gathalast
Kulāvake maṃ chaḍḍetvā, attānaṃ parimocayuṃ.
::

::hangnum
77\.
::

::gatha1
‘‘Pāde {pb:M:2.0415} pakkhe pajahāmi, natthi me kāyikaṃ balaṃ;
::

::gathalast
Sohaṃ agatiko tattha, evaṃ cintesahaṃ tadā.
::

::hangnum
78\.
::

::gatha1
‘‘‘Yesāhaṃ upadhāveyyaṃ, bhīto tasitavedhito;
::

::gathalast
Te maṃ ohāya pakkantā, kathaṃ me ajja kātave.
::

::hangnum
79\.
::

::gatha1
‘‘‘Atthi loke sīlaguṇo, saccaṃ soceyyanuddayā;
::

::gathalast
Tena saccena kāhāmi, saccakiriyamuttamaṃ.
::

::hangnum
80\.
::

::gatha1
‘‘‘Āvejjetvā dhammabalaṃ, saritvā pubbake jine;
::

::gathalast
Saccabalamavassāya, saccakiriyamakāsahaṃ.
::

::hangnum
81\.
::

::gatha1
‘‘‘Santi {pb:T:2.0589} pakkhā apatanā, santi pādā avañcanā;
::

::gathalast
Mātāpitā ca nikkhantā, jātaveda paṭikkama’.
::

::hangnum
82\.
::

::gatha1
‘‘Sahasacce kate mayhaṃ, mahāpajjalito sikhī;
::

::gatha2
Vajjesi soḷasakarīsāni, udakaṃ patvā yathā sikhī;
::

::gathalast
Saccena me samo natthi, esā me saccapāramī’’ti.
::

::centre
Vaṭṭapotakacariyaṃ navamaṃ.
::

#### 10. Maccharājacariyā

::hangnum
83\.
::

::gatha1
‘‘Punāparaṃ {pb:V:2.0402}{pb:P:0.0099} yadā homi, maccharājā mahāsare;
::

::gathalast
Uṇhe sūriyasantāpe, sare udaka khīyatha.
::

::hangnum
84\.
::

::gatha1
‘‘Tato kākā ca gijjhā ca, kaṅkā {note:bakā (sī.)} kulalasenakā;
::

::gathalast
Bhakkhayanti divārattiṃ, macche upanisīdiya.
::

::hangnum
85\.
::

::gatha1
‘‘Evaṃ cintesahaṃ tattha, saha ñātīhi pīḷito;
::

::gathalast
‘Kena nu kho upāyena, ñātī dukkhā pamocaye’.
::

::hangnum
86\.
::

::gatha1
‘‘Vicintayitvā dhammatthaṃ, saccaṃ addasa passayaṃ;
::

::gathalast
Sacce ṭhatvā pamocesiṃ, ñātīnaṃ taṃ atikkhayaṃ.
::

::hangnum
87\.
::

::gatha1
‘‘Anussaritvā sataṃ dhammaṃ, paramatthaṃ vicintayaṃ;
::

::gathalast
Akāsi saccakiriyaṃ, yaṃ loke dhuvasassataṃ.
::

::hangnum
88\.
::

::gatha1
‘‘‘Yato {pb:M:2.0416} sarāmi attānaṃ, yato pattosmi viññutaṃ;
::

::gathalast
Nābhijānāmi sañcicca, ekapāṇampi hiṃsitaṃ.
::

::hangnum
89\.
::

::gatha1
‘‘‘Etena {pb:T:2.0590} saccavajjena, pajjunno abhivassatu;
::

::gatha2
Abhitthanaya pajjunna, nidhiṃ kākassa nāsaya;
::

::gathalast
Kākaṃ sokāya randhehi, macche sokā pamocaya’.
::

::hangnum
90\.
::

::gatha1
‘‘Sahakate saccavare, pajjunno abhigajjiya;
::

::gathalast
Thalaṃ ninnañca pūrento, khaṇena abhivassatha.
::

::hangnum
91\.
::

::gatha1
‘‘Evarūpaṃ saccavaraṃ, katvā vīriyamuttamaṃ;
::

::gathalast
Vassāpesiṃ mahāmeghaṃ, saccatejabalassito;
::

::gathalast
Saccena me samo natthi, esā me saccapāramī’’ti.
::

::centre
Maccharājacariyaṃ dasamaṃ.
::

#### 11. Kaṇhadīpāyanacariyā

::hangnum
92\.
::

::gatha1
‘‘Punāparaṃ {pb:V:2.0403} yadā homi, kaṇhadīpāyano isi;
::

::gathalast
Paropaññāsavassāni, anabhiratocariṃ ahaṃ.
::

::hangnum
93\.
::

::gatha1
‘‘Na koci etaṃ jānāti, anabhiratimanaṃ mama;
::

::gathalast
Ahañhi kassaci nācikkhiṃ, arati me carati mānase.
::

::hangnum
94\.
::

::gatha1
‘‘Sabrahmacārī {pb:P:0.0100} maṇḍabyo, sahāyo me mahāisi;
::

::gathalast
Pubbakammasamāyutto, sūlamāropanaṃ labhi.
::

::hangnum
95\.
::

::gatha1
‘‘Tamahaṃ upaṭṭhahitvāna, ārogyamanupāpayiṃ;
::

::gathalast
Āpucchitvāna āgañchiṃ, yaṃ mayhaṃ sakamassamaṃ.
::

::hangnum
96\.
::

::gatha1
‘‘Sahāyo {pb:T:2.0591} brāhmaṇo mayhaṃ, bhariyaṃ ādāya puttakaṃ;
::

::gathalast
Tayo janā samāgantvā, āgañchuṃ pāhunāgataṃ.
::

::hangnum
97\.
::

::gatha1
‘‘Sammodamāno tehi saha, nisinno sakamassame;
::

::gathalast
Dārako vaṭṭamanukkhipaṃ, āsīvisamakopayi.
::

::hangnum
98\.
::

::gatha1
‘‘Tato so vaṭṭagataṃ maggaṃ, anvesanto kumārako;
::

::gathalast
Āsīvisassa hatthena, uttamaṅgaṃ parāmasi.
::

::hangnum
99\.
::

::gatha1
‘‘Tassa {pb:M:2.0417} āmasane kuddho, sappo visabalassito;
::

::gathalast
Kupito paramakopena, aḍaṃsi dārakaṃ khaṇe.
::

::hangnum
100\.
::

::gatha1
‘‘Sahadaṭṭho āsīvisena {note:ativisena (pī. ka.)}, dārako papati {note:patati (ka.)} bhūmiyaṃ;
::

::gathalast
Tenāhaṃ dukkhito āsiṃ, mama vāhasi taṃ dukkhaṃ.
::

::hangnum
101\.
::

::gatha1
‘‘Tyāhaṃ assāsayitvāna, dukkhite sokasallite;
::

::gathalast
Paṭhamaṃ akāsiṃ kiriyaṃ, aggaṃ saccaṃ varuttamaṃ.
::

::hangnum
102\.
::

::gatha1
‘‘‘Sattāhamevāhaṃ pasannacitto, puññatthiko acariṃ brahmacariyaṃ;
::

::gathalast
Athāparaṃ yaṃ caritaṃ mamedaṃ, vassāni paññāsasamādhikāni.
::

::hangnum
103\.
::

::gatha1
‘‘‘Akāmako vāhi ahaṃ carāmi, etena saccena suvatthi hotu;
::

::gathalast
Hataṃ visaṃ jīvatu yaññadatto’.
::

::hangnum
104\.
::

::gatha1
‘‘Saha {pb:T:2.0592}{pb:V:2.0404} sacce kate mayhaṃ, visavegena vedhito;
::

::gatha2
Abujjhitvāna vuṭṭhāsi, arogo cāsi māṇavo;
::

::gathalast
Saccena me samo natthi, esā me saccapāramī’’ti.
::

::centre
Kaṇhadīpāyanacariyaṃ ekādasamaṃ.
::

#### 12. Sutasomacariyā

::hangnum
105\.
::

::gatha1
‘‘Punāparaṃ yadā homi, sutasomo mahīpati;
::

::gathalast
Gahito porisādena, brāhmaṇe saṅgaraṃ sariṃ.
::

::hangnum
106\.
::

::gatha1
‘‘Khattiyānaṃ ekasataṃ, āvuṇitvā karattale;
::

::gathalast
Etesaṃ pamilāpetvā, yaññatthe upanayī mamaṃ.
::

::hangnum
107\.
::

::gatha1
‘‘Apucchi {pb:P:0.0101} maṃ porisādo, ‘kiṃ tvaṃ icchasi nissajaṃ;
::

::gathalast
Yathāmati te kāhāmi, yadi me tvaṃ punehisi’.
::

::hangnum
108\.
::

::gatha1
‘‘Tassa {pb:M:2.0418} paṭissuṇitvāna, paṇhe āgamanaṃ mama;
::

::gathalast
Upagantvā puraṃ rammaṃ, rajjaṃ niyyādayiṃ tadā.
::

::hangnum
109\.
::

::gatha1
‘‘Anussaritvā sataṃ dhammaṃ, pubbakaṃ jinasevitaṃ;
::

::gathalast
Brāhmaṇassa dhanaṃ datvā, porisādaṃ upāgamiṃ.
::

::hangnum
110\.
::

::gatha1
‘‘Natthi me saṃsayo tattha, ghātayissati vā na vā;
::

::gatha2
Saccavācānurakkhanto, jīvitaṃ cajitumupāgamiṃ;
::

::gathalast
Saccena me samo natthi, esā me saccapāramī’’ti.
::

::centre
Sutasomacariyaṃ dvādasamaṃ.
::

#### 13. Suvaṇṇasāmacariyā

::hangnum
111\.
::

::gatha1
‘‘Sāmo {pb:T:2.0593}{pb:V:2.0405} yadā vane āsiṃ, sakkena abhinimmito;
::

::gathalast
Pavane sīhabyagghe ca, mettāyamupanāmayiṃ.
::

::hangnum
112\.
::

::gatha1
‘‘Sīhabyagghehi dīpīhi, acchehi mahisehi ca;
::

::gathalast
Pasadamigavarāhehi, parivāretvā vane vasiṃ.
::

::hangnum
113\.
::

::gatha1
‘‘Na maṃ koci uttasati, napi bhāyāmi kassaci;
::

::gathalast
Mettābalenupatthaddho, ramāmi pavane tadā’’ti.
::

::centre
Suvaṇṇasāmacariyaṃ terasamaṃ.
::

#### 14. Ekarājacariyā

::hangnum
114\.
::

::gatha1
‘‘Punāparaṃ yadā homi, ekarājāti vissuto;
::

::gathalast
Paramaṃ sīlaṃ adhiṭṭhāya, pasāsāmi mahāmahiṃ.
::

::hangnum
115\.
::

::gatha1
‘‘Dasa kusalakammapathe, vattāmi anavasesato;
::

::gathalast
Catūhi saṅgahavatthūhi, saṅgaṇhāmi {note:saṅgahāmi (ka.)} mahājanaṃ.
::

::hangnum
116\.
::

::gatha1
‘‘Evaṃ me appamattassa, idha loke parattha ca;
::

::gathalast
Dabbaseno {pb:P:0.0102} upagantvā, acchindanto puraṃ mama.
::

::hangnum
117\.
::

::gatha1
‘‘Rājūpajīve {pb:M:2.0419} nigame, sabalaṭṭhe saraṭṭhake;
::

::gathalast
Sabbaṃ hatthagataṃ katvā, kāsuyā nikhaṇī mamaṃ.
::

::hangnum
118\.
::

::gatha1
‘‘Amaccamaṇḍalaṃ rajjaṃ, phītaṃ antepuraṃ mama;
::

::gathalast
Acchinditvāna gahitaṃ, piyaṃ puttaṃva passahaṃ;
::

::gathalast
Mettāya me samo natthi, esā me mettāpāramī’’ti.
::

::centre
Ekarājacariyaṃ cuddasamaṃ.
::

#### 15. Mahālomahaṃsacariyā

::hangnum
119\.
::

::gatha1
‘‘Susāne {pb:T:2.0594}{pb:V:2.0406} seyyaṃ kappemi, chavaṭṭhikaṃ upanidhāyahaṃ;
::

::gathalast
Gāmaṇḍalā {note:gomaṇḍalā (sī.), gāmamaṇḍalā (syā.)} upāgantvā, rūpaṃ dassentinappakaṃ.
::

::hangnum
120\.
::

::gatha1
‘‘Apare gandhamālañca, bhojanaṃ vividhaṃ bahuṃ;
::

::gathalast
Upāyanānūpanenti, haṭṭhā saṃviggamānasā.
::

::hangnum
121\.
::

::gatha1
‘‘Ye me dukkhaṃ upaharanti, ye ca denti sukhaṃ mama;
::

::gathalast
Sabbesaṃ samako homi, dayā kopo na vijjati.
::

::hangnum
122\.
::

::gatha1
‘‘Sukhadukkhe tulābhūto, yasesu ayasesu ca;
::

::gathalast
Sabbattha samako homi, esā me upekkhāpāramī’’ti.
::

::centre
Mahālomahaṃsacariyaṃ pannarasamaṃ.
::

::centre
Yudhañjayavaggo tatiyo.
::

Tassuddānaṃ –

::gatha1
Yudhañjayo somanasso, ayogharabhisena ca;
::

::gathalast
Soṇanando mūgapakkho, kapirājā saccasavhayo.
::

::gatha1
Vaṭṭako maccharājā ca, kaṇhadīpāyano isi;
::

::gatha2
Sutasomo puna āsiṃ {note:āsi (syā.)}, sāmo ca ekarājahu;
::

::gathalast
Upekkhāpāramī āsi, iti vutthaṃ {note:vuttaṃ (sabbattha) aṭṭhakathā oloketabbā} mahesinā.
::

::gatha1
Evaṃ {pb:M:2.0420} bahubbidhaṃ dukkhaṃ, sampattī ca bahubbidhā {note:sampatti ca bahuvidhā (sī.), sampattiṃ ca bahuvidhaṃ (ka.)};
::

::gathalast
Bhavābhave anubhavitvā, patto sambodhimuttamaṃ.
::

::gatha1
Datvā dātabbakaṃ dānaṃ, sīlaṃ pūretvā asesato;
::

::gathalast
Nekkhamme pāramiṃ gantvā, patto sambodhimuttamaṃ.
::

::gatha1
Paṇḍite {pb:T:2.0595} paripucchitvā, vīriyaṃ katvāna muttamaṃ;
::

::gathalast
Khantiyā pāramiṃ gantvā, patto sambodhimuttamaṃ.
::

::gatha1
Katvā daḷhamadhiṭṭhānaṃ, saccavācānurakkhiya;
::

::gathalast
Mettāya {pb:P:0.0103} pāramiṃ gantvā, patto sambodhimuttamaṃ.
::

::gatha1
Lābhālābhe {pb:V:2.0407} yasāyase, sammānanāvamānane;
::

::gathalast
Sabbattha samako hutvā, patto sambodhimuttamaṃ.
::

::gatha1
Kosajjaṃ bhayato disvā, vīriyārambhañca khemato;
::

::gathalast
Āraddhavīriyā hotha, esā buddhānusāsanī.
::

::gatha1
Vivādaṃ bhayato disvā, avivādañca khemato;
::

::gathalast
Samaggā sakhilā hotha, esā buddhānusāsanī.
::

::gatha1
Pamādaṃ bhayato disvā, appamādañca khemato;
::

::gathalast
Bhāvethaṭṭhaṅgikaṃ maggaṃ, esā buddhānusāsanī.
::

Itthaṃ sudaṃ bhagavā attano pubbacariyaṃ sambhāvayamāno buddhāpadāniyaṃ nāma dhammapariyāyaṃ abhāsitthāti.

::centre
Cariyāpiṭakaṃ niṭṭhitaṃ.
::
