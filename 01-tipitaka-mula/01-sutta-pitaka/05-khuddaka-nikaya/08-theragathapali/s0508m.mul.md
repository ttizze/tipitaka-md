::centre
Namo tassa bhagavato arahato sammāsambuddhassa
::

# Khuddakanikāye

## Theragāthāpāḷi

#### Nidānagāthā

::gatha1
Sīhānaṃva {pb:T:0.0260}{pb:M:0.0019}{pb:V:0.0161}{pb:P:0.0001} nadantānaṃ, dāṭhīnaṃ girigabbhare;
::

::gathalast
Suṇātha bhāvitattānaṃ, gāthā atthūpanāyikā {note:attūpanāyikā (sī. ka.)}.
::

::gatha1
Yathānāmā yathāgottā, yathādhammavihārino;
::

::gathalast
Yathādhimuttā sappaññā, vihariṃsu atanditā.
::

::gatha1
Tattha tattha vipassitvā, phusitvā accutaṃ padaṃ;
::

::gathalast
Katantaṃ paccavekkhantā, imamatthamabhāsisuṃ.
::

### 1. Ekakanipāto

#### 1. Paṭhamavaggo

#### 1. Subhūtittheragāthā

::hangnum
1\.
::

::gatha1
‘‘Channā {pb:V:0.0162} me kuṭikā sukhā nivātā, vassa deva yathāsukhaṃ;
::

::gathalast
Cittaṃ me susamāhitaṃ vimuttaṃ, ātāpī viharāmi vassa devā’’ti.
::

Itthaṃ sudaṃ {note:itthaṃ sumaṃ (ka. aṭṭha.)} āyasmā subhūtitthero gāthaṃ abhāsitthāti.

#### 2. Mahākoṭṭhikattheragāthā

::hangnum
2\.
::

::gatha1
‘‘Upasanto {pb:M:0.0220} uparato, mantabhāṇī anuddhato;
::

::gathalast
Dhunāti pāpake dhamme, dumapattaṃva māluto’’ti.
::

Itthaṃ sudaṃ āyasmā mahākoṭṭhiko {note:mahākoṭṭhito (sī. syā.)} thero gāthaṃ abhāsitthāti.

#### 3. Kaṅkhārevatattheragāthā

::hangnum
3\.
::

::gatha1
‘‘Paññaṃ {pb:T:0.0261}{pb:P:0.0002} imaṃ passa tathāgatānaṃ, aggi yathā pajjalito nisīthe;
::

::gathalast
Ālokadā cakkhudadā bhavanti, ye āgatānaṃ vinayanti kaṅkha’’nti.
::

Itthaṃ sudaṃ āyasmā kaṅkhārevato thero gāthaṃ abhāsitthāti.

#### 4. Puṇṇattheragāthā

::hangnum
4\.
::

::gatha1
‘‘Sambhireva samāsetha, paṇḍitehatthadassibhi;
::

::gatha2
Atthaṃ mahantaṃ gambhīraṃ, duddasaṃ nipuṇaṃ aṇuṃ;
::

::gathalast
Dhīrā samadhigacchanti, appamattā vicakkhaṇā’’ti.
::

Itthaṃ sudaṃ āyasmā puṇṇo mantāṇiputto {note:mantāniputto (syā. ka.)} thero gāthaṃ abhāsitthāti.

#### 5. Dabbattheragāthā

::hangnum
5\.
::

::gatha1
‘‘Yo {pb:V:0.0163} duddamiyo damena danto, dabbo santusito vitiṇṇakaṅkho;
::

::gathalast
Vijitāvī apetabheravo hi, dabbo so parinibbuto ṭhitatto’’ti.
::

Itthaṃ sudaṃ āyasmā dabbo thero gāthaṃ abhāsitthāti.

#### 6. Sītavaniyattheragāthā

::hangnum
6\.
::

::gatha1
‘‘Yo {pb:M:0.0221} sītavanaṃ upagā bhikkhu, eko santusito samāhitatto;
::

::gathalast
Vijitāvī apetalomahaṃso, rakkhaṃ kāyagatāsatiṃ dhitimā’’ti.
::

Itthaṃ sudaṃ āyasmā sītavaniyo thero gāthaṃ abhāsitthāti.

#### 7. Bhalliyattheragāthā

::hangnum
7\.
::

::gatha1
‘‘Yopānudī {pb:T:0.0262} maccurājassa senaṃ, naḷasetuṃva sudubbalaṃ mahogho;
::

::gathalast
Vijitāvī apetabheravo hi, danto so parinibbuto ṭhitatto’’ti.
::

Itthaṃ sudaṃ āyasmā bhalliyo thero gāthaṃ abhāsitthāti.

#### 8. Vīrattheragāthā

::hangnum
8\.
::

::gatha1
‘‘Yo duddamiyo damena danto, vīro santusito vitiṇṇakaṅkho;
::

::gathalast
Vijitāvī apetalomahaṃso, vīro so parinibbuto ṭhitatto’’ti.
::

Itthaṃ sudaṃ āyasmā vīro thero gāthaṃ abhāsitthāti.

#### 9. Pilindavacchattheragāthā

::hangnum
9\.
::

::gatha1
‘‘Svāgataṃ na durāgataṃ {note:nāpagataṃ (sī. syā.)}, nayidaṃ dumantitaṃ mama;
::

::gathalast
Saṃvibhattesu dhammesu, yaṃ seṭṭhaṃ tadupāgami’’nti.
::

Itthaṃ sudaṃ āyasmā pilindavaccho {note:pilindivaccho (sī.)} thero gāthaṃ abhāsitthāti.

#### 10. Puṇṇamāsattheragāthā

::hangnum
10\.
::

::gatha1
‘‘Vihari {pb:M:0.0222}{pb:V:0.0164}{pb:P:0.0003} apekkhaṃ idha vā huraṃ vā, yo vedagū samito yatatto;
::

::gathalast
Sabbesu dhammesu anūpalitto, lokassa jaññā udayabbayañcā’’ti.
::

Itthaṃ sudaṃ āyasmā puṇṇamāso thero gāthaṃ abhāsitthāti.

::centre
Vaggo paṭhamo niṭṭhito.
::

Tassuddānaṃ –

::gatha1
Subhūti {pb:T:0.0263} koṭṭhiko thero, kaṅkhārevatasammato;
::

::gatha2
Mantāṇiputto dabbo ca, sītavaniyo ca bhalliyo;
::

::gathalast
Vīro pilindavaccho ca, puṇṇamāso tamonudoti.
::

#### 2. Dutiyavaggo

#### 1. Cūḷavacchattheragāthā

::hangnum
11\.
::

::gatha1
‘‘Pāmojjabahulo bhikkhu, dhamme buddhappavedite;
::

::gathalast
Adhigacche padaṃ santaṃ, saṅkhārūpasamaṃ sukha’’nti.
::

::centre
… Cūḷavaccho {note:cūlagavaccho (sī.)} thero….
::

#### 2. Mahāvacchattheragāthā

::hangnum
12\.
::

::gatha1
‘‘Paññābalī sīlavatūpapanno, samāhito jhānarato satīmā;
::

::gathalast
Yadatthiyaṃ bhojanaṃ bhuñjamāno, kaṅkhetha kālaṃ idha vītarāgo’’ti.
::

::centre
… Mahāvaccho {note:mahāgavaccho (sī.)} thero….
::

#### 3. Vanavacchattheragāthā

::hangnum
13\.
::

::gatha1
‘‘Nīlabbhavaṇṇā {pb:M:0.0223} rucirā, sītavārī sucindharā;
::

::gathalast
Indagopakasañchannā, te selā ramayanti ma’’nti.
::

::centre
… Vanavaccho thero….
::

#### 4. Sivakasāmaṇeragāthā

::hangnum
14\.
::

::gatha1
‘‘Upajjhāyo {pb:V:0.0165} maṃ avaca, ito gacchāma sīvaka;
::

::gatha2
Gāme {pb:T:0.0264} me vasati kāyo, araññaṃ me gato mano;
::

::gathalast
Semānakopi gacchāmi, natthi saṅgo vijānata’’nti.
::

::centre
… Sivako sāmaṇero….
::

#### 5. Kuṇḍadhānattheragāthā

::hangnum
15\.
::

::gatha1
‘‘Pañca chinde pañca jahe, pañca cuttari bhāvaye;
::

::gathalast
Pañcasaṅgātigo bhikkhu, oghatiṇṇoti vuccatī’’ti.
::

::centre
… Kuṇḍadhāno thero….
::

#### 6. Belaṭṭhasīsattheragāthā

::hangnum
16\.
::

::gatha1
‘‘Yathāpi bhaddo ājañño, naṅgalāvattanī sikhī;
::

::gatha2
Gacchati appakasirena, evaṃ rattindivā mama;
::

::gathalast
Gacchanti appakasirena, sukhe laddhe nirāmise’’ti.
::

::centre
… Belaṭṭhasīso thero….
::

#### 7. Dāsakattheragāthā

::hangnum
17\.
::

::gatha1
‘‘Middhī {pb:P:0.0004} yadā hoti mahagghaso ca, niddāyitā samparivattasāyī;
::

::gathalast
Mahāvarāhova nivāpapuṭṭho, punappunaṃ gabbhamupeti mando’’ti.
::

::centre
… Dāsako thero….
::

#### 8. Siṅgālapituttheragāthā

::hangnum
18\.
::

::gatha1
‘‘Ahu {pb:M:0.0224} buddhassa dāyādo, bhikkhu bhesakaḷāvane;
::

::gatha2
Kevalaṃ aṭṭhisaññāya, apharī pathaviṃ {note:paṭhaviṃ (sī. syā.)} imaṃ;
::

::gathalast
Maññehaṃ kāmarāgaṃ so, khippameva pahissatī’’ti {note:pahīyabhi (sabbattha pāḷiyaṃ)}.
::

::centre
… Siṅgālapitā {note:sīgālapitā (sī.)} thero….
::

#### 9. Kulattheragāthā

::hangnum
19\.
::

::gatha1
{note:dha. pa. 80, 145 dhammapadepi} ‘‘Udakaṃ {pb:V:0.0166} hi nayanti nettikā, usukārā namayanti {note:damayanti (ka.)} tejanaṃ;
::

::gathalast
Dāruṃ {pb:T:0.0265} namayanti tacchakā, attānaṃ damayanti subbatā’’ti.
::

::centre
… Kulo {note:kuṇḍalo (sī.), kuḷo (syā. ka.)} thero….
::

#### 10. Ajitattheragāthā

::hangnum
20\.
::

::gatha1
‘‘Maraṇe me bhayaṃ natthi, nikanti natthi jīvite;
::

::gathalast
Sandehaṃ nikkhipissāmi, **sampajāno** paṭissato’’ti {note:patissatoti (sī. syā.)}.
::

::centre
… Ajito thero ….
::

::centre
Vaggo dutiyo niṭṭhito.
::

Tassuddānaṃ –

::gatha1
Cūḷavaccho mahāvaccho, vanavaccho ca sīvako;
::

::gatha2
Kuṇḍadhāno ca belaṭṭhi, dāsako ca tatopari;
::

::gathalast
Siṅgālapitiko thero, kulo ca ajito dasāti.
::

#### 3. Tatiyavaggo

#### 1. Nigrodhattheragāthā

::hangnum
21\.
::

::gatha1
‘‘Nāhaṃ bhayassa bhāyāmi, satthā no amatassa kovido;
::

::gathalast
Yattha bhayaṃ nāvatiṭṭhati, tena maggena vajanti bhikkhavo’’ti.
::

::centre
… Nigrodho thero….
::

#### 2. Cittakattheragāthā

::hangnum
22\.
::

::gatha1
‘‘Nīlā {pb:M:0.0225} sugīvā sikhino, morā kārambhiyaṃ {note:kāraṃviyaṃ (sī.), kāraviyaṃ (syā.)} abhinadanti;
::

::gathalast
Te sītavātakīḷitā {note:sītavātakadditakalitā (sī.), sītavātakalitā (syā.)}, suttaṃ jhāyaṃ {note:jhānaṃ (syā.), jhāyiṃ (?)} nibodhentī’’ti.
::

::centre
… Cittako thero….
::

#### 3. Gosālattheragāthā

::hangnum
23\.
::

::gatha1
‘‘Ahaṃ {pb:T:0.0266}{pb:V:0.0167}{pb:P:0.0005} kho veḷugumbasmiṃ, bhutvāna madhupāyasaṃ;
::

::gatha2
Padakkhiṇaṃ sammasanto, **khandhānaṃ udayabbayaṃ;**
::

::gathalast
Sānuṃ paṭigamissāmi, vivekamanubrūhaya’’nti.
::

::centre
… Gosālo thero….
::

#### 4. Sugandhattheragāthā

::hangnum
24\.
::

::gatha1
‘‘Anuvassiko pabbajito, **passa dhammasudhammataṃ;**
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Sugandho thero….
::

#### 5. Nandiyattheragāthā

::hangnum
25\.
::

::gatha1
‘‘Obhāsajātaṃ phalagaṃ, cittaṃ yassa abhiṇhaso;
::

::gathalast
Tādisaṃ bhikkhumāsajja, kaṇha dukkhaṃ nigacchasī’’ti.
::

::centre
… Nandiyo thero….
::

#### 6. Abhayattheragāthā

::hangnum
26\.
::

::gatha1
‘‘Sutvā subhāsitaṃ vācaṃ, buddhassādiccabandhuno;
::

::gathalast
Paccabyadhiṃ hi nipuṇaṃ, vālaggaṃ usunā yathā’’ti.
::

::centre
… Abhayo thero….
::

#### 7. Lomasakaṅgiyattheragāthā

::hangnum
27\.
::

::gatha1
‘‘Dabbaṃ {pb:M:0.0226} kusaṃ poṭakilaṃ, usīraṃ muñjapabbajaṃ;
::

::gathalast
Urasā panudissāmi, vivekamanubrūhaya’’nti.
::

::centre
… Lomasakaṅgiyo thero….
::

#### 8. Jambugāmikaputtattheragāthā

::hangnum
28\.
::

::gatha1
‘‘Kacci {pb:V:0.0168} no vatthapasuto, kacci no bhūsanārato;
::

::gathalast
Kacci sīlamayaṃ gandhaṃ, kiṃ tvaṃ vāyasi {note:kacci sīlamayaṃ gandhaṃ, tvaṃ vāsi (syā.)} netarā pajā’’ti.
::

::centre
… Jambugāmikaputto thero….
::

#### 9. Hāritattheragāthā

::hangnum
29\.
::

::gatha1
‘‘Samunnamayamattānaṃ, usukārova tejanaṃ;
::

::gathalast
Cittaṃ {pb:T:0.0267} ujuṃ karitvāna, avijjaṃ bhinda hāritā’’ti.
::

::centre
… Hārito thero….
::

#### 10. Uttiyattheragāthā

::hangnum
30\.
::

::gatha1
‘‘Ābādhe me samuppanne, sati me udapajjatha;
::

::gathalast
Ābādho me samuppanno, kālo me nappamajjitu’’nti.
::

::centre
… Uttiyo thero….
::

::centre
Vaggo tatiyo niṭṭhito.
::

Tassuddānaṃ –

::gatha1
Nigrodho cittako thero, gosālathero sugandho;
::

::gatha2
Nandiyo abhayo thero, thero lomasakaṅgiyo;
::

::gathalast
Jambugāmikaputto ca, hārito uttiyo isīti.
::

#### 4. Catutthavaggo

#### 1. Gahvaratīriyattheragāthā

::hangnum
31\.
::

::gatha1
‘‘Phuṭṭho {pb:M:0.0227}{pb:P:0.0006} ḍaṃsehi makasehi, araññasmiṃ brahāvane;
::

::gathalast
Nāgo saṃgāmasīseva, **sato tatrādhivāsaye’’ti**.
::

::centre
… Gahvaratīriyo thero….
::

#### 2. Suppiyattheragāthā

::hangnum
32\.
::

::gatha1
‘‘Ajaraṃ {pb:V:0.0169} jīramānena, tappamānena nibbutiṃ;
::

::gathalast
Nimiyaṃ {note:nimmissaṃ (sī.), nirāmisaṃ (syā.), nimineyyaṃ (?)} paramaṃ santiṃ, yogakkhemaṃ anuttara’’nti.
::

::centre
… Suppiyo thero….
::

#### 3. Sopākattheragāthā

::hangnum
33\.
::

::gatha1
‘‘Yathāpi {pb:T:0.0268} ekaputtasmiṃ, piyasmiṃ kusalī siyā;
::

::gathalast
Evaṃ sabbesu pāṇesu, sabbattha kusalo siyā’’ti.
::

::centre
… Sopāko thero….
::

#### 4. Posiyattheragāthā

::hangnum
34\.
::

::gatha1
‘‘Anāsannavarā etā, niccameva vijānatā;
::

::gatha2
Gāmā araññamāgamma, tato gehaṃ upāvisi {note:upāvisiṃ (sī.)};
::

::gathalast
Tato uṭṭhāya pakkāmi, anāmantetvā {note:anāmantiya (sī.)} posiyo’’ti.
::

::centre
… Posiyo thero….
::

#### 5. Sāmaññakānittheragāthā

::hangnum
35\.
::

::gatha1
‘‘Sukhaṃ sukhattho labhate tadācaraṃ, kittiñca pappoti yasassa vaḍḍhati;
::

::gathalast
Yo ariyamaṭṭhaṅgikamañjasaṃ ujuṃ, bhāveti maggaṃ amatassa pattiyā’’ti.
::

::centre
… Sāmaññakānitthero….
::

#### 6. Kumāputtattheragāthā

::hangnum
36\.
::

::gatha1
‘‘Sādhu {pb:M:0.0228} sutaṃ sādhu caritakaṃ, sādhu sadā aniketavihāro;
::

::gathalast
Atthapucchanaṃ padakkhiṇakammaṃ, etaṃ sāmaññamakiñcanassā’’ti.
::

::centre
… Kumāputto thero….
::

#### 7. Kumāputtasahāyakattheragāthā

::hangnum
37\.
::

::gatha1
‘‘Nānājanapadaṃ yanti, vicarantā asaññatā;
::

::gatha2
Samādhiñca virādhenti, kiṃsu raṭṭhacariyā karissati;
::

::gathalast
Tasmā vineyya sārambhaṃ, jhāyeyya apurakkhato’’ti.
::

::centre
… Kumāputtattherassa sahāyako thero….
::

#### 8. Gavampatittheragāthā

::hangnum
38\.
::

::gatha1
‘‘Yo {pb:T:0.0269}{pb:V:0.0170} iddhiyā sarabhuṃ aṭṭhapesi, so gavampati asito anejo;
::

::gathalast
Taṃ sabbasaṅgātigataṃ mahāmuniṃ, devā namassanti bhavassa pāragu’’nti.
::

::centre
… Gavampatitthero….
::

#### 9. Tissattheragāthā

::hangnum
39\.
::

::gatha1
{note:saṃ. ni. 1.21, 97}‘‘Sattiyā viya omaṭṭho, ḍayhamānova {note:ḍayhamāneva (sabbattha)} matthake;
::

::gathalast
Kāmarāgappahānāya, sato bhikkhu paribbaje’’ti.
::

::centre
… Tisso thero….
::

#### 10. Vaḍḍhamānattheragāthā

::hangnum
40\.
::

::gatha1
‘‘Sattiyā {pb:P:0.0007} viya omaṭṭho, ḍayhamānova matthake;
::

::gathalast
Bhavarāgappahānāya, sato bhikkhu paribbaje’’ti.
::

::centre
… Vaḍḍhamāno thero….
::

::centre
Vaggo catuttho niṭṭhito.
::

Tassuddānaṃ –

::gatha1
Gahvaratīriyo {pb:M:0.0229} suppiyo, sopāko ceva posiyo;
::

::gatha2
Sāmaññakāni kumāputto, kumāputtasahāyako;
::

::gathalast
Gavampati tissatthero, vaḍḍhamāno mahāyasoti.
::

#### 5. Pañcamavaggo

#### 1. Sirivaḍḍhattheragāthā

::hangnum
41\.
::

::gatha1
‘‘Vivaramanupatanti {pb:T:0.0270} vijjutā, vebhārassa ca paṇḍavassa ca;
::

::gathalast
Nagavivaragato ca jhāyati, putto appaṭimassa tādino’’ti.
::

::centre
… Sirivaḍḍho thero….
::

#### 2. Khadiravaniyattheragāthā

::hangnum
42\.
::

::gatha1
‘‘Cāle {pb:V:0.0171} upacāle sīsūpacāle ( ) {note:(cālā upacālā, sīsūpacālā) (ka.)} patissatā {note:paṭissatikā (syā. ka.)} nu kho viharatha;
::

::gathalast
Āgato vo vālaṃ viya vedhī’’ti.
::

::centre
… Khadiravaniyo thero….
::

#### 3. Sumaṅgalattheragāthā

::hangnum
43\.
::

::gatha1
‘‘Sumuttiko sumuttiko sāhu, sumuttikomhi tīhi khujjakehi;
::

::gathalast
Asitāsu mayā naṅgalāsu, mayā khuddakuddālāsu mayā.
::

::gatha1
Yadipi idhameva idhameva, atha vāpi alameva alameva;
::

::gathalast
Jhāya sumaṅgala jhāya sumaṅgala, appamatto vihara sumaṅgalā’’ti.
::

::centre
… Sumaṅgalo thero….
::

#### 4. Sānuttheragāthā

::hangnum
44\.
::

::gatha1
{note:saṃ. ni. 1.239} ‘‘Mataṃ vā amma rodanti, yo vā jīvaṃ na dissati;
::

::gathalast
Jīvantaṃ maṃ amma passantī, kasmā maṃ amma rodasī’’ti.
::

::centre
… Sānutthero….
::

#### 5. Ramaṇīyavihārittheragāthā

::hangnum
45\.
::

::gatha1
‘‘Yathāpi {pb:M:0.0230} bhaddo ājañño, khalitvā patitiṭṭhati;
::

::gathalast
Evaṃ {pb:T:0.0271} dassanasampannaṃ, sammāsambuddhasāvaka’’nti.
::

::centre
… Ramaṇīyavihāritthero….
::

#### 6. Samiddhittheragāthā

::hangnum
46\.
::

::gatha1
‘‘Saddhāyāhaṃ pabbajito, agārasmānagāriyaṃ;
::

::gatha2
**Sati paññā** ca me vuḍḍhā, cittañca susamāhitaṃ;
::

::gathalast
Kāmaṃ karassu rūpāni, neva maṃ byādhayissasī’’ti {note:bādhayissasīti (sī.), byāthayissasīti (?)}.
::

::centre
… Samiddhitthero….
::

#### 7. Ujjayattheragāthā

::hangnum
47\.
::

::gatha1
‘‘Namo {pb:V:0.0172}{pb:P:0.0008} te buddha vīratthu, vippamuttosi sabbadhi;
::

::gathalast
Tuyhāpadāne viharaṃ, viharāmi anāsavo’’ti.
::

::centre
… Ujjayo thero….
::

#### 8. Sañjayattheragāthā

::hangnum
48\.
::

::gatha1
‘‘Yato ahaṃ pabbajito, agārasmānagāriyaṃ;
::

::gathalast
Nābhijānāmi saṅkappaṃ, anariyaṃ dosasaṃhita’’nti.
::

::centre
… Sañjayo thero….
::

#### 9. Rāmaṇeyyakattheragāthā

::hangnum
49\.
::

::gatha1
‘‘Cihacihābhinadite {note:vihavihābhinadite (sī. syā.)}, sippikābhirutehi ca;
::

::gathalast
Na me taṃ phandati cittaṃ, ekattanirataṃ hi me’’ti.
::

::centre
… Rāmaṇeyyako thero….
::

#### 10. Vimalattheragāthā

::hangnum
50\.
::

::gatha1
‘‘Dharaṇī {pb:M:0.0231} ca siñcati vāti, māluto vijjutā carati nabhe;
::

::gathalast
Upasamanti vitakkā, cittaṃ susamāhitaṃ mamā’’ti.
::

::centre
… Vimalo thero….
::

::centre
Vaggo pañcamo niṭṭhito.
::

Tassuddānaṃ –

::gatha1
Sirīvaḍḍho revato thero, sumaṅgalo sānusavhayo{pb:T:0.0272};
::

::gatha2
Ramaṇīyavihārī ca, samiddhiujjayasañjayā;
::

::gathalast
Rāmaṇeyyo ca so thero, vimalo ca raṇañjahoti.
::

#### 6. Chaṭṭhavaggo

#### 1. Godhikattheragāthā

::hangnum
51\.
::

::gatha1
‘‘Vassati {pb:V:0.0173} devo yathā sugītaṃ, channā me kuṭikā sukhā nivātā;
::

::gathalast
Cittaṃ susamāhitañca mayhaṃ, atha ce patthayasi pavassa devā’’ti.
::

::centre
… Godhiko thero….
::

#### 2. Subāhuttheragāthā

::hangnum
52\.
::

::gatha1
‘‘Vassati devo yathā sugītaṃ, channā me kuṭikā sukhā nivātā;
::

::gathalast
**Cittaṃ susamāhitañca kāye,** atha ce patthayasi pavassa devā’’ti.
::

::centre
… Subāhutthero….
::

#### 3. Valliyattheragāthā

::hangnum
53\.
::

::gatha1
‘‘Vassati devo yathā sugītaṃ, channā me kuṭikā sukhā nivātā;
::

::gathalast
Tassaṃ viharāmi appamatto, atha ce patthayasi pavassa devā’’ti.
::

::centre
… Valliyo thero….
::

#### 4. Uttiyattheragāthā

::hangnum
54\.
::

::gatha1
‘‘Vassati {pb:M:0.0232}{pb:P:0.0009} devo yathā sugītaṃ, channā me kuṭikā sukhā nivātā;
::

::gathalast
Tassaṃ viharāmi adutiyo, atha ce patthayasi pavassa devā’’ti.
::

::centre
… Uttiyo thero….
::

#### 5. Añjanavaniyattheragāthā

::hangnum
55\.
::

::gatha1
‘‘Āsandiṃ {pb:T:0.0273} kuṭikaṃ katvā, ogayha añjanaṃ vanaṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Añjanavaniyo thero….
::

#### 6. Kuṭivihārittheragāthā

::hangnum
56\.
::

::gatha1
‘‘Ko {pb:V:0.0174} kuṭikāyaṃ bhikkhu kuṭikāyaṃ, vītarāgo susamāhitacitto;
::

::gathalast
Evaṃ jānāhi āvuso, amoghā te kuṭikā katā’’ti.
::

::centre
… Kuṭivihāritthero….
::

#### 7. Dutiyakuṭivihārittheragāthā

::hangnum
57\.
::

::gatha1
‘‘Ayamāhu purāṇiyā kuṭi, aññaṃ patthayase navaṃ kuṭiṃ;
::

::gathalast
Āsaṃ kuṭiyā virājaya, dukkhā bhikkhu puna navā kuṭī’’ti.
::

::centre
… Dutiyakuṭivihāritthero….
::

#### 8. Ramaṇīyakuṭikattheragāthā

::hangnum
58\.
::

::gatha1
‘‘Ramaṇīyā me kuṭikā, saddhādeyyā manoramā;
::

::gathalast
Na me attho kumārīhi, yesaṃ attho tahiṃ gacchatha nāriyo’’ti.
::

::centre
… Ramaṇīyakuṭiko thero….
::

#### 9. Kosalavihārittheragāthā

::hangnum
59\.
::

::gatha1
‘‘Saddhāyāhaṃ {pb:M:0.0233} pabbajito, araññe me kuṭikā katā;
::

::gathalast
Appamatto ca ātāpī, sampajāno patissato’’ti {note:paṭissatoti (ka.)}.
::

::centre
… Kosalavihāritthero….
::

#### 10. Sīvalittheragāthā

::hangnum
60\.
::

::gatha1
‘‘Te me ijjhiṃsu saṅkappā, yadattho pāvisiṃ kuṭiṃ;
::

::gathalast
Vijjāvimuttiṃ paccesaṃ, mānānusayamujjaha’’nti.
::

::centre
… Sīvalitthero….
::

::centre
Vaggo chaṭṭho niṭṭhito.
::

Tassuddānaṃ –

::gatha1
Godhiko {pb:T:0.0274} ca subāhu ca, valliyo uttiyo isi;
::

::gatha2
Añjanavaniyo thero, duve kuṭivihārino;
::

::gathalast
Ramaṇīyakuṭiko ca, kosalavhayasīvalīti.
::

#### 7. Sattamavaggo

#### 1. Vappattheragāthā

::hangnum
61\.
::

::gatha1
‘‘Passati {pb:V:0.0175} passo passantaṃ, apassantañca passati;
::

::gathalast
Apassanto apassantaṃ, passantañca na passatī’’ti.
::

::centre
… Vappo thero….
::

#### 2. Vajjiputtattheragāthā

::hangnum
62\.
::

::gatha1
‘‘Ekakā {pb:P:0.0010} mayaṃ araññe viharāma, apaviddhaṃva vanasmiṃ dārukaṃ;
::

::gathalast
Tassa me bahukā pihayanti, nerayikā viya saggagāmina’’nti.
::

::centre
… Vajjiputto thero….
::

#### 3. Pakkhattheragāthā

::hangnum
63\.
::

::gatha1
‘‘Cutā {pb:M:0.0234} patanti patitā, giddhā ca punarāgatā;
::

::gathalast
Kataṃ kiccaṃ rataṃ rammaṃ, sukhenanvāgataṃ sukha’’nti.
::

::centre
… Pakkho thero….
::

#### 4. Vimalakoṇḍaññattheragāthā

::hangnum
64\.
::

::gatha1
‘‘Dumavhayāya uppanno, jāto paṇḍaraketunā;
::

::gathalast
Ketuhā {pb:T:0.0275} ketunāyeva, mahāketuṃ padhaṃsayī’’ti.
::

::centre
… Vimalakoṇḍañño thero….
::

#### 5. Ukkhepakatavacchattheragāthā

::hangnum
65\.
::

::gatha1
‘‘Ukkhepakatavacchassa, saṅkalitaṃ bahūhi vassehi;
::

::gathalast
Taṃ bhāsati gahaṭṭhānaṃ, sunisinno uḷārapāmojjo’’ti.
::

::centre
… Ukkhepakatavaccho thero….
::

#### 6. Meghiyattheragāthā

::hangnum
66\.
::

::gatha1
‘‘Anusāsi {pb:V:0.0176} mahāvīro, sabbadhammāna pāragū;
::

::gatha2
Tassāhaṃ dhammaṃ sutvāna, vihāsiṃ santike sato;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Meghiyo thero….
::

#### 7. Ekadhammasavanīyattheragāthā

::hangnum
67\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Vikkhīṇo jātisaṃsāro, natthi dāni punabbhavo’’ti.
::

::centre
… Ekadhammasavanīyo thero….
::

#### 8. Ekudāniyattheragāthā

::hangnum
68\.
::

::gatha1
{note:udā. 37; pāci. 153} ‘‘Adhicetaso appamajjato, munino monapathesu sikkhato;
::

::gathalast
Sokā na bhavanti tādino, upasantassa sadā satīmato’’ti.
::

::centre
… Ekudāniyo thero….
::

#### 9. Channattheragāthā

::hangnum
69\.
::

::gatha1
‘‘Sutvāna {pb:M:0.0235} dhammaṃ mahato mahārasaṃ, sabbaññutaññāṇavarena desitaṃ;
::

::gathalast
Maggaṃ papajjiṃ {note:papajjaṃ (ka.)} amatassa pattiyā, so yogakkhemassa pathassa kovido’’ti.
::

::centre
… Channo thero….
::

#### 10. Puṇṇattheragāthā

::hangnum
70\.
::

::gatha1
‘‘Sīlameva {pb:T:0.0276}{pb:P:0.0011} idha aggaṃ, paññavā pana uttamo;
::

::gathalast
Manussesu ca devesu, sīlapaññāṇato jaya’’nti.
::

::centre
… Puṇṇo thero….
::

::centre
Vaggo sattamo niṭṭhito.
::

Tassuddānaṃ {pb:V:0.0177} –

::gatha1
Vappo ca vajjiputto ca, pakkho vimalakoṇḍañño;
::

::gatha2
Ukkhepakatavaccho ca, meghiyo ekadhammiko;
::

::gathalast
Ekudāniyachannā ca, puṇṇatthero mahabbaloti.
::

#### 8. Aṭṭhamavaggo

#### 1. Vacchapālattheragāthā

::hangnum
71\.
::

::gatha1
‘‘Susukhumanipuṇatthadassinā, matikusalena nivātavuttinā;
::

::gathalast
Saṃsevitavuddhasīlinā {note:saṃsevitabuddhasīlinā (ka.)}, nibbānaṃ na hi tena dullabha’’nti.
::

::centre
… Vacchapālo thero….
::

#### 2. Ātumattheragāthā

::hangnum
72\.
::

::gatha1
‘‘Yathā {pb:M:0.0236} kaḷīro susu vaḍḍhitaggo, dunnikkhamo hoti pasākhajāto;
::

::gathalast
Evaṃ ahaṃ bhariyāyānitāya, anumaññaṃ {pb:T:0.0277} maṃ pabbajitomhi dānī’’ti.
::

::centre
… Ātumo thero….
::

#### 3. Māṇavattheragāthā

::hangnum
73\.
::

::gatha1
‘‘Jiṇṇañca disvā dukhitañca byādhitaṃ, matañca disvā gatamāyusaṅkhayaṃ;
::

::gathalast
Tato ahaṃ nikkhamitūna pabbajiṃ, pahāya kāmāni manoramānī’’ti.
::

::centre
… Māṇavo thero….
::

#### 4. Suyāmanattheragāthā

::hangnum
74\.
::

::gatha1
‘‘Kāmacchando ca byāpādo, thinamiddhañca {note:thīnamiddhañca (sī. syā.)} bhikkhuno;
::

::gathalast
Uddhaccaṃ vicikicchā ca, sabbasova na vijjatī’’ti.
::

::centre
… Suyāmano thero….
::

#### 5. Susāradattheragāthā

::hangnum
75\.
::

::gatha1
‘‘Sādhu suvihitāna dassanaṃ, kaṅkhā chijjati buddhi vaḍḍhati;
::

::gathalast
Bālampi karonti paṇḍitaṃ, tasmā sādhu sataṃ samāgamo’’ti.
::

::centre
… Susārado thero….
::

#### 6. Piyañjahattheragāthā

::hangnum
76\.
::

::gatha1
‘‘Uppatantesu {pb:V:0.0178} nipate, nipatantesu uppate;
::

::gathalast
Vase avasamānesu, ramamānesu no rame’’ti.
::

::centre
… Piyañjaho thero….
::

#### 7. Hatthārohaputtattheragāthā

::hangnum
77\.
::

::gatha1
‘‘Idaṃ {pb:M:0.0237}{pb:P:0.0012} pure cittamacāri cārikaṃ, yenicchakaṃ yatthakāmaṃ yathāsukhaṃ;
::

::gathalast
Tadajjahaṃ niggahessāmi yoniso, hatthippabhinnaṃ viya aṅkusaggaho’’ti.
::

::centre
… Hatthārohaputto thero….
::

#### 8. Meṇḍasirattheragāthā

::hangnum
78\.
::

::gatha1
‘‘Anekajātisaṃsāraṃ{pb:T:0.0278}, sandhāvissaṃ anibbisaṃ;
::

::gathalast
Tassa me dukkhajātassa, dukkhakkhandho aparaddho’’ti.
::

::centre
… Meṇḍasiro thero….
::

#### 9. Rakkhitattheragāthā

::hangnum
79\.
::

::gatha1
‘‘Sabbo rāgo pahīno me, sabbo doso samūhato;
::

::gathalast
Sabbo me vigato moho, sītibhūtosmi nibbuto’’ti.
::

::centre
… Rakkhito thero….
::

#### 10. Uggattheragāthā

::hangnum
80\.
::

::gatha1
‘‘Yaṃ {pb:M:0.0238} mayā pakataṃ kammaṃ, appaṃ vā yadi vā bahuṃ;
::

::gathalast
Sabbametaṃ parikkhīṇaṃ, natthi dāni punabbhavo’’ti.
::

::centre
… Uggo thero….
::

::centre
Vaggo aṭṭhamo niṭṭhito.
::

Tassuddānaṃ –

::gatha1
Vacchapālo ca yo thero, ātumo māṇavo isi;
::

::gatha2
Suyāmano susārado, thero yo ca piyañjaho;
::

::gathalast
Ārohaputto meṇḍasiro, rakkhito uggasavhayoti.
::

#### 9. Navamavaggo

#### 1. Samitiguttattheragāthā

::hangnum
81\.
::

::gatha1
‘‘Yaṃ {pb:V:0.0179} mayā pakataṃ pāpaṃ, pubbe aññāsu jātisu;
::

::gathalast
Idheva taṃ vedanīyaṃ, vatthu aññaṃ na vijjatī’’ti.
::

::centre
… Samitigutto thero….
::

#### 2. Kassapattheragāthā

::hangnum
82\.
::

::gatha1
‘‘Yena {pb:T:0.0279} yena subhikkhāni, sivāni abhayāni ca;
::

::gathalast
Tena puttaka gacchassu, mā sokāpahato bhavā’’ti.
::

::centre
… Kassapo thero….
::

#### 3. Sīhattheragāthā

::hangnum
83\.
::

::gatha1
‘‘Sīhappamatto vihara, rattindivamatandito;
::

::gathalast
Bhāvehi kusalaṃ dhammaṃ, jaha sīghaṃ samussaya’’nti.
::

::centre
… Sīho thero….
::

#### 4. Nītattheragāthā

::hangnum
84\.
::

::gatha1
‘‘Sabbarattiṃ {pb:P:0.0013} supitvāna, divā saṅgaṇike rato;
::

::gathalast
Kudāssu nāma dummedho, dukkhassantaṃ karissatī’’ti.
::

::centre
… Nīto thero….
::

#### 5. Sunāgattheragāthā

::hangnum
85\.
::

::gatha1
‘‘Cittanimittassa kovido, pavivekarasaṃ vijāniya;
::

::gathalast
Jhāyaṃ nipako patissato, adhigaccheyya sukhaṃ nirāmisa’’nti.
::

::centre
… Sunāgo thero….
::

#### 6. Nāgitattheragāthā

::hangnum
86\.
::

::gatha1
‘‘Ito {pb:V:0.0180} bahiddhā puthu aññavādinaṃ, maggo na nibbānagamo yathā ayaṃ;
::

::gathalast
Itissu saṅghaṃ bhagavānusāsati, satthā sayaṃ pāṇitaleva dassaya’’nti.
::

::centre
… Nāgito thero….
::

#### 7. Paviṭṭhattheragāthā

::hangnum
87\.
::

::gatha1
‘‘Khandhā {pb:M:0.0239} diṭṭhā yathābhūtaṃ, bhavā sabbe padālitā;
::

::gathalast
Vikkhīṇo jātisaṃsāro, natthi dāni punabbhavo’’ti.
::

::centre
… Paviṭṭho thero….
::

#### 8. Ajjunattheragāthā

::hangnum
88\.
::

::gatha1
‘‘Asakkhiṃ {pb:T:0.0280} vata attānaṃ, uddhātuṃ udakā thalaṃ;
::

::gathalast
Vuyhamāno mahogheva, saccāni paṭivijjhaha’’nti.
::

::centre
… Ajjuno thero….
::

#### 9. (Paṭhama)-devasabhattheragāthā

::hangnum
89\.
::

::gatha1
‘‘Uttiṇṇā paṅkapalipā, pātālā parivajjitā;
::

::gathalast
Mutto oghā ca ganthā ca, sabbe mānā visaṃhatā’’ti.
::

::centre
… Devasabho thero….
::

#### 10. Sāmidattattheragāthā

::hangnum
90\.
::

::gatha1
‘‘Pañcakkhandhā pariññātā, tiṭṭhanti chinnamūlakā;
::

::gathalast
Vikkhīṇo jātisaṃsāro, natthi dāni punabbhavo’’ti.
::

::centre
… Sāmidatto thero….
::

::centre
Vaggo navamo niṭṭhito.
::

Tassuddānaṃ –

::gatha1
Thero samitigutto ca, kassapo sīhasavhayo;
::

::gatha2
Nīto sunāgo nāgito, paviṭṭho ajjuno isi;
::

::gathalast
Devasabho ca yo thero, sāmidatto mahabbaloti.
::

#### 10. Dasamavaggo

#### 1. Paripuṇṇakattheragāthā

::hangnum
91\.
::

::gatha1
‘‘Na {pb:V:0.0181} tathā mataṃ satarasaṃ, sudhannaṃ yaṃ mayajja paribhuttaṃ;
::

::gathalast
Aparimitadassinā gotamena, buddhena desito dhammo’’ti.
::

::centre
… Paripuṇṇako thero….
::

#### 2. Vijayattheragāthā

::hangnum
92\.
::

::gatha1
‘‘Yassāsavā {pb:T:0.0281}{pb:M:0.0240}{pb:P:0.0014} parikkhīṇā, āhāre ca anissito;
::

::gatha2
Suññatā animitto ca, vimokkho yassa gocaro;
::

::gathalast
Ākāseva sakuntānaṃ, padaṃ tassa durannaya’’nti.
::

::centre
… Vijayo thero….
::

#### 3. Erakattheragāthā

::hangnum
93\.
::

::gatha1
‘‘Dukkhā kāmā eraka, na sukhā kāmā eraka;
::

::gatha2
Yo kāme kāmayati, dukkhaṃ so kāmayati eraka;
::

::gathalast
Yo kāme na kāmayati, dukkhaṃ so na kāmayati erakā’’ti.
::

::centre
… Erako thero….
::

#### 4. Mettajittheragāthā

::hangnum
94\.
::

::gatha1
‘‘Namo hi tassa bhagavato, sakyaputtassa sirīmato;
::

::gathalast
Tenāyaṃ aggappattena, aggadhammo {note:aggo dhammo (sī.)} sudesito’’ti.
::

::centre
… Mettaji thero….
::

#### 5. Cakkhupālattheragāthā

::hangnum
95\.
::

::gatha1
‘‘Andhohaṃ hatanettosmi, kantāraddhānapakkhando {note:pakkhanno (sī.), pakkanto (syā. sī. aṭṭha.)};
::

::gathalast
Sayamānopi gacchissaṃ, na sahāyena pāpenā’’ti.
::

::centre
… Cakkhupālo thero….
::

#### 6. Khaṇḍasumanattheragāthā

::hangnum
96\.
::

::gatha1
‘‘Ekapupphaṃ {pb:V:0.0182} cajitvāna, asīti {note:asītiṃ (sī.)} vassakoṭiyo;
::

::gathalast
Saggesu paricāretvā, sesakenamhi nibbuto’’ti.
::

::centre
… Khaṇḍasumano thero….
::

#### 7. Tissattheragāthā

::hangnum
97\.
::

::gatha1
‘‘Hitvā satapalaṃ kaṃsaṃ, sovaṇṇaṃ satarājikaṃ;
::

::gathalast
Aggahiṃ mattikāpattaṃ, idaṃ dutiyābhisecana’’nti.
::

::centre
… Tisso thero….
::

#### 8. Abhayattheragāthā

::hangnum
98\.
::

::gatha1
‘‘Rūpaṃ {pb:T:0.0282}{pb:M:0.0241} disvā sati muṭṭhā, piyaṃ nimittaṃ manasikaroto;
::

::gatha2
Sārattacitto vedeti, tañca ajjhosa tiṭṭhati;
::

::gathalast
Tassa vaḍḍhanti āsavā, bhavamūlopagāmino’’ti {note:bhavamūlā bhavagāminoti (sī. ka.)}.
::

::centre
… Abhayo thero….
::

#### 9. Uttiyattheragāthā

::hangnum
99\.
::

::gatha1
‘‘Saddaṃ sutvā sati muṭṭhā, piyaṃ nimittaṃ manasikaroto;
::

::gatha2
Sārattacitto vedeti, tañca ajjhosa tiṭṭhati;
::

::gathalast
Tassa vaḍḍhanti āsavā, saṃsāraṃ upagāmino’’ti.
::

::centre
… Uttiyo thero….
::

#### 10. (Dutiya)-devasabhattheragāthā

::hangnum
100\.
::

::gatha1
‘‘Sammappadhānasampanno, satipaṭṭhānagocaro;
::

::gathalast
Vimuttikusumasañchanno, parinibbissatyanāsavo’’ti.
::

::centre
… Devasabho thero….
::

::centre
Vaggo dasamo niṭṭhito.
::

Tassuddānaṃ –

::gatha1
Paripuṇṇako ca vijayo, erako mettajī muni;
::

::gatha2
Cakkhupālo khaṇḍasumano, tisso ca abhayo tathā;
::

::gathalast
Uttiyo ca mahāpañño, thero devasabhopi cāti.
::

#### 11. Ekādasamavaggo

#### 1. Belaṭṭhānikattheragāthā

::hangnum
101\.
::

::gatha1
‘‘Hitvā {pb:V:0.0183}{pb:P:0.0015} gihittaṃ anavositatto, mukhanaṅgalī odariko kusīto;
::

::gathalast
Mahāvarāhova {pb:T:0.0283} nivāpapuṭṭho, punappunaṃ gabbhamupeti mando’’ti.
::

::centre
… Belaṭṭhāniko thero….
::

#### 2. Setucchattheragāthā

::hangnum
102\.
::

::gatha1
‘‘Mānena {pb:M:0.0242} vañcitāse, saṅkhāresu saṃkilissamānāse;
::

::gathalast
Lābhālābhena mathitā, samādhiṃ nādhigacchantī’’ti.
::

::centre
… Setuccho thero….
::

#### 3. Bandhurattheragāthā

::hangnum
103\.
::

::gatha1
‘‘Nāhaṃ etena atthiko, sukhito dhammarasena tappito;
::

::gathalast
Pitvā {note:pītvāna (sī. syā.)} rasaggamuttamaṃ, na ca kāhāmi visena santhava’’nti.
::

::centre
… Bandhuro {note:bandhano (ka.)} thero….
::

#### 4. Khitakattheragāthā

::hangnum
104\.
::

::gatha1
‘‘Lahuko vata me kāyo, phuṭṭho ca pītisukhena vipulena;
::

::gathalast
Tūlamiva eritaṃ mālutena, pilavatīva me kāyo’’ti.
::

::centre
… Khitako thero….
::

#### 5. Malitavambhattheragāthā

::hangnum
105\.
::

::gatha1
‘‘Ukkaṇṭhitopi na vase, ramamānopi pakkame;
::

::gathalast
Na tvevānatthasaṃhitaṃ, vase vāsaṃ vicakkhaṇo’’ti.
::

::centre
… Malitavambho thero….
::

#### 6. Suhemantattheragāthā

::hangnum
106\.
::

::gatha1
‘‘Sataliṅgassa {pb:V:0.0184} atthassa, satalakkhaṇadhārino;
::

::gathalast
Ekaṅgadassī dummedho, satadassī ca paṇḍito’’ti.
::

::centre
… Suhemanto thero….
::

#### 7. Dhammasavattheragāthā

::hangnum
107\.
::

::gatha1
‘‘Pabbajiṃ {pb:M:0.0243} tulayitvāna, agārasmānagāriyaṃ;
::

::gathalast
Tisso {pb:T:0.0284} vijjā anuppattā, kataṃ buddhassa sāsana’’nti.
::

::centre
… Dhammasavo thero….
::

#### 8. Dhammasavapituttheragāthā

::hangnum
108\.
::

::gatha1
‘‘Sa vīsavassasatiko, pabbajiṃ anagāriyaṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Dhammasavapitu thero….
::

#### 9. Saṅgharakkhitattheragāthā

::hangnum
109\.
::

::gatha1
‘‘Na {pb:P:0.0016} nūnāyaṃ paramahitānukampino, rahogato anuvigaṇeti sāsanaṃ;
::

::gathalast
Tathāhayaṃ viharati pākatindriyo, migī yathā taruṇajātikā vane’’ti.
::

::centre
… Saṅgharakkhito thero….
::

#### 10. Usabhattheragāthā

::hangnum
110\.
::

::gatha1
‘‘Nagā nagaggesu susaṃvirūḷhā, udaggameghena navena sittā;
::

::gathalast
Vivekakāmassa araññasaññino, janeti bhiyyo usabhassa kalyata’’nti.
::

::centre
… Usabho thero….
::

::centre
Vaggo ekādasamo niṭṭhito.
::

Tassuddānaṃ –

::gatha1
Belaṭṭhāniko setuccho, bandhuro khitako isi;
::

::gatha2
Malitavambho suhemanto, dhammasavo dhammasavapitā;
::

::gathalast
Saṅgharakkhitatthero {pb:T:0.0285} ca, usabho ca mahāmunīti.
::

#### 12. Dvādasamavaggo

#### 1. Jentattheragāthā

::hangnum
111\.
::

::gatha1
‘‘Duppabbajjaṃ {pb:M:0.0244}{pb:V:0.0185} ve duradhivāsā gehā, dhammo gambhīro duradhigamā bhogā;
::

::gathalast
Kicchā vutti no itarītareneva, yuttaṃ cintetuṃ satatamaniccata’’nti.
::

::centre
… Jento thero….
::

#### 2. Vacchagottattheragāthā

::hangnum
112\.
::

::gatha1
‘‘Tevijjohaṃ mahājhāyī, cetosamathakovido;
::

::gathalast
Sadattho me anuppatto, kataṃ buddhassa sāsana’’nti.
::

::centre
… Vacchagotto thero….
::

#### 3. Vanavacchattheragāthā

::hangnum
113\.
::

::gatha1
‘‘Acchodikā puthusilā,gonaṅgulamigāyutā;
::

::gathalast
Ambusevālasañchannā, te selā ramayanti ma’’nti.
::

::centre
… Vanavaccho thero….
::

#### 4. Adhimuttattheragāthā

::hangnum
114\.
::

::gatha1
‘‘Kāyaduṭṭhullagaruno, hiyyamānamhi {note:hīyamānamhi (sī.)} jīvite;
::

::gathalast
Sarīrasukhagiddhassa, kuto samaṇasādhutā’’ti.
::

::centre
… Adhimutto thero….
::

#### 5. Mahānāmattheragāthā

::hangnum
115\.
::

::gatha1
‘‘Esāvahiyyase pabbatena, bahukuṭajasallakikena {note:sallakitena (sī.), sallarikena (syā.)};
::

::gatha2
Nesādakena {pb:T:0.0286} girinā, yasassinā paricchadenā’’ti.
::

::centre
… Mahānāmo thero….
::

#### 6. Pārāpariyattheragāthā

::hangnum
116\.
::

::gatha1
‘‘Chaphassāyatane {pb:M:0.0245}{pb:V:0.0186}{pb:P:0.0017} hitvā, guttadvāro susaṃvuto;
::

::gathalast
Aghamūlaṃ vamitvāna, patto me āsavakkhayo’’ti.
::

::centre
… Pārāpariyo {note:pārāsariyo (sī.), pāraṃpariyo (ka.)} thero ….
::

#### 7. Yasattheragāthā

::hangnum
117\.
::

::gatha1
‘‘Suvilitto suvasano,sabbābharaṇabhūsito;
::

::gathalast
Tisso vijjā ajjhagamiṃ, kataṃ buddhassa sāsana’’nti.
::

::centre
… Yaso thero….
::

#### 8. Kimilattheragāthā

::hangnum
118\.
::

::gatha1
‘‘Abhisattova nipatati, vayo rūpaṃ aññamiva tatheva santaṃ;
::

::gatha2
Tasseva sato avippavasato, aññasseva sarāmi attāna’’nti.
::

::centre
… Kimilo {note:kimbilo (sī. syā.)} thero….
::

#### 9. Vajjiputtattheragāthā

::hangnum
119\.
::

::gatha1
‘‘Rukkhamūlagahanaṃ pasakkiya, nibbānaṃ hadayasmiṃ opiya;
::

::gatha2
Jhāya gotama mā ca pamādo, kiṃ te biḷibiḷikā karissatī’’ti.
::

::centre
… Vajjiputto thero….
::

#### 10. Isidattattheragāthā

::hangnum
120\.
::

::gatha1
‘‘Pañcakkhandhā pariññātā, tiṭṭhanti chinnamūlakā;
::

::gathalast
Dukkhakkhayo {pb:T:0.0287} anuppatto,patto me āsavakkhayo’’ti.
::

::centre
… Isidatto thero….
::

::centre
Vaggo dvādasamo niṭṭhito.
::

Tassuddānaṃ {pb:V:0.0187} –

::gatha1
Jento {pb:M:0.0246} ca vacchagotto ca, vaccho ca vanasavhayo;
::

::gatha2
Adhimutto mahānāmo, pārāpariyo yasopi ca;
::

::gathalast
Kimilo vajjiputto ca, isidatto mahāyasoti.
::

::centre
Ekakanipāto niṭṭhito.
::

Tatruddānaṃ –

::gatha1
Vīsuttarasataṃ therā, katakiccā anāsavā;
::

::gathalast
Ekakeva nipātamhi, susaṅgītā mahesibhīti.
::

### 2. Dukanipāto

#### 1. Paṭhamavaggo

#### 1. Uttarattheragāthā

::hangnum
121\.
::

::gatha1
‘‘Natthi {pb:M:0.0247}{pb:V:0.0188}{pb:P:0.0018} koci bhavo nicco, saṅkhārā vāpi sassatā;
::

::gathalast
Uppajjanti ca te khandhā, cavanti aparāparaṃ.
::

::hangnum
122\.
::

::gatha1
‘‘Etamādīnaṃ ñatvā, bhavenamhi anatthiko;
::

::gathalast
Nissaṭo sabbakāmehi, patto me āsavakkhayo’’ti.
::

Itthaṃ sudaṃ āyasmā uttaro thero gāthāyo abhāsitthāti.

#### 2. Piṇḍolabhāradvājattheragāthā

::hangnum
123\.
::

::gatha1
‘‘Nayidaṃ {pb:T:0.0288} anayena jīvitaṃ, nāhāro hadayassa santiko;
::

::gathalast
Āhāraṭṭhitiko samussayo, iti disvāna carāmi esanaṃ.
::

::hangnum
124\.
::

::gatha1
‘‘Paṅkoti hi naṃ pavedayuṃ, yāyaṃ vandanapūjanā kulesu;
::

::gathalast
Sukhumaṃ sallaṃ durubbahaṃ, sakkāro kāpurisena dujjaho’’ti.
::

Itthaṃ sudaṃ āyasmā piṇḍolabhāradvājo thero gāthāyo abhāsitthāti.

#### 3. Valliyattheragāthā

::hangnum
125\.
::

::gatha1
‘‘Makkaṭo pañcadvārāyaṃ, kuṭikāyaṃ pasakkiya;
::

::gathalast
Dvārena anupariyeti, ghaṭṭayanto muhuṃ muhuṃ.
::

::hangnum
126\.
::

::gatha1
‘‘Tiṭṭha makkaṭa mā dhāvi, na hi te taṃ yathā pure;
::

::gathalast
Niggahītosi paññāya, neva dūraṃ gamissatī’’ti.
::

::centre
… Valliyo thero….
::

#### 4. Gaṅgātīriyattheragāthā

::hangnum
127\.
::

::gatha1
‘‘Tiṇṇaṃ {pb:M:0.0248}{pb:V:0.0189} me tālapattānaṃ, gaṅgātīre kuṭī katā;
::

::gathalast
Chavasittova me patto, paṃsukūlañca cīvaraṃ.
::

::hangnum
128\.
::

::gatha1
‘‘Dvinnaṃ antaravassānaṃ, ekā vācā me bhāsitā;
::

::gathalast
Tatiye antaravassamhi, tamokhandho {note:tamokkhandho (sī. syā.)} padālito’’ti.
::

::centre
… Gaṅgātīriyo thero….
::

#### 5. Ajinattheragāthā

::hangnum
129\.
::

::gatha1
‘‘Api ce hoti tevijjo, maccuhāyī anāsavo;
::

::gathalast
Appaññātoti naṃ bālā, avajānanti ajānatā.
::

::hangnum
130\.
::

::gatha1
‘‘Yo {pb:P:0.0019} ca kho annapānassa, lābhī hotīdha puggalo;
::

::gathalast
Pāpadhammopi ce hoti, so nesaṃ hoti sakkato’’ti.
::

::centre
… Ajino thero….
::

#### 6. Meḷajinattheragāthā

::hangnum
131\.
::

::gatha1
‘‘Yadāhaṃ {pb:T:0.0289} dhammamassosiṃ, bhāsamānassa satthuno;
::

::gathalast
Na kaṅkhamabhijānāmi, sabbaññūaparājite.
::

::hangnum
132\.
::

::gatha1
‘‘Satthavāhe mahāvīre, sārathīnaṃ varuttame;
::

::gathalast
Magge paṭipadāyaṃ vā, kaṅkhā mayhaṃ na vijjatī’’ti.
::

::centre
… Meḷajino thero….
::

#### 7. Rādhattheragāthā

::hangnum
133\.
::

::gatha1
{note:dha. pa. 13 dhammapade} ‘‘Yathā agāraṃ ducchannaṃ, vuṭṭhī samativijjhati;
::

::gathalast
Evaṃ abhāvitaṃ cittaṃ, rāgo samativijjhati.
::

::hangnum
134\.
::

::gatha1
{note:dha. pa. 14 dhammapade} ‘‘Yathā agāraṃ succhannaṃ, vuḍḍhī na samativijjhati;
::

::gathalast
Evaṃ subhāvitaṃ cittaṃ, rāgo na samativijjhatī’’ti.
::

::centre
… Rādho thero….
::

#### 8. Surādhattheragāthā

::hangnum
135\.
::

::gatha1
‘‘Khīṇā {pb:M:0.0249}{pb:V:0.0190} hi mayhaṃ jāti, vusitaṃ jinasāsanaṃ;
::

::gathalast
Pahīno jālasaṅkhāto, bhavanetti samūhatā.
::

::hangnum
136\.
::

::gatha1
‘‘Yassatthāya pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo’’ti.
::

::centre
… Surādho thero….
::

#### 9. Gotamattheragāthā

::hangnum
137\.
::

::gatha1
‘‘Sukhaṃ supanti munayo, ye itthīsu na bajjhare;
::

::gathalast
Sadā ve rakkhitabbāsu, yāsu saccaṃ sudullabhaṃ.
::

::hangnum
138\.
::

::gatha1
‘‘Vadhaṃ carimha te kāma, anaṇā dāni te mayaṃ;
::

::gathalast
Gacchāma dāni nibbānaṃ, yattha gantvā na socatī’’ti.
::

::centre
… Gotamo thero….
::

#### 10. Vasabhattheragāthā

::hangnum
139\.
::

::gatha1
‘‘Pubbe {pb:T:0.0290} hanati attānaṃ, pacchā hanati so pare;
::

::gathalast
Suhataṃ hanti attānaṃ, vītaṃseneva pakkhimā.
::

::hangnum
140\.
::

::gatha1
‘‘Na brāhmaṇo bahivaṇṇo, anto vaṇṇo hi brāhmaṇo;
::

::gathalast
Yasmiṃ pāpāni kammāni, sa ve kaṇho sujampatī’’ti.
::

::centre
… Vasabho thero….
::

::centre
Vaggo paṭhamo niṭṭhito.
::

Tassuddānaṃ –

::gatha1
Uttaro ceva piṇḍolo, valliyo tīriyo isi;
::

::gatha2
Ajino ca meḷajino, rādho surādho gotamo;
::

::gathalast
Vasabhena ime honti, dasa therā mahiddhikāti.
::

#### 2. Dutiyavaggo

#### 1. Mahācundattheragāthā

::hangnum
141\.
::

::gatha1
‘‘Sussūsā {pb:M:0.0250}{pb:V:0.0191}{pb:P:0.0020} sutavaddhanī, sutaṃ paññāya vaddhanaṃ;
::

::gathalast
Paññāya atthaṃ jānāti, ñāto attho sukhāvaho.
::

::hangnum
142\.
::

::gatha1
‘‘Sevetha pantāni senāsanāni, careyya saṃyojanavippamokkhaṃ;
::

::gathalast
Sace ratiṃ nādhigaccheyya tattha, saṅghe vase rakkhitatto satimā’’ti.
::

::centre
… Mahācundo thero….
::

#### 2. Jotidāsattheragāthā

::hangnum
143\.
::

::gatha1
‘‘Ye kho te veṭhamissena {note:veghamissena (sī. syā.), ve gamissena, vekhamissena (ka.)}, nānattena ca kammunā;
::

::gatha2
Manusse uparundhanti, pharusūpakkamā janā;
::

::gathalast
Tepi {pb:T:0.0291} tattheva kīranti, na hi kammaṃ panassati.
::

::hangnum
144\.
::

::gatha1
‘‘Yaṃ karoti naro kammaṃ, kalyāṇaṃ yadi pāpakaṃ;
::

::gathalast
Tassa tasseva dāyādo, yaṃ yaṃ kammaṃ pakubbatī’’ti.
::

::centre
… Jotidāso thero….
::

#### 3. Heraññakānittheragāthā

::hangnum
145\.
::

::gatha1
‘‘Accayanti ahorattā, jīvitaṃ uparujjhati;
::

::gathalast
Āyu khīyati maccānaṃ, kunnadīnaṃva odakaṃ.
::

::hangnum
146\.
::

::gatha1
‘‘Atha pāpāni kammāni, karaṃ bālo na bujjhati;
::

::gathalast
Pacchāssa kaṭukaṃ hoti, vipāko hissa pāpako’’ti.
::

::centre
… Heraññakānitthero….
::

#### 4. Somamittattheragāthā

::hangnum
147\.
::

::gatha1
‘‘Parittaṃ dārumāruyha, yathā sīde mahaṇṇave;
::

::gatha2
Evaṃ kusītamāgamma, sādhujīvīpi sīdati;
::

::gathalast
Tasmā taṃ parivajjeyya, kusītaṃ hīnavīriyaṃ.
::

::hangnum
148\.
::

::gatha1
‘‘Pavivittehi {pb:M:0.0251}{pb:V:0.0192} ariyehi, pahitattehi jhāyibhi;
::

::gathalast
Niccaṃ āraddhavīriyehi, paṇḍitehi sahāvase’’ti.
::

::centre
… Somamitto thero….
::

#### 5. Sabbamittattheragāthā

::hangnum
149\.
::

::gatha1
‘‘Jano janamhi sambaddho {note:sambaddho (syā. ka.)}, janamevassito jano;
::

::gathalast
Jano janena heṭhīyati, heṭheti ca {note:bodhiyati, bādheti ca (ka.)} jano janaṃ.
::

::hangnum
150\.
::

::gatha1
‘‘Ko {pb:P:0.0021} hi tassa janenattho, janena janitena vā;
::

::gathalast
Janaṃ ohāya gacchaṃ taṃ, heṭhayitvā {note:bādhayitvā (ka.)} bahuṃ jana’’nti.
::

::centre
… Sabbamitto thero….
::

#### 6. Mahākāḷattheragāthā

::hangnum
151\.
::

::gatha1
‘‘Kāḷī {pb:T:0.0292} itthī brahatī dhaṅkarūpā, satthiñca bhetvā aparañca satthiṃ;
::

::gatha2
Bāhañca bhetvā aparañca bāhaṃ, sīsañca bhetvā dadhithālakaṃva;
::

::gathalast
Esā nisinnā abhisandahitvā.
::

::hangnum
152\.
::

::gatha1
‘‘Yo ve avidvā upadhiṃ karoti, punappunaṃ dukkhamupeti mando;
::

::gathalast
Tasmā pajānaṃ upadhiṃ na kayirā, māhaṃ puna bhinnasiro sayissa’’nti {note:passissanti (ka.)}.
::

::centre
… Mahākāḷo thero….
::

#### 7. Tissattheragāthā

::hangnum
153\.
::

::gatha1
‘‘Bahū sapatte labhati, muṇḍo saṅghāṭipāruto;
::

::gathalast
Lābhī annassa pānassa, vatthassa sayanassa ca.
::

::hangnum
154\.
::

::gatha1
‘‘Etamādīnavaṃ ñatvā, sakkāresu mahabbhayaṃ;
::

::gathalast
Appalābho anavassuto, sato bhikkhu paribbaje’’ti.
::

::centre
… Tisso thero….
::

#### 8. Kimilattheragāthā

::hangnum
155\.
::

::gatha1
‘‘Pācīnavaṃsadāyamhi{pb:M:0.0252}, sakyaputtā sahāyakā;
::

::gathalast
Pahāyānappake bhoge, uñchāpattāgate ratā.
::

::hangnum
156\.
::

::gatha1
‘‘Āraddhavīriyā {pb:V:0.0193} pahitattā, niccaṃ daḷhaparakkamā;
::

::gathalast
Ramanti dhammaratiyā, hitvāna lokiyaṃ rati’’nti.
::

::centre
… Kimilo {note:kimbilo (sī. syā. pī.)} thero….
::

#### 9. Nandattheragāthā

::hangnum
157\.
::

::gatha1
‘‘Ayoniso {pb:T:0.0293} manasikārā, maṇḍanaṃ anuyuñjisaṃ;
::

::gathalast
Uddhato capalo cāsiṃ, kāmarāgena aṭṭito.
::

::hangnum
158\.
::

::gatha1
‘‘Upāyakusalenāhaṃ, buddhenādiccabandhunā;
::

::gathalast
Yoniso paṭipajjitvā, bhave cittaṃ udabbahi’’nti.
::

::centre
… Nando thero….
::

#### 10. Sirimattheragāthā

::hangnum
159\.
::

::gatha1
‘‘Pare ca naṃ pasaṃsanti, attā ce asamāhito;
::

::gathalast
Moghaṃ pare pasaṃsanti, attā hi asamāhito.
::

::hangnum
160\.
::

::gatha1
‘‘Pare ca naṃ garahanti, attā ce susamāhito;
::

::gathalast
Moghaṃ pare garahanti, attā hi susamāhito’’ti.
::

::centre
… Sirimā thero….
::

::centre
Vaggo dutiyo niṭṭhito.
::

Tassuddānaṃ –

::gatha1
Cundo {pb:P:0.0022} ca jotidāso ca, thero heraññakāni ca;
::

::gatha2
Somamitto sabbamitto, kālo tisso ca kimilo {note:kimbilo (sī. syā. pī.), chandalakkhaṇānulomaṃ};
::

::gathalast
Nando ca sirimā ceva, dasa therā mahiddhikāti.
::

#### 3. Tatiyavaggo

#### 1. Uttarattheragāthā

::hangnum
161\.
::

::gatha1
‘‘Khandhā {pb:M:0.0253}{pb:V:0.0194} mayā pariññātā, taṇhā me susamūhatā;
::

::gathalast
Bhāvitā mama bojjhaṅgā, patto me āsavakkhayo.
::

::hangnum
162\.
::

::gatha1
‘‘Sohaṃ {pb:T:0.0294} khandhe pariññāya, abbahitvāna {note:abbuhitvāna (ka.)} jāliniṃ;
::

::gathalast
Bhāvayitvāna bojjhaṅge, nibbāyissaṃ anāsavo’’ti.
::

::centre
… Uttaro thero….
::

#### 2. Bhaddajittheragāthā

::hangnum
163\.
::

::gatha1
‘‘Panādo nāma so rājā, yassa yūpo suvaṇṇayo;
::

::gathalast
Tiriyaṃ soḷasubbedho {note:soḷasapabbedho (sī. aṭṭha.), soḷasabbāṇo (?)}, ubbhamāhu {note:uddhamāhu (sī.), uccamāhu (syā.)} sahassadhā.
::

::hangnum
164\.
::

::gatha1
‘‘Sahassakaṇḍo satageṇḍu, dhajālu haritāmayo;
::

::gathalast
Anaccuṃ tattha gandhabbā, chasahassāni sattadhā’’ti.
::

::centre
… Bhaddajitthero….
::

#### 3. Sobhitattheragāthā

::hangnum
165\.
::

::gatha1
**‘‘Satimā paññavā** bhikkhu, āraddhabalavīriyo;
::

::gathalast
Pañca kappasatānāhaṃ, ekarattiṃ anussariṃ.
::

::hangnum
166\.
::

::gatha1
‘‘Cattāro satipaṭṭhāne, satta aṭṭha ca bhāvayaṃ;
::

::gathalast
Pañca kappasatānāhaṃ, ekarattiṃ anussari’’nti.
::

::centre
… Sobhito thero….
::

#### 4. Valliyattheragāthā

::hangnum
167\.
::

::gatha1
‘‘Yaṃ kiccaṃ daḷhavīriyena, yaṃ kiccaṃ boddhumicchatā;
::

::gathalast
Karissaṃ nāvarajjhissaṃ {note:nāvarujjhissaṃ (ka. sī. ka.)}, passa vīriyaṃ parakkama.
::

::hangnum
168\.
::

::gatha1
‘‘Tvañca me maggamakkhāhi, añjasaṃ amatogadhaṃ;
::

::gathalast
Ahaṃ monena monissaṃ, gaṅgāsotova sāgara’’nti.
::

::centre
… Valliyo thero….
::

#### 5. Vītasokattheragāthā

::hangnum
169\.
::

::gatha1
‘‘Kese {pb:M:0.0254}{pb:V:0.0195} me olikhissanti, kappako upasaṅkami;
::

::gathalast
Tato {pb:T:0.0295} ādāsamādāya, sarīraṃ paccavekkhisaṃ.
::

::hangnum
170\.
::

::gatha1
‘‘Tuccho {pb:P:0.0023} kāyo adissittha, andhakāro tamo byagā;
::

::gathalast
Sabbe coḷā samucchinnā, natthi dāni punabbhavo’’ti.
::

::centre
… Vītasoko thero….
::

#### 6. Puṇṇamāsattheragāthā

::hangnum
171\.
::

::gatha1
‘‘Pañca nīvaraṇe hitvā, yogakkhemassa pattiyā;
::

::gathalast
Dhammādāsaṃ gahetvāna, ñāṇadassanamattano.
::

::hangnum
172\.
::

::gatha1
‘‘Paccavekkhiṃ imaṃ kāyaṃ, sabbaṃ santarabāhiraṃ;
::

::gathalast
Ajjhattañca bahiddhā ca, tuccho kāyo adissathā’’ti.
::

::centre
… Puṇṇamāso thero….
::

#### 7. Nandakattheragāthā

::hangnum
173\.
::

::gatha1
‘‘Yathāpi bhaddo ājañño, khalitvā patitiṭṭhati;
::

::gathalast
Bhiyyo laddāna saṃvegaṃ, adīno vahate dhuraṃ.
::

::hangnum
174\.
::

::gatha1
‘‘Evaṃ dassanasampannaṃ, sammāsambuddhasāvakaṃ;
::

::gathalast
Ājānīyaṃ maṃ dhāretha, puttaṃ buddhassa orasa’’nti.
::

::centre
… Nandako thero….
::

#### 8. Bharatattheragāthā

::hangnum
175\.
::

::gatha1
‘‘Ehi nandaka gacchāma, upajjhāyassa santikaṃ;
::

::gathalast
Sīhanādaṃ nadissāma, buddhaseṭṭhassa sammukhā.
::

::hangnum
176\.
::

::gatha1
‘‘Yāya no anukampāya, amhe pabbājayī muni;
::

::gathalast
So no attho anuppatto, sabbasaṃyojanakkhayo’’ti.
::

::centre
… Bharato thero….
::

#### 9. Bhāradvājattheragāthā

::hangnum
177\.
::

::gatha1
‘‘Nadanti {pb:T:0.0296}{pb:M:0.0255}{pb:V:0.0196} evaṃ sappaññā, sīhāva girigabbhare;
::

::gathalast
Vīrā vijitasaṅgāmā, jetvā māraṃ savāhaniṃ {note:savāhanaṃ (bahūsu)}.
::

::hangnum
178\.
::

::gatha1
‘‘Satthā ca pariciṇṇo me, dhammo saṅgho ca pūjito;
::

::gathalast
Ahañca vitto sumano, puttaṃ disvā anāsava’’nti.
::

::centre
… Bhāradvājo thero….
::

#### 10. Kaṇhadinnattheragāthā

::hangnum
179\.
::

::gatha1
‘‘Upāsitā sappurisā, sutā dhammā abhiṇhaso;
::

::gathalast
Sutvāna paṭipajjissaṃ, añjasaṃ amatogadhaṃ.
::

::hangnum
180\.
::

::gatha1
‘‘Bhavarāgahatassa me sato, bhavarāgo puna me na vijjati;
::

::gathalast
Na cāhu na ca me bhavissati, na ca me etarahi vijjatī’’ti.
::

::centre
… Kaṇhadinno thero….
::

::centre
Vaggo tatiyo niṭṭhito.
::

Tassuddānaṃ –

::gatha1
Uttaro bhaddajitthero, sobhito valliyo isi;
::

::gatha2
Vītasoko ca yo thero, puṇṇamāso ca nandako;
::

::gathalast
Bharato bhāradvājo ca, kaṇhadinno mahāmunīti.
::

#### 4. Catutthavaggo

#### 1. Migasirattheragāthā

::hangnum
181\.
::

::gatha1
‘‘Yato {pb:P:0.0024} ahaṃ pabbajito, sammāsambuddhasāsane;
::

::gathalast
Vimuccamāno uggacchiṃ, kāmadhātuṃ upaccagaṃ.
::

::hangnum
182\.
::

::gatha1
‘‘Brahmuno {pb:T:0.0297}{pb:V:0.0197} pekkhamānassa, tato cittaṃ vimucci me;
::

::gathalast
Akuppā me vimuttīti, sabbasaṃyojanakkhayā’’ti.
::

::centre
… Migasiro thero….
::

#### 2. Sivakattheragāthā

::hangnum
183\.
::

::gatha1
‘‘Aniccāni {pb:M:0.0256} gahakāni, tattha tattha punappunaṃ;
::

::gathalast
Gahakāraṃ {note:gahakārakaṃ (sī. pī.)} gavesanto, dukkhā jāti punappunaṃ.
::

::hangnum
184\.
::

::gatha1
‘‘Gahakāraka diṭṭhosi, puna gehaṃ na kāhasi;
::

::gatha2
Sabbā te phāsukā bhaggā, thūṇikā {note:thūṇirā (pī. ka.), dhuṇirā (syā.)} ca vidālitā {note:padālitā (sī. syā.)};
::

::gathalast
Vimariyādikataṃ cittaṃ, idheva vidhamissatī’’ti.
::

::centre
… Sivako {note:sīvako (sī.)} thero….
::

#### 3. Upavāṇattheragāthā

::hangnum
185\.
::

::gatha1
‘‘Arahaṃ sugato loke, vātehābādhito {note:… bādhito (ka.)} muni;
::

::gathalast
Sace uṇhodakaṃ atthi, munino dehi brāhmaṇa.
::

::hangnum
186\.
::

::gatha1
‘‘Pūjito pūjaneyyānaṃ {note:pūjanīyānaṃ (sī.)}, sakkareyyāna sakkato;
::

::gathalast
Apacitopaceyyānaṃ {note:apacanīyānaṃ (sī.), apacineyyānaṃ (syā.)}, tassa icchāmi hātave’’ti.
::

::centre
… Upavāṇo thero….
::

#### 4. Isidinnattheragāthā

::hangnum
187\.
::

::gatha1
‘‘Diṭṭhā mayā dhammadharā upāsakā, kāmā aniccā iti bhāsamānā;
::

::gathalast
Sārattarattā maṇikuṇḍalesu, puttesu dāresu ca te apekkhā.
::

::hangnum
188\.
::

::gatha1
‘‘Addhā na jānanti yatodha dhammaṃ, kāmā {pb:T:0.0298} aniccā iti cāpi āhu;
::

::gathalast
Rāgañca tesaṃ na balatthi chettuṃ, tasmā sitā puttadāraṃ dhanañcā’’ti.
::

::centre
… Isidinno thero….
::

#### 5. Sambulakaccānattheragāthā

::hangnum
189\.
::

::gatha1
‘‘Devo {pb:M:0.0257} ca vassati devo ca gaḷagaḷāyati,
::

::gatha2
Ekako cāhaṃ bherave bile viharāmi;
::

::gatha3
Tassa mayhaṃ ekakassa bherave bile viharato,
::

::gathalast
Natthi bhayaṃ vā chambhitattaṃ vā lomahaṃso vā.
::

::hangnum
190\.
::

::gatha1
‘‘Dhammatā {pb:V:0.0198} mamasā yassa me, ekakassa bherave bile;
::

::gathalast
Viharato natthi bhayaṃ vā, chambhitattaṃ vā lomahaṃso vā’’ti.
::

::centre
… Sambulakaccāno {note:sambahulakaccāno (ka.)} thero….
::

#### 6. Nitakattheragāthā

::hangnum
191\.
::

::gatha1
{note:udā. 34 udānepi} ‘‘Kassa {pb:P:0.0025} selūpamaṃ cittaṃ, ṭhitaṃ nānupakampati;
::

::gatha2
Virattaṃ rajanīyesu, kuppanīye na kuppati;
::

::gathalast
Yassevaṃ bhāvitaṃ cittaṃ, kuto taṃ dukkhamessati.
::

::hangnum
192\.
::

::gatha1
‘‘Mama selūpamaṃ cittaṃ, ṭhitaṃ nānupakampati;
::

::gatha2
Virattaṃ rajanīyesu, kuppanīye na kuppati;
::

::gathalast
Mamevaṃ bhāvitaṃ cittaṃ, kuto maṃ dukkhamessatī’’ti.
::

::centre
… Nitako {note:khitako (sī. syā.)} thero….
::

#### 7. Soṇapoṭiriyattheragāthā

::hangnum
193\.
::

::gatha1
‘‘Na tāva supituṃ hoti, ratti nakkhattamālinī;
::

::gathalast
Paṭijaggitumevesā, ratti hoti vijānatā.
::

::hangnum
194\.
::

::gatha1
‘‘Hatthikkhandhāvapatitaṃ{pb:T:0.0299}, kuñjaro ce anukkame;
::

::gathalast
Saṅgāme me mataṃ seyyo, yañce jīve parājito’’ti.
::

::centre
… Soṇo poṭiriyo {note:selissariyo (sī.), poṭṭiriyaputto (syā.)} thero ….
::

#### 8. Nisabhattheragāthā

::hangnum
195\.
::

::gatha1
‘‘Pañca {pb:M:0.0258} kāmaguṇe hitvā, piyarūpe manorame;
::

::gathalast
Saddhāya gharā nikkhamma, dukkhassantakaro bhave.
::

::hangnum
196\.
::

::gatha1
‘‘Nābhinandāmi maraṇaṃ, nābhinandāmi jīvitaṃ;
::

::gathalast
Kālañca paṭikaṅkhāmi, sampajāno patissato’’ti.
::

::centre
… Nisabho thero….
::

#### 9. Usabhattheragāthā

::hangnum
197\.
::

::gatha1
‘‘Ambapallavasaṅkāsaṃ, aṃse katvāna cīvaraṃ;
::

::gathalast
Nisinno hatthigīvāyaṃ, gāmaṃ piṇḍāya pāvisiṃ.
::

::hangnum
198\.
::

::gatha1
‘‘Hatthikkhandhato {pb:V:0.0199} oruyha, saṃvegaṃ alabhiṃ tadā;
::

::gathalast
Sohaṃ ditto tadā santo, patto me āsavakkhayo’’ti.
::

::centre
… Usabho thero….
::

#### 10. Kappaṭakurattheragāthā

::hangnum
199\.
::

::gatha1
‘‘Ayamiti kappaṭo kappaṭakuro, acchāya atibharitāya {note:atibhariyāya (sī. ka.), accaṃ bharāya (syā.)};
::

::gathalast
Amataghaṭikāyaṃ dhammakaṭamatto {note:dhammakaṭapatto (syā. ka. aṭṭha.), dhammakaṭamaggo (sī. aṭṭha.)}, katapadaṃ jhānāni ocetuṃ.
::

::hangnum
200\.
::

::gatha1
‘‘Mā {pb:P:0.0026} kho tvaṃ kappaṭa pacālesi, mā tvaṃ upakaṇṇamhi tāḷessaṃ;
::

::gathalast
Na {pb:T:0.0300} hi {note:na vā (ka.)} tvaṃ kappaṭa mattamaññāsi, saṅghamajjhamhi pacalāyamānoti.
::

::centre
… Kappaṭakuro thero….
::

::centre
Vaggo catuttho niṭṭhito.
::

Tassuddānaṃ –

::gatha1
Migasiro {pb:M:0.0259} sivako ca, upavāno ca paṇḍito;
::

::gatha2
Isidinno ca kaccāno, nitako ca mahāvasī;
::

::gathalast
Poṭiriyaputto nisabho, usabho kappaṭakuroti.
::

#### 5. Pañcamavaggo

#### 1. Kumārakassapattheragāthā

::hangnum
201\.
::

::gatha1
‘‘Aho buddhā aho dhammā, aho no satthu sampadā;
::

::gathalast
Yattha etādisaṃ dhammaṃ, sāvako sacchikāhi’’ti.
::

::hangnum
202\.
::

::gatha1
‘‘Asaṅkheyyesu kappesu, sakkāyādhigatā ahū;
::

::gatha2
Tesamayaṃ pacchimako, carimoyaṃ samussayo;
::

::gathalast
Jātimaraṇasaṃsāro, natthi dāni punabbhavo’’ti.
::

::centre
… Kumārakassapo thero….
::

#### 2. Dhammapālattheragāthā

::hangnum
203\.
::

::gatha1
‘‘Yo {pb:V:0.0200} have daharo bhikkhu, yuñjati buddhasāsane;
::

::gathalast
Jāgaro sa hi suttesu {note:patisuttesu (sī. ka.)}, amoghaṃ tassa jīvitaṃ.
::

::hangnum
204\.
::

::gatha1
‘‘Tasmā {pb:T:0.0301} saddhañca sīlañca, pasādaṃ dhammadassanaṃ;
::

::gathalast
Anuyuñjetha medhāvī, saraṃ buddhāna sāsana’’nti.
::

::centre
… Dhammapālo thero….
::

#### 3. Brahmālittheragāthā

::hangnum
205\.
::

::gatha1
‘‘Kassindriyāni samathaṅgatāni, assā yathā sārathinā sudantā;
::

::gathalast
Pahīnamānassa anāsavassa, devāpi kassa {note:tassa (bahūsu)} pihayanti tādino’’ti.
::

::hangnum
206\.
::

::gatha1
{note:dha. pa. 94 dhammapadepi} ‘‘Mayhindriyāni {pb:M:0.0260} samathaṅgatāni, assā yathā sārathinā sudantā;
::

::gathalast
Pahīnamānassa anāsavassa, devāpi mayhaṃ pihayanti tādino’’ti.
::

::centre
… Brahmāli thero….
::

#### 4. Mogharājattheragāthā

::hangnum
207\.
::

::gatha1
‘‘Chavipāpaka {pb:P:0.0027} cittabhaddaka, mogharāja satataṃ samāhito;
::

::gathalast
Hemantikasītakālarattiyo {note:hemantikakālarattiyo (ka.)}, bhikkhu tvaṃsi kathaṃ karissasi’’.
::

::hangnum
208\.
::

::gatha1
‘‘Sampannasassā magadhā, kevalā iti me sutaṃ;
::

::gathalast
Palālacchannako seyyaṃ, yathaññe sukhajīvino’’ti.
::

::centre
… Mogharājā thero….
::

#### 5. Visākhapañcālaputtattheragāthā

::hangnum
209\.
::

::gatha1
‘‘Na ukkhipe no ca parikkhipe pare, okkhipe pāragataṃ na eraye;
::

::gathalast
Na {pb:T:0.0302} cattavaṇṇaṃ parisāsu byāhare, anuddhato sammitabhāṇi subbato.
::

::hangnum
210\.
::

::gatha1
‘‘Susukhumanipuṇatthadassinā, matikusalena nivātavuttinā;
::

::gathalast
Saṃsevitavuddhasīlinā, nibbānaṃ na hi tena dullabha’’nti.
::

::centre
… Visākho pañcālaputto thero ….
::

#### 6. Cūḷakattheragāthā

::hangnum
211\.
::

::gatha1
‘‘Nadanti {pb:V:0.0201} morā susikhā supekhuṇā, sunīlagīvā sumukhā sugajjino;
::

::gathalast
Susaddalā cāpi mahāmahī ayaṃ, subyāpitambu suvalāhakaṃ nabhaṃ.
::

::hangnum
212\.
::

::gatha1
‘‘Sukallarūpo {pb:M:0.0261} sumanassa jhāyataṃ {note:jhāyitaṃ (syā. ka.)}, sunikkamo sādhu subuddhasāsane;
::

::gathalast
Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada’’nti.
::

::centre
… Cūḷako {note:cūlako (sī. aṭṭha.)} thero….
::

#### 7. Anūpamattheragāthā

::hangnum
213\.
::

::gatha1
‘‘Nandamānāgataṃ cittaṃ, sūlamāropamānakaṃ;
::

::gathalast
Tena teneva vajasi, yena sūlaṃ kaliṅgaraṃ.
::

::hangnum
214\.
::

::gatha1
‘‘Tāhaṃ cittakaliṃ brūmi, taṃ brūmi cittadubbhakaṃ;
::

::gathalast
Satthā te dullabho laddho, mānatthe maṃ niyojayī’’ti.
::

::centre
… Anūpamo thero….
::

#### 8. Vajjitattheragāthā

::hangnum
215\.
::

::gatha1
‘‘Saṃsaraṃ {pb:T:0.0303} dīghamaddhānaṃ, gatīsu parivattisaṃ;
::

::gathalast
Apassaṃ ariyasaccāni, andhabhūto {note:andhībhūto (ka.)} puthujjano.
::

::hangnum
216\.
::

::gatha1
‘‘Tassa {pb:P:0.0028} me appamattassa, saṃsārā vinaḷīkatā;
::

::gathalast
Sabbā gatī samucchinnā, natthi dāni punabbhavo’’ti.
::

::centre
… Vajjito thero….
::

#### 9. Sandhitattheragāthā

::hangnum
217\.
::

::gatha1
‘‘Assatthe haritobhāse, saṃvirūḷhamhi pādape;
::

::gathalast
Ekaṃ buddhagataṃ saññaṃ, alabhitthaṃ {note:alabhiṃ haṃ (ka.)} patissato.
::

::hangnum
218\.
::

::gatha1
‘‘Ekatiṃse ito kappe, yaṃ saññamalabhiṃ tadā;
::

::gathalast
Tassā saññāya vāhasā, patto me āsavakkhayo’’ti.
::

::centre
… Sandhito thero….
::

::centre
Vaggo pañcamo niṭṭhito.
::

Tassuddānaṃ {pb:V:0.0202} –

::gatha1
Kumārakassapo {pb:M:0.0262} thero, dhammapālo ca brahmāli;
::

::gatha2
Mogharājā visākho ca, cūḷako ca anūpamo;
::

::gathalast
Vajjito sandhito thero, kilesarajavāhanoti.
::

::centre
Dukanipāto niṭṭhito.
::

Tatruddānaṃ –

::gatha2
Gāthādukanipātamhi, navuti ceva aṭṭha ca;
::

::gathalast
Therā ekūnapaññāsaṃ, bhāsitā nayakovidāti.
::

### 3. Tikanipāto

#### 1. Aṅgaṇikabhāradvājattheragāthā

::hangnum
219\.
::

::gatha1
‘‘Ayoni {pb:T:0.0304}{pb:M:0.0263}{pb:V:0.0203}{pb:P:0.0029} suddhimanvesaṃ, aggiṃ paricariṃ vane;
::

::gathalast
Suddhimaggaṃ ajānanto, akāsiṃ amaraṃ tapaṃ {note:akāsiṃ aparaṃ tapaṃ (syā.), akāsiṃ amataṃ tapaṃ (ka.)}.
::

::hangnum
220\.
::

::gatha1
‘‘Taṃ sukhena sukhaṃ laddhaṃ, passa dhammasudhammataṃ;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
221\.
::

::gatha1
‘‘Brahmabandhu pure āsiṃ, idāni khomhi brāhmaṇo;
::

::gathalast
Tevijjo nhātako {note:nahātako (sī. aṭṭha.)} camhi, sottiyo camhi vedagū’’ti.
::

::centre
… Aṅgaṇikabhāradvājo thero….
::

#### 2. Paccayattheragāthā

::hangnum
222\.
::

::gatha1
‘‘Pañcāhāhaṃ pabbajito, sekho appattamānaso,
::

::gathalast
Vihāraṃ me paviṭṭhassa, cetaso paṇidhī ahu.
::

::hangnum
223\.
::

::gatha1
‘‘Nāsissaṃ na pivissāmi, vihārato na nikkhame;
::

::gathalast
Napi passaṃ nipātessaṃ, taṇhāsalle anūhate.
::

::hangnum
224\.
::

::gatha1
‘‘Tassa mevaṃ viharato, passa vīriyaparakkamaṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Paccayo thero….
::

#### 3. Bākulattheragāthā

::hangnum
225\.
::

::gatha1
‘‘Yo pubbe karaṇīyāni, pacchā so kātumicchati;
::

::gathalast
Sukhā so dhaṃsate ṭhānā, pacchā ca manutappati.
::

::hangnum
226\.
::

::gatha1
‘‘Yañhi kayirā tañhi vade, yaṃ na kayirā na taṃ vade;
::

::gathalast
Akarontaṃ {pb:T:0.0305} bhāsamānaṃ, parijānanti paṇḍitā.
::

::hangnum
227\.
::

::gatha1
‘‘Susukhaṃ {pb:M:0.0264}{pb:V:0.0204} vata nibbānaṃ, sammāsambuddhadesitaṃ;
::

::gathalast
Asokaṃ virajaṃ khemaṃ, yattha dukkhaṃ nirujjhatī’’ti.
::

::centre
… Bākulo {note:bākkulo (sī.)} thero….
::

#### 4. Dhaniyattheragāthā

::hangnum
228\.
::

::gatha1
‘‘Sukhaṃ ce jīvituṃ icche, sāmaññasmiṃ apekkhavā;
::

::gathalast
Saṅghikaṃ nātimaññeyya, cīvaraṃ pānabhojanaṃ.
::

::hangnum
229\.
::

::gatha1
‘‘Sukhaṃ ce jīvituṃ icche, sāmaññasmiṃ apekkhavā;
::

::gathalast
Ahi mūsikasobbhaṃva, sevetha sayanāsanaṃ.
::

::hangnum
230\.
::

::gatha1
‘‘Sukhaṃ ce {pb:P:0.0030} jīvituṃ icche, sāmaññasmiṃ apekkhavā;
::

::gathalast
Itarītarena tusseyya, ekadhammañca bhāvaye’’ti.
::

::centre
… Dhaniyo thero….
::

#### 5. Mātaṅgaputtattheragāthā

::hangnum
231\.
::

::gatha1
‘‘Atisītaṃ atiuṇhaṃ, atisāyamidaṃ ahu;
::

::gathalast
Iti vissaṭṭhakammante, khaṇā accenti māṇave.
::

::hangnum
232\.
::

::gatha1
‘‘Yo ca sītañca uṇhañca, tiṇā bhiyyo na maññati;
::

::gathalast
Karaṃ purisakiccāni, so sukhā na vihāyati.
::

::hangnum
233\.
::

::gatha1
‘‘Dabbaṃ kusaṃ poṭakilaṃ, usīraṃ muñjapabbajaṃ;
::

::gathalast
Urasā panudissāmi, vivekamanubrūhaya’’nti.
::

::centre
… Mātaṅgaputto thero….
::

#### 6. Khujjasobhitattheragāthā

::hangnum
234\.
::

::gatha1
‘‘Ye cittakathī bahussutā, samaṇā pāṭaliputtavāsino;
::

::gathalast
Tesaññataroyamāyuvā, dvāre tiṭṭhati khujjasobhito.
::

::hangnum
235\.
::

::gatha1
‘‘Ye {pb:T:0.0306}{pb:M:0.0265} cittakathī bahussutā, samaṇā pāṭaliputtavāsino;
::

::gathalast
Tesaññataroyamāyuvā, dvāre tiṭṭhati māluterito.
::

::hangnum
236\.
::

::gatha1
‘‘Suyuddhena suyiṭṭhena, saṅgāmavijayena ca;
::

::gathalast
Brahmacariyānuciṇṇena, evāyaṃ sukhamedhatī’’ti.
::

::centre
… Khujjasobhito thero….
::

#### 7. Vāraṇattheragāthā

::hangnum
237\.
::

::gatha1
‘‘Yodha {pb:V:0.0205} koci manussesu, parapāṇāni hiṃsati;
::

::gathalast
Asmā lokā paramhā ca, ubhayā dhaṃsate naro.
::

::hangnum
238\.
::

::gatha1
‘‘Yo ca mettena cittena, sabbapāṇānukampati;
::

::gathalast
Bahuñhi so pasavati, puññaṃ tādisako naro.
::

::hangnum
239\.
::

::gatha1
‘‘Subhāsitassa sikkhetha, samaṇūpāsanassa ca;
::

::gathalast
Ekāsanassa ca raho, cittavūpasamassa cā’’ti.
::

::centre
… Vāraṇo thero….
::

#### 8. Vassikattheragāthā

::hangnum
240\.
::

::gatha1
‘‘Ekopi saddho medhāvī, assaddhānīdha ñātinaṃ;
::

::gathalast
Dhammaṭṭho sīlasampanno, hoti atthāya bandhunaṃ.
::

::hangnum
241\.
::

::gatha1
‘‘Niggayha anukampāya, coditā ñātayo mayā;
::

::gathalast
Ñātibandhavapemena, kāraṃ katvāna bhikkhusu.
::

::hangnum
242\.
::

::gatha1
‘‘Te abbhatītā kālaṅkatā, pattā te tidivaṃ sukhaṃ;
::

::gathalast
Bhātaro mayhaṃ mātā ca, modanti kāmakāmino’’ti.
::

::centre
… Vassiko {note:passiko (sī. syā. pī.)} thero….
::

#### 9. Yasojattheragāthā

::hangnum
243\.
::

::gatha1
‘‘Kālapabbaṅgasaṅkāso, kiso dhamanisanthato;
::

::gathalast
Mattaññū {pb:T:0.0307} annapānamhi, adīnamanaso naro’’.
::

::hangnum
244\.
::

::gatha1
‘‘Phuṭṭho {pb:M:0.0266}{pb:P:0.0031} ḍaṃsehi makasehi, araññasmiṃ brahāvane;
::

::gathalast
Nāgo saṅgāmasīseva, sato tatrādhivāsaye.
::

::hangnum
245\.
::

::gatha1
‘‘Yathā brahmā tathā eko, yathā devo tathā duve;
::

::gathalast
Yathā gāmo tathā tayo, kolāhalaṃ tatuttari’’nti.
::

::centre
… Yasojo thero….
::

#### 10. Sāṭimattiyattheragāthā

::hangnum
246\.
::

::gatha1
‘‘Ahu {pb:V:0.0206} tuyhaṃ pure saddhā, sā te ajja na vijjati;
::

::gathalast
Yaṃ tuyhaṃ tuyhamevetaṃ, natthi duccaritaṃ mama.
::

::hangnum
247\.
::

::gatha1
‘‘Aniccā hi calā saddā, evaṃ diṭṭhā hi sā mayā;
::

::gathalast
Rajjantipi virajjanti, tattha kiṃ jiyyate muni.
::

::hangnum
248\.
::

::gatha1
‘‘Paccati munino bhattaṃ, thokaṃ thokaṃ kule kule;
::

::gathalast
Piṇḍikāya carissāmi, atthi jaṅghabalaṃ {note:jaṅghābalaṃ (sī.)} mamā’’ti.
::

::centre
… Sāṭimattiyo thero….
::

#### 11. Upālittheragāthā

::hangnum
249\.
::

::gatha1
‘‘Saddhāya abhinikkhamma, navapabbajito navo;
::

::gathalast
Mitte bhajeyya kalyāṇe, suddhājīve atandite.
::

::hangnum
250\.
::

::gatha1
‘‘Saddhāya abhinikkhamma, navapabbajito navo;
::

::gathalast
Saṅghasmiṃ viharaṃ bhikkhu, sikkhetha vinayaṃ budho.
::

::hangnum
251\.
::

::gatha1
‘‘Saddhāya abhinikkhamma, navapabbajito navo;
::

::gathalast
Kappākappesu kusalo, careyya apurakkhato’’ti.
::

::centre
… Upālitthero….
::

#### 12. Uttarapālattheragāthā

::hangnum
252\.
::

::gatha1
‘‘Paṇḍitaṃ {pb:T:0.0308} vata maṃ santaṃ, alamatthavicintakaṃ;
::

::gathalast
Pañca kāmaguṇā loke, sammohā pātayiṃsu maṃ.
::

::hangnum
253\.
::

::gatha1
‘‘Pakkhando māravisaye, daḷhasallasamappito;
::

::gathalast
Asakkhiṃ maccurājassa, ahaṃ pāsā pamuccituṃ.
::

::hangnum
254\.
::

::gatha1
‘‘Sabbe {pb:M:0.0267} kāmā pahīnā me, bhavā sabbe padālitā {note:vidālitā (sī. pī. aṭṭha.)};
::

::gathalast
Vikkhīṇo jātisaṃsāro, natthi dāni punabbhavo’’ti.
::

::centre
… Uttarapālo thero….
::

#### 13. Abhibhūtattheragāthā

::hangnum
255\.
::

::gatha1
‘‘Suṇātha ñātayo sabbe, yāvantettha samāgatā;
::

::gathalast
Dhammaṃ vo desayissāmi, dukkhā jāti punappunaṃ.
::

::hangnum
256\.
::

::gatha1
{note:saṃ. ni. 1.185} ‘‘Ārambhatha {note:ārabhatha (sī. syā.), ārabbhatha (ka.)} nikkamatha, yuñjatha buddhasāsane;
::

::gathalast
Dhunātha maccuno senaṃ, naḷāgāraṃva kuñjaro.
::

::hangnum
257\.
::

::gatha1
‘‘Yo {pb:V:0.0207} imasmiṃ dhammavinaye, **appamatto** vihassati {note:vihessati (syā. pī.)};
::

::gathalast
Pahāya jātisaṃsāraṃ, dukkhassantaṃ karissatī’’ti.
::

::centre
… Abhibhūto thero….
::

#### 14. Gotamattheragāthā

::hangnum
258\.
::

::gatha1
‘‘Saṃsaraṃ {pb:P:0.0032} hi nirayaṃ agacchissaṃ, petalokamagamaṃ punappunaṃ;
::

::gathalast
Dukkhamamhipi tiracchānayoniyaṃ, nekadhā hi vusitaṃ ciraṃ mayā.
::

::hangnum
259\.
::

::gatha1
‘‘Mānusopi ca bhavobhirādhito, saggakāyamagamaṃ sakiṃ sakiṃ;
::

::gathalast
Rūpadhātusu {pb:T:0.0309} arūpadhātusu, nevasaññisu asaññisuṭṭhitaṃ.
::

::hangnum
260\.
::

::gatha1
‘‘Sambhavā suviditā asārakā, saṅkhatā pacalitā saderitā;
::

::gathalast
Taṃ viditvā mahamattasambhavaṃ, santimeva satimā samajjhaga’’nti.
::

::centre
… Gotamo thero….
::

#### 15. Hāritattheragāthā

::hangnum
261\.
::

::gatha1
‘‘Yo pubbe karaṇīyāni, pacchā so kātumicchati;
::

::gathalast
Sukhā so dhaṃsate ṭhānā, pacchā ca manutappati.
::

::hangnum
262\.
::

::gatha1
‘‘Yañhi {pb:M:0.0268} kayirā tañhi vade, yaṃ na kayirā na taṃ vade;
::

::gathalast
Akarontaṃ bhāsamānaṃ, parijānanti paṇḍitā.
::

::hangnum
263\.
::

::gatha1
‘‘Susukhaṃ vata nibbānaṃ, sammāsambuddhadesitaṃ;
::

::gathalast
Asokaṃ virajaṃ khemaṃ, yattha dukkhaṃ nirujjhatī’’ti.
::

::centre
… Hārito thero….
::

#### 16. Vimalattheragāthā

::hangnum
264\.
::

::gatha1
‘‘Pāpamitte vivajjetvā, bhajeyyuttamapuggalaṃ;
::

::gathalast
Ovāde cassa tiṭṭheyya, patthento acalaṃ sukhaṃ.
::

::hangnum
265\.
::

::gatha1
‘‘Parittaṃ dārumāruyha, yathā sīde mahaṇṇave;
::

::gatha2
Evaṃ kusītamāgamma, sādhujīvīpi sīdati;
::

::gathalast
Tasmā taṃ parivajjeyya, kusītaṃ hīnavīriyaṃ.
::

::hangnum
266\.
::

::gatha1
‘‘Pavivittehi {pb:V:0.0208} ariyehi, pahitattehi jhāyibhi;
::

::gathalast
Niccaṃ {pb:T:0.0310} āraddhavīriyehi, paṇḍitehi sahāvase’’ti.
::

::centre
… Vimalo thero….
::

::centre
Tikanipāto niṭṭhito.
::

Tatruddānaṃ –

::gatha1
Aṅgaṇiko bhāradvājo, paccayo bākulo isi;
::

::gathalast
Dhaniyo mātaṅgaputto, sobhito vāraṇo isi.
::

::gatha1
Vassiko ca yasojo ca, sāṭimattiyupāli ca;
::

::gathalast
Uttarapālo abhibhūto, gotamo hāritopi ca.
::

::gatha1
Thero tikanipātamhi, nibbāne vimalo kato;
::

::gathalast
Aṭṭhatālīsa gāthāyo, therā soḷasa kittitāti.
::

### 4. Catukanipāto

#### 1. Nāgasamālattheragāthā

::hangnum
267\.
::

::gatha1
‘‘Alaṅkatā {pb:M:0.0269}{pb:V:0.0209}{pb:P:0.0033} suvasanā, mālinī candanussadā;
::

::gathalast
Majjhe mahāpathe nārī, turiye naccati naṭṭakī.
::

::hangnum
268\.
::

::gatha1
‘‘Piṇḍikāya paviṭṭhohaṃ, gacchanto naṃ udikkhisaṃ;
::

::gathalast
Alaṅkataṃ suvasanaṃ, maccupāsaṃva oḍḍitaṃ.
::

::hangnum
269\.
::

::gatha1
‘‘Tato me manasīkāro, yoniso udapajjatha;
::

::gathalast
Ādīnavo pāturahu, nibbidā samatiṭṭhatha {note:sampatiṭṭhatha (ka.)}.
::

::hangnum
270\.
::

::gatha1
‘‘Tato cittaṃ vimucci me, passa dhammasudhammataṃ;
::

::gathalast
Tisso {pb:T:0.0311} vijjā anuppattā, kataṃ buddhassa sāsana’’nti.
::

::centre
… Nāgasamālo thero….
::

#### 2. Bhaguttheragāthā

::hangnum
271\.
::

::gatha1
‘‘Ahaṃ middhena pakato, vihārā upanikkhamiṃ;
::

::gathalast
Caṅkamaṃ abhiruhanto, tattheva papatiṃ chamā.
::

::hangnum
272\.
::

::gatha1
‘‘Gattāni parimajjitvā, punapāruyha caṅkamaṃ;
::

::gathalast
Caṅkame caṅkamiṃ sohaṃ, ajjhattaṃ susamāhito.
::

::hangnum
273\.
::

::gatha1
‘‘Tato me manasīkāro, yoniso udapajjatha;
::

::gathalast
Ādīnavo pāturahu, nibbidā samatiṭṭhatha.
::

::hangnum
274\.
::

::gatha1
‘‘Tato cittaṃ vimucci me, passa dhammasudhammataṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Bhagutthero….
::

#### 3. Sabhiyattheragāthā

::hangnum
275\.
::

::gatha1
{note:dha. pa. 6 dhammapadepi} ‘‘Pare ca na vijānanti, mayamettha yamāmase;
::

::gathalast
Ye ca tattha vijānanti, tato sammanti medhagā.
::

::hangnum
276\.
::

::gatha1
‘‘Yadā {pb:V:0.0210} ca avijānantā, iriyantyamarā viya;
::

::gathalast
Vijānanti ca ye dhammaṃ, āturesu anāturā.
::

::hangnum
277\.
::

::gatha1
‘‘Yaṃ {pb:M:0.0270} kiñci sithilaṃ kammaṃ, saṃkiliṭṭhañca yaṃ vataṃ;
::

::gathalast
Saṅkassaraṃ brahmacariyaṃ, na taṃ hoti mahapphalaṃ.
::

::hangnum
278\.
::

::gatha1
‘‘Yassa sabrahmacārīsu, gāravo nūpalabbhati;
::

::gathalast
Ārakā hoti saddhammā, nabhaṃ puthaviyā yathā’’ti.
::

::centre
… Sabhiyo thero….
::

#### 4. Nandakattheragāthā

::hangnum
279\.
::

::gatha1
‘‘Dhiratthu {pb:T:0.0312} pūre duggandhe, mārapakkhe avassute;
::

::gathalast
Navasotāni te kāye, yāni sandanti sabbadā.
::

::hangnum
280\.
::

::gatha1
‘‘Mā {pb:P:0.0034} purāṇaṃ amaññittho, māsādesi tathāgate;
::

::gathalast
Saggepi te na rajjanti, kimaṅgaṃ pana {note:kimaṅga pana (sī.)} mānuse.
::

::hangnum
281\.
::

::gatha1
‘‘Ye ca kho bālā dummedhā, dummantī mohapārutā;
::

::gathalast
Tādisā tattha rajjanti, mārakhittamhi bandhane.
::

::hangnum
282\.
::

::gatha1
‘‘Yesaṃ rāgo ca doso ca, avijjā ca virājitā;
::

::gathalast
Tādī tattha na rajjanti, chinnasuttā abandhanā’’ti.
::

::centre
… Nandako thero….
::

#### 5. Jambukattheragāthā

::hangnum
283\.
::

::gatha1
‘‘Pañcapaññāsavassāni, rajojallamadhārayiṃ;
::

::gathalast
Bhuñjanto māsikaṃ bhattaṃ, kesamassuṃ alocayiṃ.
::

::hangnum
284\.
::

::gatha1
‘‘Ekapādena aṭṭhāsiṃ, āsanaṃ parivajjayiṃ;
::

::gathalast
Sukkhagūthāni ca khādiṃ, uddesañca na sādiyiṃ.
::

::hangnum
285\.
::

::gatha1
‘‘Etādisaṃ karitvāna, bahuṃ duggatigāminaṃ;
::

::gathalast
Vuyhamāno mahoghena, buddhaṃ saraṇamāgamaṃ.
::

::hangnum
286\.
::

::gatha1
‘‘Saraṇagamanaṃ passa, passa dhammasudhammataṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Jambuko thero….
::

#### 6. Senakattheragāthā

::hangnum
287\.
::

::gatha1
‘‘Svāgataṃ {pb:M:0.0271}{pb:V:0.0211} vata me āsi, gayāyaṃ gayaphagguyā;
::

::gathalast
Yaṃ addasāsiṃ sambuddhaṃ, desentaṃ dhammamuttamaṃ.
::

::hangnum
288\.
::

::gatha1
‘‘Mahappabhaṃ {pb:T:0.0313} gaṇācariyaṃ, aggapattaṃ vināyakaṃ;
::

::gathalast
Sadevakassa lokassa, jinaṃ atuladassanaṃ.
::

::hangnum
289\.
::

::gatha1
‘‘Mahānāgaṃ mahāvīraṃ, mahājutimanāsavaṃ;
::

::gathalast
Sabbāsavaparikkhīṇaṃ, satthāramakutobhayaṃ.
::

::hangnum
290\.
::

::gatha1
‘‘Cirasaṃkiliṭṭhaṃ vata maṃ, diṭṭhisandānabandhitaṃ {note:sandhitaṃ (sī. syā.), sanditaṃ (pī. sī. aṭṭha.)};
::

::gathalast
Vimocayi so bhagavā, sabbaganthehi senaka’’nti.
::

::centre
… Senako thero….
::

#### 7. Sambhūtattheragāthā

::hangnum
291\.
::

::gatha1
‘‘Yo dandhakāle tarati, taraṇīye ca dandhaye;
::

::gathalast
Ayoni {note:ayoniso (syā.)} saṃvidhānena, bālo dukkhaṃ nigacchati.
::

::hangnum
292\.
::

::gatha1
‘‘Tassatthā parihāyanti, kāḷapakkheva candimā;
::

::gathalast
Āyasakyañca {note:āyasasyañca (sī.)} pappoti, mittehi ca virujjhati.
::

::hangnum
293\.
::

::gatha1
‘‘Yo dandhakāle dandheti, taraṇīye ca tāraye;
::

::gathalast
Yoniso saṃvidhānena, sukhaṃ pappoti paṇḍito.
::

::hangnum
294\.
::

::gatha1
‘‘Tassatthā paripūrenti, sukkapakkheva candimā;
::

::gathalast
Yaso kittiñca pappoti, mittehi na virujjhatī’’ti.
::

::centre
… Sambhūto thero….
::

#### 8. Rāhulattheragāthā

::hangnum
295\.
::

::gatha1
‘‘Ubhayeneva {pb:P:0.0035} sampanno, rāhulabhaddoti maṃ vidū;
::

::gathalast
Yañcamhi putto buddhassa, yañca dhammesu cakkhumā.
::

::hangnum
296\.
::

::gatha1
‘‘Yañca me āsavā khīṇā, yañca natthi punabbhavo;
::

::gathalast
Arahā {pb:T:0.0314} dakkhiṇeyyomhi, tevijjo amataddaso.
::

::hangnum
297\.
::

::gatha1
‘‘Kāmandhā {pb:M:0.0272} jālapacchannā, taṇhāchādanachāditā;
::

::gathalast
Pamattabandhunā baddhā, macchāva kumināmukhe.
::

::hangnum
298\.
::

::gatha1
‘‘Taṃ {pb:V:0.0212} kāmaṃ ahamujjhitvā, chetvā mārassa bandhanaṃ;
::

::gathalast
Samūlaṃ taṇhamabbuyha, sītibhūtosmi nibbuto’’ti.
::

::centre
… Rāhulo thero….
::

#### 9. Candanattheragāthā

::hangnum
299\.
::

::gatha1
‘‘Jātarūpena sañchannā {note:pacchannā (sī.)}, dāsīgaṇapurakkhatā;
::

::gathalast
Aṅkena puttamādāya, bhariyā maṃ upāgami.
::

::hangnum
300\.
::

::gatha1
‘‘Tañca disvāna āyantiṃ, sakaputtassa mātaraṃ;
::

::gathalast
Alaṅkataṃ suvasanaṃ, maccupāsaṃva oḍḍitaṃ.
::

::hangnum
301\.
::

::gatha1
‘‘Tato me manasīkāro, yoniso udapajjatha;
::

::gathalast
Ādīnavo pāturahu, nibbidā samatiṭṭhatha.
::

::hangnum
302\.
::

::gatha1
‘‘Tato cittaṃ vimucci me, **passa dhammasudhammataṃ;**
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Candano thero….
::

#### 10. Dhammikattheragāthā

::hangnum
303\.
::

::gatha1
{note:jā. 1.10.102 jātakepi} ‘‘Dhammo have rakkhati dhammacāriṃ, dhammo suciṇṇo sukhamāvahati;
::

::gathalast
Esānisaṃso dhamme suciṇṇe, na duggatiṃ gacchati dhammacārī.
::

::hangnum
304\.
::

::gatha1
{note:jā. 1.15.385} ‘‘Nahi dhammo adhammo ca, ubho samavipākino;
::

::gathalast
Adhammo {pb:T:0.0315} nirayaṃ neti, dhammo pāpeti suggatiṃ.
::

::hangnum
305\.
::

::gatha1
‘‘Tasmā hi dhammesu kareyya chandaṃ, iti modamāno sugatena tādinā;
::

::gathalast
Dhamme ṭhitā sugatavarassa sāvakā, nīyanti dhīrā saraṇavaraggagāmino.
::

::hangnum
306\.
::

::gatha1
‘‘Vipphoṭito {pb:M:0.0273} gaṇḍamūlo, taṇhājālo samūhato;
::

::gatha2
So khīṇasaṃsāro na catthi kiñcanaṃ,
::

::gathalast
Cando yathā dosinā puṇṇamāsiya’’nti.
::

::centre
… Dhammiko thero….
::

#### 11. Sappakattheragāthā

::hangnum
307\.
::

::gatha1
‘‘Yadā balākā sucipaṇḍaracchadā, kāḷassa meghassa bhayena tajjitā;
::

::gathalast
Palehiti ālayamālayesinī, tadā nadī ajakaraṇī rameti maṃ.
::

::hangnum
308\.
::

::gatha1
‘‘Yadā {pb:V:0.0213}{pb:P:0.0036} balākā suvisuddhapaṇḍarā, kāḷassa meghassa bhayena tajjitā;
::

::gathalast
Pariyesati leṇamaleṇadassinī, tadā nadī ajakaraṇī rameti maṃ.
::

::hangnum
309\.
::

::gatha1
‘‘Kaṃ nu tattha na ramenti, jambuyo ubhato tahiṃ;
::

::gathalast
Sobhenti āpagākūlaṃ, mama leṇassa {note:mahāleṇassa (syā. ka.)} pacchato.
::

::hangnum
310\.
::

::gatha1
‘‘Tā matamadasaṅghasuppahīnā,
::

::gatha2
Bhekā {pb:T:0.0316} mandavatī panādayanti;
::

::gatha3
‘Nājja girinadīhi vippavāsasamayo,
::

::gathalast
Khemā ajakaraṇī sivā surammā’’’ti.
::

::centre
… Sappako thero….
::

#### 12. Muditattheragāthā

::hangnum
311\.
::

::gatha1
‘‘Pabbajiṃ jīvikatthohaṃ, laddhāna upasampadaṃ;
::

::gathalast
Tato saddhaṃ paṭilabhiṃ, daḷhavīriyo parakkamiṃ.
::

::hangnum
312\.
::

::gatha1
‘‘Kāmaṃ bhijjatuyaṃ kāyo, maṃsapesī visīyaruṃ {note:visiyantu (ka.)};
::

::gathalast
Ubho jaṇṇukasandhīhi, jaṅghāyo papatantu me.
::

::hangnum
313\.
::

::gatha1
‘‘Nāsissaṃ {pb:M:0.0274} na pivissāmi, vihārā ca na nikkhame;
::

::gathalast
Napi passaṃ nipātessaṃ, taṇhāsalle anūhate.
::

::hangnum
314\.
::

::gatha1
‘‘Tassa mevaṃ viharato, passa vīriyaparakkamaṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Mudito thero….
::

::centre
Catukkanipāto niṭṭhito.
::

Tatruddānaṃ –

::gatha1
Nāgasamālo bhagu ca, sabhiyo nandakopi ca;
::

::gathalast
Jambuko senako thero, sambhūto rāhulopi ca.
::

::gatha1
Bhavati candano thero, dasete {note:idāni naveva therā dissanti} buddhasāvakā;
::

::gatha2
Dhammiko sappako thero, mudito cāpi te tayo;
::

::gathalast
Gāthāyo dve ca paññāsa, therā sabbepi terasāti {note:idāni dvādaseva therā dissanti}.
::

### 5. Pañcakanipāto

#### 1. Rājadattattheragāthā

::hangnum
315\.
::

::gatha1
‘‘Bhikkhu {pb:T:0.0317}{pb:M:0.0275}{pb:V:0.0214}{pb:P:0.0037} sivathikaṃ {note:sīvathikaṃ (sī. syā. pī.)} gantvā, addasa itthimujjhitaṃ;
::

::gathalast
Apaviddhaṃ susānasmiṃ, khajjantiṃ kimihī phuṭaṃ.
::

::hangnum
316\.
::

::gatha1
‘‘Yañhi eke jigucchanti, mataṃ disvāna pāpakaṃ;
::

::gathalast
Kāmarāgo pāturahu, andhova savatī {note:vasatī (sī.)} ahuṃ.
::

::hangnum
317\.
::

::gatha1
‘‘Oraṃ odanapākamhā, tamhā ṭhānā apakkamiṃ;
::

::gathalast
Satimā sampajānohaṃ, ekamantaṃ upāvisiṃ.
::

::hangnum
318\.
::

::gatha1
‘‘Tato me manasīkāro, yoniso udapajjatha;
::

::gathalast
Ādīnavo pāturahu, nibbidā samatiṭṭhatha.
::

::hangnum
319\.
::

::gatha1
‘‘Tato cittaṃ vimucci me, passa dhammasudhammataṃ;
::

::gathalast
Tisso vijjā anuppattā, kataṃ buddhassa sāsana’’nti.
::

::centre
… Rājadatto thero….
::

#### 2. Subhūtattheragāthā

::hangnum
320\.
::

::gatha1
‘‘Ayoge yuñjamattānaṃ, puriso kiccamicchako {note:kiccamicchato (sī.), kiccamicchayaṃ (katthaci)};
::

::gathalast
Caraṃ ce nādhigaccheyya, ‘taṃ me dubbhagalakkhaṇaṃ’.
::

::hangnum
321\.
::

::gatha1
‘‘Abbūḷhaṃ aghagataṃ vijitaṃ, ekañce ossajeyya kalīva siyā;
::

::gathalast
Sabbānipi ce ossajeyya andhova siyā, samavisamassa adassanato.
::

::hangnum
322\.
::

::gatha1
‘‘Yañhi {pb:T:0.0318} kayirā tañhi vade, yaṃ na kayirā na taṃ vade;
::

::gathalast
Akarontaṃ bhāsamānaṃ, parijānanti paṇḍitā.
::

::hangnum
323\.
::

::gatha1
{note:dha. pa. 51 dhammapadepi} ‘‘Yathāpi ruciraṃ pupphaṃ, vaṇṇavantaṃ agandhakaṃ;
::

::gathalast
Evaṃ subhāsitā vācā, aphalā hoti akubbato.
::

::hangnum
324\.
::

::gatha1
{note:dha. pa. 52} ‘‘Yathāpi {pb:M:0.0276} ruciraṃ pupphaṃ, vaṇṇavantaṃ sugandhakaṃ {note:sagandhakaṃ (sī. syā. pī.)};
::

::gathalast
Evaṃ subhāsitā vācā, saphalā hoti kubbato’’ti {note:sakubbato (sī. pī.), sukubbato (syā.)}.
::

::centre
… Subhūto thero….
::

#### 3. Girimānandattheragāthā

::hangnum
325\.
::

::gatha1
‘‘Vassati {pb:V:0.0215}{pb:P:0.0038} devo yathā sugītaṃ, channā me kuṭikā sukhā nivātā;
::

::gathalast
Tassaṃ viharāmi vūpasanto, atha ce patthayasī pavassa deva.
::

::hangnum
326\.
::

::gatha1
‘‘Vassati devo yathā sugītaṃ, channā me kuṭikā sukhā nivātā;
::

::gathalast
Tassaṃ viharāmi santacitto, atha ce patthayasī pavassa deva.
::

::hangnum
327\.
::

::gatha1
‘‘Vassati devo…pe… tassaṃ viharāmi vītarāgo…pe….
::

::hangnum
328\.
::

::gatha1
‘‘Vassati devo…pe… tassaṃ viharāmi vītadoso…pe….
::

::hangnum
329\.
::

::gatha1
‘‘Vassati devo…pe… tassaṃ {pb:T:0.0319} viharāmi vītamoho;
::

::gathalast
Atha ce patthayasī pavassa devā’’ti.
::

::centre
… Girimānando thero….
::

#### 4. Sumanattheragāthā

::hangnum
330\.
::

::gatha1
‘‘Yaṃ patthayāno dhammesu, upajjhāyo anuggahi;
::

::gathalast
Amataṃ abhikaṅkhantaṃ, kataṃ kattabbakaṃ mayā.
::

::hangnum
331\.
::

::gatha1
‘‘Anuppatto sacchikato, sayaṃ dhammo anītiho;
::

::gathalast
Visuddhiñāṇo nikkaṅkho, byākaromi tavantike.
::

::hangnum
332\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sadattho me anuppatto, kataṃ buddhassa sāsanaṃ.
::

::hangnum
333\.
::

::gatha1
‘‘Appamattassa me sikkhā, sussutā tava sāsane;
::

::gathalast
Sabbe me āsavā khīṇā, natthi dāni punabbhavo.
::

::hangnum
334\.
::

::gatha1
‘‘Anusāsi {pb:M:0.0277} maṃ ariyavatā, anukampi anuggahi;
::

::gathalast
Amogho tuyhamovādo, antevāsimhi sikkhito’’ti.
::

::centre
… Sumano thero….
::

#### 5. Vaḍḍhattheragāthā

::hangnum
335\.
::

::gatha1
‘‘Sādhū hi kira me mātā, patodaṃ upadaṃsayi;
::

::gatha2
Yassāhaṃ vacanaṃ sutvā, anusiṭṭho janettiyā;
::

::gathalast
Āraddhavīriyo pahitatto, patto sambodhimuttamaṃ.
::

::hangnum
336\.
::

::gatha1
‘‘Arahā {pb:V:0.0216} dakkhiṇeyyomhi, tevijjo amataddaso;
::

::gathalast
Jetvā namucino senaṃ, viharāmi anāsavo.
::

::hangnum
337\.
::

::gatha1
‘‘Ajjhattañca {pb:T:0.0320} bahiddhā ca, ye me vijjiṃsu āsavā;
::

::gathalast
Sabbe asesā ucchinnā, na ca uppajjare puna.
::

::hangnum
338\.
::

::gatha1
‘‘Visāradā kho bhaginī, etamatthaṃ abhāsayi;
::

::gathalast
‘Apihā nūna mayipi, vanatho te na vijjati’.
::

::hangnum
339\.
::

::gatha1
‘‘Pariyantakataṃ dukkhaṃ, antimoyaṃ samussayo;
::

::gathalast
Jātimaraṇasaṃsāro, natthi dāni punabbhavo’’ti.
::

::centre
… Vaḍḍho thero….
::

#### 6. Nadīkassapattheragāthā

::hangnum
340\.
::

::gatha1
‘‘Atthāya vata me buddho, nadiṃ nerañjaraṃ agā;
::

::gathalast
Yassāhaṃ dhammaṃ sutvāna, micchādiṭṭhiṃ vivajjayiṃ.
::

::hangnum
341\.
::

::gatha1
‘‘Yajiṃ {pb:P:0.0039} uccāvace yaññe, aggihuttaṃ juhiṃ ahaṃ;
::

::gathalast
‘Esā suddhī’ti maññanto, andhabhūto {note:andhībhūto (ka.)} puthujjano.
::

::hangnum
342\.
::

::gatha1
‘‘Diṭṭhigahanapakkhando {note:pakkhanto (sī.), pakkhanno (syā. pī.)}, parāmāsena mohito;
::

::gathalast
Asuddhiṃ maññisaṃ suddhiṃ, andhabhūto aviddasu.
::

::hangnum
343\.
::

::gatha1
‘‘Micchādiṭṭhi pahīnā me, bhavā sabbe padālitā {note:vidālitā (ka.)};
::

::gathalast
Juhāmi dakkhiṇeyyaggiṃ, namassāmi tathāgataṃ.
::

::hangnum
344\.
::

::gatha1
‘‘Mohā {pb:M:0.0278} sabbe pahīnā me, bhavataṇhā padālitā;
::

::gathalast
Vikkhīṇo jātisaṃsāro, natthi dāni punabbhavo’’ti.
::

::centre
… Nadīkassapo thero….
::

#### 7. Gayākassapattheragāthā

::hangnum
345\.
::

::gatha1
‘‘Pāto majjhanhikaṃ sāyaṃ, tikkhattuṃ divasassahaṃ;
::

::gathalast
Otariṃ udakaṃ sohaṃ, gayāya gayaphagguyā.
::

::hangnum
346\.
::

::gatha1
‘‘‘Yaṃ {pb:T:0.0321} mayā pakataṃ pāpaṃ, pubbe aññāsu jātisu;
::

::gathalast
Taṃ dānīdha pavāhemi’, evaṃdiṭṭhi pure ahuṃ.
::

::hangnum
347\.
::

::gatha1
‘‘Sutvā {pb:V:0.0217} subhāsitaṃ vācaṃ, dhammatthasahitaṃ padaṃ;
::

::gathalast
Tathaṃ yāthāvakaṃ atthaṃ, yoniso paccavekkhisaṃ;
::

::hangnum
348\.
::

::gatha1
‘‘Ninhātasabbapāpomhi, nimmalo payato suci;
::

::gathalast
Suddho suddhassa dāyādo, putto buddhassa oraso.
::

::hangnum
349\.
::

::gatha1
‘‘Ogayhaṭṭhaṅgikaṃ sotaṃ, sabbapāpaṃ pavāhayiṃ;
::

::gathalast
Tisso vijjā ajjhagamiṃ, kataṃ buddhassa sāsana’’nti.
::

::centre
… Gayākassapo thero….
::

#### 8. Vakkalittheragāthā

::hangnum
350\.
::

::gatha1
‘‘Vātarogābhinīto tvaṃ, viharaṃ kānane vane;
::

::gathalast
Paviṭṭhagocare lūkhe, kathaṃ bhikkhu karissasi.
::

::hangnum
351\.
::

::gatha1
‘‘Pītisukhena vipulena, pharamāno samussayaṃ;
::

::gathalast
Lūkhampi abhisambhonto, viharissāmi kānane.
::

::hangnum
352\.
::

::gatha1
‘‘Bhāvento satipaṭṭhāne, indriyāni balāni ca;
::

::gathalast
Bojjhaṅgāni ca bhāvento, viharissāmi kānane.
::

::hangnum
353\.
::

::gatha1
‘‘Āraddhavīriye pahitatte, niccaṃ daḷhaparakkame {note:āraddhavīriyo pahitatto, niccaṃ daḷhaparakkamo (sī.)};
::

::gathalast
Samagge sahite disvā, viharissāmi kānane.
::

::hangnum
354\.
::

::gatha1
‘‘Anussaranto sambuddhaṃ, aggaṃ dantaṃ samāhitaṃ;
::

::gathalast
Atandito {pb:T:0.0322} rattindivaṃ, viharissāmi kānane’’ti.
::

::centre
… Vakkalitthero….
::

#### 9. Vijitasenattheragāthā

::hangnum
355\.
::

::gatha1
‘‘Olaggessāmi {pb:M:0.0279} te citta, āṇidvāreva hatthinaṃ;
::

::gathalast
Na taṃ pāpe niyojessaṃ, kāmajāla {note:kāmajālaṃ (syā.)} sarīraja {note:sarīrajaṃ (syā. ka.)}.
::

::hangnum
356\.
::

::gatha1
‘‘Tvaṃ {pb:P:0.0040} olaggo na gacchasi {note:na gañchisi (pī)}, dvāravivaraṃ gajova alabhanto;
::

::gathalast
Na ca cittakali punappunaṃ, pasakka {note:pasahaṃ (sī. syā. pī.)} pāparato carissasi.
::

::hangnum
357\.
::

::gatha1
‘‘Yathā kuñjaraṃ adantaṃ, navaggahamaṅkusaggaho;
::

::gathalast
Balavā āvatteti akāmaṃ, evaṃ āvattayissaṃ taṃ.
::

::hangnum
358\.
::

::gatha1
‘‘Yathā varahayadamakusalo, sārathi pavaro dameti ājaññaṃ;
::

::gathalast
Evaṃ damayissaṃ taṃ, patiṭṭhito pañcasu balesu.
::

::hangnum
359\.
::

::gatha1
‘‘Satiyā {pb:V:0.0218} taṃ nibandhissaṃ, payutto te damessāmi {note:payatatto vodapessāmi (sī.)};
::

::gathalast
Vīriyadhuraniggahito, na yito dūraṃ {pb:T:0.0323} gamissase cittā’’ti.
::

::centre
… Vijitaseno thero….
::

#### 10. Yasadattattheragāthā

::hangnum
360\.
::

::gatha1
‘‘Upārambhacitto dummedho, suṇāti jinasāsanaṃ;
::

::gathalast
Ārakā hoti saddhammā, nabhaso pathavī yathā.
::

::hangnum
361\.
::

::gatha1
‘‘Upārambhacitto dummedho, suṇāti jinasāsanaṃ;
::

::gathalast
Parihāyati saddhammā, kāḷapakkheva candimā.
::

::hangnum
362\.
::

::gatha1
‘‘Upārambhacitto dummedho, suṇāti jinasāsanaṃ;
::

::gathalast
Parisussati saddhamme, maccho appodake yathā.
::

::hangnum
363\.
::

::gatha1
‘‘Upārambhacitto dummedho, suṇāti jinasāsanaṃ;
::

::gathalast
Na virūhati saddhamme, khette bījaṃva pūtikaṃ.
::

::hangnum
364\.
::

::gatha1
‘‘Yo ca tuṭṭhena cittena, suṇāti jinasāsanaṃ;
::

::gatha2
Khepetvā āsave sabbe, sacchikatvā akuppataṃ;
::

::gathalast
Pappuyya paramaṃ santiṃ, parinibbātināsavo’’ti.
::

::centre
… Yasadatto thero….
::

#### 11. Soṇakuṭikaṇṇattheragāthā

::hangnum
365\.
::

::gatha1
‘‘Upasampadā {pb:M:0.0280} ca me laddhā, vimutto camhi anāsavo;
::

::gathalast
So ca me bhagavā diṭṭho, vihāre ca sahāvasiṃ.
::

::hangnum
366\.
::

::gatha1
‘‘Bahudeva rattiṃ bhagavā, abbhokāsetināmayi;
::

::gathalast
Vihārakusalo satthā, vihāraṃ pāvisī tadā.
::

::hangnum
367\.
::

::gatha1
‘‘Santharitvāna saṅghāṭiṃ, seyyaṃ kappesi gotamo;
::

::gathalast
Sīho {pb:T:0.0324} selaguhāyaṃva, pahīnabhayabheravo.
::

::hangnum
368\.
::

::gatha1
‘‘Tato kalyāṇavākkaraṇo, sammāsambuddhasāvako;
::

::gathalast
Soṇo abhāsi saddhammaṃ, buddhaseṭṭhassa sammukhā.
::

::hangnum
369\.
::

::gatha1
‘‘Pañcakkhandhe pariññāya, bhāvayitvāna añjasaṃ;
::

::gathalast
Pappuyya paramaṃ santiṃ, parinibbissatyanāsavo’’ti.
::

::centre
… Soṇo kuṭikaṇṇathero….
::

#### 12. Kosiyattheragāthā

::hangnum
370\.
::

::gatha1
‘‘Yo {pb:V:0.0219}{pb:P:0.0041} ve garūnaṃ vacanaññu dhīro, vase ca tamhi janayetha pemaṃ;
::

::gathalast
So bhattimā nāma ca hoti paṇḍito, ñatvā ca dhammesu visesi assa.
::

::hangnum
371\.
::

::gatha1
‘‘Yaṃ āpadā uppatitā uḷārā, nakkhambhayante paṭisaṅkhayantaṃ;
::

::gathalast
So thāmavā nāma ca hoti paṇḍito, ñatvā ca dhammesu visesi assa.
::

::hangnum
372\.
::

::gatha1
‘‘Yo ve samuddova ṭhito anejo, gambhīrapañño nipuṇatthadassī;
::

::gathalast
Asaṃhāriyo nāma ca hoti paṇḍito, ñatvā ca dhammesu visesi assa.
::

::hangnum
373\.
::

::gatha1
‘‘Bahussuto dhammadharo ca hoti, dhammassa {pb:T:0.0325} hoti anudhammacārī;
::

::gathalast
So tādiso nāma ca hoti paṇḍito, ñatvā ca dhammesu visesi assa.
::

::hangnum
374\.
::

::gatha1
‘‘Atthañca {pb:M:0.0281} yo jānāti bhāsitassa, atthañca ñatvāna tathā karoti;
::

::gathalast
Atthantaro nāma sa hoti paṇḍito, ñatvā ca dhammesu visesi assā’’ti.
::

::centre
… Kosiyo thero….
::

::centre
Pañcakanipāto niṭṭhito.
::

Tatruddānaṃ –

::gatha1
Rājadatto subhūto ca, girimānandasumanā;
::

::gathalast
Vaḍḍho ca kassapo thero, gayākassapavakkalī.
::

::gatha1
Vijito yasadatto ca, soṇo kosiyasavhayo;
::

::gathalast
Saṭṭhi ca pañca gāthāyo, therā ca ettha dvādasāti.
::

### 6. Chakkanipāto

#### 1. Uruveḷakassapattheragāthā

::hangnum
375\.
::

::gatha1
‘‘Disvāna {pb:M:0.0282}{pb:V:0.0220}{pb:P:0.0042} pāṭihīrāni, gotamassa yasassino;
::

::gathalast
Na tāvāhaṃ paṇipatiṃ, issāmānena vañcito.
::

::hangnum
376\.
::

::gatha1
‘‘Mama saṅkappamaññāya, codesi narasārathi;
::

::gathalast
Tato {pb:T:0.0326} me āsi saṃvego, abbhuto lomahaṃsano.
::

::hangnum
377\.
::

::gatha1
‘‘Pubbe jaṭilabhūtassa, yā me siddhi parittikā;
::

::gathalast
Tāhaṃ tadā nirākatvā {note:niraṃkatvā (syā. ka.)}, pabbajiṃ jinasāsane.
::

::hangnum
378\.
::

::gatha1
‘‘Pubbe yaññena santuṭṭho, kāmadhātupurakkhato;
::

::gathalast
Pacchā rāgañca dosañca, mohañcāpi samūhaniṃ.
::

::hangnum
379\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Iddhimā paracittaññū, dibbasotañca pāpuṇiṃ.
::

::hangnum
380\.
::

::gatha1
‘‘Yassa catthāya pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo’’ti.
::

::centre
… Uruveḷakassapo thero….
::

#### 2. Tekicchakārittheragāthā

::hangnum
381\.
::

::gatha1
‘‘Atihitā vīhi, khalagatā sālī;
::

::gathalast
Na ca labhe piṇḍaṃ, kathamahaṃ kassaṃ.
::

::hangnum
382\.
::

::gatha1
‘‘Buddhamappameyyaṃ anussara pasanno;
::

::gathalast
Pītiyā phuṭasarīro hohisi satatamudaggo.
::

::hangnum
383\.
::

::gatha1
‘‘Dhammamappameyyaṃ anussara pasanno;
::

::gathalast
Pītiyā phuṭasarīro hohisi satatamudaggo.
::

::hangnum
384\.
::

::gatha1
‘‘Saṅghamappameyyaṃ anussara pasanno;
::

::gathalast
Pītiyā phuṭasarīro hohisi satatamudaggo.
::

::hangnum
385\.
::

::gatha1
‘‘Abbhokāse {pb:M:0.0283}{pb:V:0.0221} viharasi, sītā hemantikā imā ratyo;
::

::gathalast
Mā sītena pareto vihaññittho, pavisa {pb:T:0.0327} tvaṃ vihāraṃ phusitaggaḷaṃ.
::

::hangnum
386\.
::

::gatha1
‘‘Phusissaṃ catasso appamaññāyo, tāhi ca sukhito viharissaṃ;
::

::gathalast
Nāhaṃ sītena vihaññissaṃ, aniñjito viharanto’’ti.
::

::centre
… Tekicchakārī {note:tekicchakāni (sī. syā. pī.)} thero….
::

#### 3. Mahānāgattheragāthā

::hangnum
387\.
::

::gatha1
‘‘Yassa {pb:P:0.0043} sabrahmacārīsu, gāravo nūpalabbhati;
::

::gathalast
Parihāyati saddhammā, maccho appodake yathā.
::

::hangnum
388\.
::

::gatha1
‘‘Yassa sabrahmacārīsu, gāravo nūpalabbhati;
::

::gathalast
Na virūhati saddhamme, khette bījaṃva pūtikaṃ.
::

::hangnum
389\.
::

::gatha1
‘‘Yassa sabrahmacārīsu, gāravo nūpalabbhati;
::

::gathalast
Ārakā hoti nibbānā {note:nibbāṇā (sī.)}, dhammarājassa sāsane.
::

::hangnum
390\.
::

::gatha1
‘‘Yassa sabrahmacārīsu, gāravo upalabbhati;
::

::gathalast
Na vihāyati saddhammā, maccho bavhodake {note:bahvodake (sī.), bahodake (syā.)} yathā.
::

::hangnum
391\.
::

::gatha1
‘‘Yassa sabrahmacārīsu, gāravo upalabbhati;
::

::gathalast
So virūhati saddhamme, khette bījaṃva bhaddakaṃ.
::

::hangnum
392\.
::

::gatha1
‘‘Yassa sabrahmacārīsu, gāravo upalabbhati;
::

::gathalast
Santike hoti nibbānaṃ {note:nibbāṇaṃ (sī.)}, dhammarājassa sāsane’’ti.
::

::centre
… Mahānāgo thero….
::

#### 4. Kullattheragāthā

::hangnum
393\.
::

::gatha1
‘‘Kullo sivathikaṃ gantvā, addasa itthimujjhitaṃ;
::

::gathalast
Apaviddhaṃ {pb:T:0.0328} susānasmiṃ, khajjantiṃ kimihī phuṭaṃ.
::

::hangnum
394\.
::

::gatha1
‘‘Āturaṃ {pb:M:0.0284} asuciṃ pūtiṃ, passa kulla samussayaṃ;
::

::gathalast
Uggharantaṃ paggharantaṃ, bālānaṃ abhinanditaṃ.
::

::hangnum
395\.
::

::gatha1
‘‘Dhammādāsaṃ gahetvāna, ñāṇadassanapattiyā;
::

::gathalast
Paccavekkhiṃ imaṃ kāyaṃ, tucchaṃ santarabāhiraṃ.
::

::hangnum
396\.
::

::gatha1
‘‘Yathā idaṃ tathā etaṃ, yathā etaṃ tathā idaṃ;
::

::gathalast
Yathā adho tathā uddhaṃ, yathā uddhaṃ tathā adho.
::

::hangnum
397\.
::

::gatha1
‘‘Yathā {pb:V:0.0222} divā tathā rattiṃ, yathā rattiṃ tathā divā;
::

::gathalast
Yathā pure tathā pacchā, yathā pacchā tathā pure.
::

::hangnum
398\.
::

::gatha1
‘‘Pañcaṅgikena turiyena, na ratī hoti tādisī;
::

::gathalast
Yathā ekaggacittassa, sammā dhammaṃ vipassato’’ti.
::

::centre
… Kullo thero….
::

#### 5. Mālukyaputtattheragāthā

::hangnum
399\.
::

::gatha1
‘‘Manujassa pamattacārino, taṇhā vaḍḍhati māluvā viya;
::

::gathalast
So plavatī {note:plavati (sī. pī. ka.), pariplavati (syā.)} hurā huraṃ, phalamicchaṃva vanasmi vānaro.
::

::hangnum
400\.
::

::gatha1
‘‘Yaṃ esā sahate {note:sahati (pī. ka.)} jammī, taṇhā loke visattikā;
::

::gathalast
Sokā tassa pavaḍḍhanti, abhivaṭṭhaṃva {note:abhivuṭṭhaṃva (syā.), abhivaḍḍhaṃva (ka.)} bīraṇaṃ.
::

::hangnum
401\.
::

::gatha1
‘‘Yo cetaṃ sahate {note:sahati (pī. ka.)} jammiṃ, taṇhaṃ loke duraccayaṃ;
::

::gathalast
Sokā tamhā papatanti, udabindūva pokkharā.
::

::hangnum
402\.
::

::gatha1
‘‘Taṃ {pb:P:0.0044} vo vadāmi bhaddaṃ vo, yāvantettha samāgatā;
::

::gatha2
Taṇhāya {pb:T:0.0329} mūlaṃ khaṇatha, usīratthova bīraṇaṃ;
::

::gathalast
Mā vo naḷaṃva sotova, māro bhañji punappunaṃ.
::

::hangnum
403\.
::

::gatha1
‘‘Karotha buddhavacanaṃ, khaṇo vo mā upaccagā;
::

::gathalast
Khaṇātītā hi socanti, nirayamhi samappitā.
::

::hangnum
404\.
::

::gatha1
‘‘Pamādo rajo pamādo {note:sabbadā (sī. ka.), suttanipātaṭṭhakathāyaṃ uṭṭhānasuttavaṇṇanā oloketabbā}, pamādānupatito rajo;
::

::gathalast
Appamādena vijjāya, abbahe sallamattano’’ti.
::

::centre
… Mālukyaputto {note:māluṅkyaputto (sī. syā. pī.)} thero….
::

#### 6. Sappadāsattheragāthā

::hangnum
405\.
::

::gatha1
‘‘Paṇṇavīsativassāni{pb:M:0.0285}, yato pabbajito ahaṃ;
::

::gathalast
Accharāsaṅghātamattampi, cetosantimanajjhagaṃ.
::

::hangnum
406\.
::

::gatha1
‘‘Aladdhā cittassekaggaṃ, kāmarāgena aṭṭito {note:addito (syā. sī. aṭṭha.), aḍḍito (ka.)};
::

::gathalast
Bāhā paggayha kandanto, vihārā upanikkhamiṃ {note:nūpanikkhamiṃ (sabbattha), dupanikkhamiṃ (?)}.
::

::hangnum
407\.
::

::gatha1
‘‘Satthaṃ vā āharissāmi, ko attho jīvitena me;
::

::gathalast
Kathaṃ hi sikkhaṃ paccakkhaṃ, kālaṃ kubbetha mādiso.
::

::hangnum
408\.
::

::gatha1
‘‘Tadāhaṃ {pb:V:0.0223} khuramādāya, mañcakamhi upāvisiṃ;
::

::gathalast
Parinīto khuro āsi, dhamaniṃ chettumattano.
::

::hangnum
409\.
::

::gatha1
‘‘Tato me manasīkāro, yoniso udapajjatha;
::

::gathalast
Ādīnavo pāturahu, nibbidā samatiṭṭhatha.
::

::hangnum
410\.
::

::gatha1
‘‘Tato cittaṃ vimucci me, passa dhammasudhammataṃ;
::

::gathalast
Tisso {pb:T:0.0330} vijjā anuppattā, kataṃ buddhassa sāsana’’nti.
::

::centre
… Sappadāso thero….
::

#### 7.Kātiyānattheragāthā

::hangnum
411\.
::

::gatha1
‘‘Uṭṭhehi nisīda kātiyāna, mā niddābahulo ahu jāgarassu;
::

::gathalast
Mā taṃ alasaṃ pamattabandhu, kūṭeneva jinātu maccurājā.
::

::hangnum
412\.
::

::gatha1
‘‘Seyyathāpi {note:sayathāpi (sī. pī.)} mahāsamuddavego, evaṃ jātijarātivattate taṃ;
::

::gathalast
So karohi sudīpamattano tvaṃ, na hi tāṇaṃ tava vijjateva aññaṃ.
::

::hangnum
413\.
::

::gatha1
‘‘Satthā hi vijesi maggametaṃ, saṅgā jātijarābhayā atītaṃ;
::

::gathalast
Pubbāpararattamappamatto, anuyuñjassu daḷhaṃ karohi yogaṃ.
::

::hangnum
414\.
::

::gatha1
‘‘Purimāni {pb:M:0.0286} pamuñca bandhanāni, saṅghāṭikhuramuṇḍabhikkhabhojī;
::

::gathalast
Mā khiḍḍāratiñca mā niddaṃ, anuyuñjittha jhāya kātiyāna.
::

::hangnum
415\.
::

::gatha1
‘‘Jhāyāhi {pb:P:0.0045} jināhi kātiyāna, yogakkhemapathesu {pb:T:0.0331} kovidosi;
::

::gathalast
Pappuyya anuttaraṃ visuddhiṃ, parinibbāhisi vārināva joti.
::

::hangnum
416\.
::

::gatha1
‘‘Pajjotakaro parittaraṃso, vātena vinamyate latāva;
::

::gatha2
Evampi tuvaṃ anādiyāno, māraṃ indasagotta niddhunāhi;
::

::gathalast
So vedayitāsu vītarāgo, kālaṃ kaṅkha idheva sītibhūto’’ti.
::

::centre
… Kātiyāno thero….
::

#### 8. Migajālattheragāthā

::hangnum
417\.
::

::gatha1
‘‘Sudesito cakkhumatā, buddhenādiccabandhunā;
::

::gathalast
Sabbasaṃyojanātīto, sabbavaṭṭavināsano.
::

::hangnum
418\.
::

::gatha1
‘‘Niyyāniko uttaraṇo, taṇhāmūlavisosano;
::

::gathalast
Visamūlaṃ āghātanaṃ, chetvā pāpeti nibbutiṃ.
::

::hangnum
419\.
::

::gatha1
‘‘Aññāṇamūlabhedāya{pb:V:0.0224}, kammayantavighāṭano;
::

::gathalast
Viññāṇānaṃ pariggahe, ñāṇavajiranipātano.
::

::hangnum
420\.
::

::gatha1
‘‘Vedanānaṃ viññāpano, upādānappamocano;
::

::gathalast
Bhavaṃ aṅgārakāsuṃva, ñāṇena anupassano {note:anupassako (sī. pī.)}.
::

::hangnum
421\.
::

::gatha1
‘‘Mahāraso sugambhīro, jarāmaccunivāraṇo;
::

::gathalast
Ariyo {pb:T:0.0332} aṭṭhaṅgiko maggo, dukkhūpasamano sivo.
::

::hangnum
422\.
::

::gatha1
‘‘Kammaṃ kammanti ñatvāna, vipākañca vipākato;
::

::gatha2
Paṭiccuppannadhammānaṃ, yathāvālokadassano;
::

::gathalast
Mahākhemaṅgamo santo, pariyosānabhaddako’’ti.
::

::centre
… Migajālo thero….
::

#### 9. Purohitaputtajentattheragāthā

::hangnum
423\.
::

::gatha1
‘‘Jātimadena {pb:M:0.0287} mattohaṃ, bhogaissariyena ca;
::

::gathalast
Saṇṭhānavaṇṇarūpena, madamatto acārihaṃ.
::

::hangnum
424\.
::

::gatha1
‘‘Nāttano samakaṃ kañci, atirekaṃ ca maññisaṃ;
::

::gathalast
Atimānahato bālo, patthaddho ussitaddhajo.
::

::hangnum
425\.
::

::gatha1
‘‘Mātaraṃ pitarañcāpi, aññepi garusammate;
::

::gathalast
Na kañci abhivādesiṃ, mānatthaddho anādaro.
::

::hangnum
426\.
::

::gatha1
‘‘Disvā vināyakaṃ aggaṃ, sārathīnaṃ varuttamaṃ;
::

::gathalast
Tapantamiva ādiccaṃ, bhikkhusaṅghapurakkhataṃ.
::

::hangnum
427\.
::

::gatha1
‘‘Mānaṃ madañca chaḍḍetvā, vippasannena cetasā;
::

::gathalast
Sirasā abhivādesiṃ, sabbasattānamuttamaṃ.
::

::hangnum
428\.
::

::gatha1
‘‘Atimāno {pb:P:0.0046} ca omāno, pahīnā susamūhatā;
::

::gathalast
Asmimāno samucchinno, sabbe mānavidhā hatā’’ti.
::

::centre
… Jento purohitaputto thero….
::

#### 10. Sumanattheragāthā

::hangnum
429\.
::

::gatha1
‘‘Yadā {pb:T:0.0333} navo pabbajito, jātiyā sattavassiko;
::

::gathalast
Iddhiyā abhibhotvāna, pannagindaṃ mahiddhikaṃ.
::

::hangnum
430\.
::

::gatha1
‘‘Upajjhāyassa {pb:V:0.0225} udakaṃ, anotattā mahāsarā;
::

::gathalast
Āharāmi tato disvā, maṃ satthā etadabravi’’.
::

::hangnum
431\.
::

::gatha1
‘‘Sāriputta imaṃ passa, āgacchantaṃ kumārakaṃ;
::

::gathalast
Udakakumbhamādāya, ajjhattaṃ susamāhitaṃ.
::

::hangnum
432\.
::

::gatha1
‘‘Pāsādikena vattena, kalyāṇairiyāpatho;
::

::gathalast
Sāmaṇeronuruddhassa, iddhiyā ca visārado.
::

::hangnum
433\.
::

::gatha1
‘‘Ājānīyena ājañño, sādhunā sādhukārito;
::

::gathalast
Vinīto anuruddhena, katakiccena sikkhito.
::

::hangnum
434\.
::

::gatha1
‘‘So patvā paramaṃ santiṃ, sacchikatvā akuppataṃ;
::

::gathalast
Sāmaṇero sa sumano, mā maṃ jaññāti icchatī’’ti.
::

::centre
… Sumano thero….
::

#### 11. Nhātakamunittheragāthā

::hangnum
435\.
::

::gatha1
‘‘Vātarogābhinīto {pb:M:0.0288} tvaṃ, viharaṃ kānane vane;
::

::gathalast
Paviddhagocare lūkhe, kathaṃ bhikkhu karissasi’’.
::

::hangnum
436\.
::

::gatha1
‘‘Pītisukhena vipulena, pharitvāna samussayaṃ;
::

::gathalast
Lūkhampi abhisambhonto, viharissāmi kānane.
::

::hangnum
437\.
::

::gatha1
‘‘Bhāvento satta bojjhaṅge, indriyāni balāni ca;
::

::gathalast
Jhānasokhummasampanno {note:jhānasukhumasampanno (syā. ka.)}, viharissaṃ anāsavo.
::

::hangnum
438\.
::

::gatha1
‘‘Vippamuttaṃ {pb:T:0.0334} kilesehi, suddhacittaṃ anāvilaṃ;
::

::gathalast
Abhiṇhaṃ paccavekkhanto, viharissaṃ anāsavo.
::

::hangnum
439\.
::

::gatha1
‘‘Ajjhattañca bahiddhā ca, ye me vijjiṃsu āsavā;
::

::gathalast
Sabbe asesā ucchinnā, na ca uppajjare puna.
::

::hangnum
440\.
::

::gatha1
‘‘Pañcakkhandhā pariññātā, tiṭṭhanti chinnamūlakā;
::

::gathalast
Dukkhakkhayo anuppatto, natthi dāni punabbhavo’’ti.
::

::centre
… Nhātakamunitthero….
::

#### 12. Brahmadattattheragāthā

::hangnum
441\.
::

::gatha1
‘‘Akkodhassa kuto kodho, dantassa samajīvino;
::

::gathalast
Sammadaññā vimuttassa, upasantassa tādino.
::

::hangnum
442\.
::

::gatha1
‘‘Tasseva {pb:V:0.0226}{pb:P:0.0047} tena pāpiyo, yo kuddhaṃ paṭikujjhati;
::

::gathalast
Kuddhaṃ appaṭikujjhanto, saṅgāmaṃ jeti dujjayaṃ.
::

::hangnum
443\.
::

::gatha1
{note:saṃ. ni. 1.188, 250} ‘‘Ubhinnamatthaṃ carati, attano ca parassa ca;
::

::gathalast
Paraṃ saṅkupitaṃ ñatvā, yo sato upasammati.
::

::hangnum
444\.
::

::gatha1
{note:saṃ. ni. 1.188, 250} ‘‘Ubhinnaṃ tikicchantaṃ taṃ, attano ca parassa ca;
::

::gathalast
Janā maññanti bāloti, ye dhammassa akovidā.
::

::hangnum
445\.
::

::gatha1
‘‘Uppajje te sace kodho, āvajja kakacūpamaṃ;
::

::gathalast
Uppajje ce rase taṇhā, puttamaṃsūpamaṃ sara.
::

::hangnum
446\.
::

::gatha1
‘‘Sace dhāvati cittaṃ te, kāmesu ca bhavesu ca;
::

::gathalast
Khippaṃ {pb:T:0.0335} niggaṇha satiyā, kiṭṭhādaṃ viya duppasu’’nti;
::

::centre
… Brahmadatto thero….
::

#### 13. Sirimaṇḍattheragāthā

::hangnum
447\.
::

::gatha1
{note:udā. 45; cūḷava. 385; pari. 339} ‘‘Channamativassati{pb:M:0.0289}, vivaṭaṃ nātivassati;
::

::gathalast
Tasmā channaṃ vivaretha, evaṃ taṃ nātivassati.
::

::hangnum
448\.
::

::gatha1
{note:saṃ. ni. 1.66; netti. 18} ‘‘Maccunābbhahato loko, jarāya parivārito;
::

::gathalast
Taṇhāsallena otiṇṇo, icchādhūpāyito sadā.
::

::hangnum
449\.
::

::gatha1
‘‘Maccunābbhahato loko, parikkhitto jarāya ca;
::

::gathalast
Haññati niccamattāṇo, pattadaṇḍova takkaro.
::

::hangnum
450\.
::

::gatha1
‘‘Āgacchantaggikhandhāva, maccu byādhi jarā tayo;
::

::gathalast
Paccuggantuṃ balaṃ natthi, javo natthi palāyituṃ.
::

::hangnum
451\.
::

::gatha1
‘‘Amoghaṃ divasaṃ kayirā, appena bahukena vā;
::

::gathalast
Yaṃ yaṃ vijahate {note:virahate (sī. pī.), vivahate (syā.)} rattiṃ, tadūnaṃ tassa jīvitaṃ.
::

::hangnum
452\.
::

::gatha1
‘‘Carato tiṭṭhato vāpi, āsīnasayanassa vā;
::

::gathalast
Upeti carimā ratti, na te kālo pamajjitu’’nti.
::

::centre
… Sirimaṇḍo {note:sirimando (sī.)} thero….
::

#### 14. Sabbakāmittheragāthā

::hangnum
453\.
::

::gatha1
‘‘Dvipādakoyaṃ asuci, duggandho parihīrati {note:pariharati (ka.)};
::

::gathalast
Nānākuṇapaparipūro, vissavanto tato tato.
::

::hangnum
454\.
::

::gatha1
‘‘Migaṃ {pb:V:0.0227} nilīnaṃ kūṭena, baḷiseneva ambujaṃ;
::

::gathalast
Vānaraṃ viya lepena, bādhayanti puthujjanaṃ.
::

::hangnum
455\.
::

::gatha1
‘‘Rūpā {pb:T:0.0336} saddā rasā gandhā, phoṭṭhabbā ca manoramā;
::

::gathalast
Pañca kāmaguṇā ete, itthirūpasmi dissare.
::

::hangnum
456\.
::

::gatha1
‘‘Ye {pb:P:0.0048} etā upasevanti, rattacittā puthujjanā;
::

::gathalast
Vaḍḍhenti kaṭasiṃ ghoraṃ, ācinanti punabbhavaṃ.
::

::hangnum
457\.
::

::gatha1
‘‘Yo cetā parivajjeti, sappasseva padā siro;
::

::gathalast
Somaṃ visattikaṃ loke, sato samativattati.
::

::hangnum
458\.
::

::gatha1
‘‘Kāmesvādīnavaṃ {pb:M:0.0290} disvā, nekkhammaṃ daṭṭhu khemato;
::

::gathalast
Nissaṭo sabbakāmehi, patto me āsavakkhayo’’ti.
::

::centre
… Sabbakāmitthero….
::

::centre
Chakkanipāto niṭṭhito.
::

Tatruddānaṃ –

::gatha1
Uruveḷakassapo ca, thero tekicchakāri ca;
::

::gathalast
Mahānāgo ca kullo ca, mālukyo {note:māluto (sī. ka.), māluṅkyo (syā.)} sappadāsako.
::

::gatha1
Kātiyāno migajālo, jento sumanasavhayo;
::

::gatha2
Nhātamuni brahmadatto, sirimaṇḍo sabbakāmī ca;
::

::gathalast
Gāthāyo caturāsīti, therā cettha catuddasāti.
::

### 7. Sattakanipāto

#### 1. Sundarasamuddattheragāthā

::hangnum
459\.
::

::gatha1
‘‘Alaṅkatā {pb:T:0.0337}{pb:M:0.0291}{pb:V:0.0228}{pb:P:0.0049} suvasanā, māladhārī {note:mālābhārī (sī.), mālabhārī (syā.)} vibhūsitā;
::

::gathalast
Alattakakatāpādā, pādukāruyha vesikā.
::

::hangnum
460\.
::

::gatha1
‘‘Pādukā oruhitvāna, purato pañjalīkatā;
::

::gathalast
Sā maṃ saṇhena mudunā, mhitapubbaṃ {note:mihitapubbaṃ (sī.)} abhāsatha’’.
::

::hangnum
461\.
::

::gatha1
‘‘Yuvāsi tvaṃ pabbajito, tiṭṭhāhi mama sāsane;
::

::gatha2
Bhuñja mānusake kāme, ahaṃ vittaṃ dadāmi te;
::

::gathalast
Saccaṃ te paṭijānāmi, aggiṃ vā te harāmahaṃ.
::

::hangnum
462\.
::

::gatha1
‘‘Yadā jiṇṇā bhavissāma, ubho daṇḍaparāyanā;
::

::gathalast
Ubhopi pabbajissāma, ubhayattha kaṭaggaho’’.
::

::hangnum
463\.
::

::gatha1
‘‘Tañca disvāna yācantiṃ, vesikaṃ pañjalīkataṃ;
::

::gathalast
Alaṅkataṃ suvasanaṃ, maccupāsaṃva oḍḍitaṃ.
::

::hangnum
464\.
::

::gatha1
‘‘Tato me manasīkāro…pe… nibbidā samatiṭṭhatha.
::

::hangnum
465\.
::

::gatha1
‘‘Tato cittaṃ vimucci me…pe… kataṃ buddhassa sāsana’’nti.
::

::centre
… Sundarasamuddo thero….
::

#### 2. Lakuṇḍakabhaddiyattheragāthā

::hangnum
466\.
::

::gatha1
Pare ambāṭakārāme, vanasaṇḍamhi bhaddiyo;
::

::gathalast
Samūlaṃ taṇhamabbuyha, tattha bhaddova jhāyati {note:bhaddo’dhijhāyāyati (sī.), bhaddo jhiyāyati (syā. sī. aṭṭha.)}.
::

::hangnum
467\.
::

::gatha1
‘‘Ramanteke mudiṅgehi {note:mutiṅgehi (sī. aṭṭha.)}, vīṇāhi paṇavehi ca;
::

::gathalast
Ahañca {pb:T:0.0338} rukkhamūlasmiṃ, rato buddhassa sāsane.
::

::hangnum
468\.
::

::gatha1
‘‘Buddho ce {note:buddho ca (sabbattha)} me varaṃ dajjā, so ca labbhetha me varo;
::

::gathalast
Gaṇhehaṃ sabbalokassa, niccaṃ kāyagataṃ satiṃ.
::

::hangnum
469\.
::

::gatha1
‘‘Ye {pb:M:0.0292} maṃ rūpena pāmiṃsu, ye ca ghosena anvagū;
::

::gathalast
Chandarāgavasūpetā, na maṃ jānanti te janā.
::

::hangnum
470\.
::

::gatha1
‘‘Ajjhattañca {pb:V:0.0229} na jānāti, bahiddhā ca na passati;
::

::gathalast
Samantāvaraṇo bālo, sa ve ghosena vuyhati.
::

::hangnum
471\.
::

::gatha1
‘‘Ajjhattañca na jānāti, bahiddhā ca vipassati;
::

::gathalast
Bahiddhā phaladassāvī, sopi ghosena vuyhati.
::

::hangnum
472\.
::

::gatha1
‘‘Ajjhattañca pajānāti, bahiddhā ca vipassati;
::

::gathalast
Anāvaraṇadassāvī, na so ghosena vuyhatī’’ti.
::

::centre
… Lakuṇḍakabhaddiyo thero….
::

#### 3. Bhaddattheragāthā

::hangnum
473\.
::

::gatha1
‘‘Ekaputto {pb:P:0.0050} ahaṃ āsiṃ, piyo mātu piyo pitu;
::

::gathalast
Bahūhi vatacariyāhi, laddho āyācanāhi ca.
::

::hangnum
474\.
::

::gatha1
‘‘Te ca maṃ anukampāya, atthakāmā hitesino;
::

::gathalast
Ubho pitā ca mātā ca, buddhassa upanāmayuṃ’’.
::

::hangnum
475\.
::

::gatha1
‘‘Kicchā laddho ayaṃ putto, sukhumālo sukhedhito;
::

::gathalast
Imaṃ dadāma te nātha, jinassa paricārakaṃ’’.
::

::hangnum
476\.
::

::gatha1
‘‘Satthā ca maṃ paṭiggayha, ānandaṃ etadabravi;
::

::gathalast
‘Pabbājehi imaṃ khippaṃ, hessatyājāniyo ayaṃ.
::

::hangnum
477\.
::

::gatha1
‘‘Pabbājetvāna {pb:T:0.0339} maṃ satthā, vihāraṃ pāvisī jino;
::

::gathalast
Anoggatasmiṃ sūriyasmiṃ, tato cittaṃ vimucci me.
::

::hangnum
478\.
::

::gatha1
‘‘Tato satthā nirākatvā, paṭisallānavuṭṭhito;
::

::gathalast
‘Ehi bhaddā’ti maṃ āha, sā me āsūpasampadā.
::

::hangnum
479\.
::

::gatha1
‘‘Jātiyā sattavassena, laddhā me upasampadā;
::

::gathalast
Tisso vijjā anuppattā, aho dhammasudhammatā’’ti.
::

::centre
… Bhaddo thero….
::

#### 4. Sopākattheragāthā

::hangnum
480\.
::

::gatha1
‘‘Disvā {pb:M:0.0293} pāsādachāyāyaṃ, caṅkamantaṃ naruttamaṃ;
::

::gathalast
Tattha naṃ upasaṅkamma, vandissaṃ {note:vandisaṃ (sī. pī.)} purisuttamaṃ.
::

::hangnum
481\.
::

::gatha1
‘‘Ekaṃsaṃ {pb:V:0.0230} cīvaraṃ katvā, saṃharitvāna pāṇayo;
::

::gathalast
Anucaṅkamissaṃ virajaṃ, sabbasattānamuttamaṃ.
::

::hangnum
482\.
::

::gatha1
‘‘Tato pañhe apucchi maṃ, pañhānaṃ kovido vidū;
::

::gathalast
Acchambhī ca abhīto ca, byākāsiṃ satthuno ahaṃ.
::

::hangnum
483\.
::

::gatha1
‘‘Vissajjitesu pañhesu, anumodi tathāgato;
::

::gathalast
Bhikkhusaṅghaṃ viloketvā, imamatthaṃ abhāsatha’’.
::

::hangnum
484\.
::

::gatha1
‘‘Lābhā aṅgānaṃ magadhānaṃ, yesāyaṃ paribhuñjati;
::

::gatha2
Cīvaraṃ piṇḍapātañca, paccayaṃ sayanāsanaṃ;
::

::gathalast
Paccuṭṭhānañca sāmīciṃ, tesaṃ lābhā’’ti cābravi.
::

::hangnum
485\.
::

::gatha1
‘‘Ajjatagge maṃ sopāka, dassanāyopasaṅkama;
::

::gathalast
Esā {pb:T:0.0340} ceva te sopāka, bhavatu upasampadā’’.
::

::hangnum
486\.
::

::gatha1
‘‘Jātiyā sattavassohaṃ, laddhāna upasampadaṃ;
::

::gathalast
Dhāremi antimaṃ dehaṃ, aho dhammasudhammatā’’ti.
::

::centre
… Sopāko thero….
::

#### 5. Sarabhaṅgattheragāthā

::hangnum
487\.
::

::gatha1
‘‘Sare hatthehi bhañjitvā, katvāna kuṭimacchisaṃ;
::

::gathalast
Tena me sarabhaṅgoti, nāmaṃ sammutiyā ahu.
::

::hangnum
488\.
::

::gatha1
‘‘Na {pb:P:0.0051} mayhaṃ kappate ajja, sare hatthehi bhañjituṃ;
::

::gathalast
Sikkhāpadā no paññattā, gotamena yasassinā.
::

::hangnum
489\.
::

::gatha1
‘‘Sakalaṃ samattaṃ rogaṃ, sarabhaṅgo nāddasaṃ pubbe;
::

::gathalast
Soyaṃ rogo diṭṭho, vacanakarenātidevassa.
::

::hangnum
490\.
::

::gatha1
‘‘Yeneva maggena gato vipassī, yeneva maggena sikhī ca vessabhū;
::

::gathalast
Kakusandhakoṇāgamano ca kassapo, tenañjasena agamāsi gotamo.
::

::hangnum
491\.
::

::gatha1
‘‘Vītataṇhā {pb:M:0.0294} anādānā, satta buddhā khayogadhā;
::

::gathalast
Yehāyaṃ desito dhammo, dhammabhūtehi tādibhi.
::

::hangnum
492\.
::

::gatha1
‘‘Cattāri ariyasaccāni, anukampāya pāṇinaṃ;
::

::gathalast
Dukkhaṃ samudayo maggo, nirodho dukkhasaṅkhayo.
::

::hangnum
493\.
::

::gatha1
‘‘Yasmiṃ {pb:V:0.0231} nivattate {note:yasmiṃ na nibbattate (ka.)} dukkhaṃ, saṃsārasmiṃ anantakaṃ;
::

::gatha2
Bhedā {pb:T:0.0341} imassa kāyassa, jīvitassa ca saṅkhayā;
::

::gathalast
Añño punabbhavo natthi, suvimuttomhi sabbadhī’’ti.
::

::centre
… Sarabhaṅgo thero….
::

::centre
Sattakanipāto niṭṭhito.
::

Tatruddānaṃ –

::gatha1
Sundarasamuddo thero, thero lakuṇḍabhaddiyo;
::

::gatha2
Bhaddo thero ca sopāko, sarabhaṅgo mahāisi;
::

::gathalast
Sattake pañcakā therā, gāthāyo pañcatiṃsatīti.
::

### 8. Aṭṭhakanipāto

#### 1. Mahākaccāyanattheragāthā

::hangnum
494\.
::

::gatha1
‘‘Kammaṃ {pb:M:0.0295}{pb:V:0.0232}{pb:P:0.0052} bahukaṃ na kāraye, parivajjeyya janaṃ na uyyame;
::

::gathalast
So ussukko rasānugiddho, atthaṃ riñcati yo sukhādhivāho.
::

::hangnum
495\.
::

::gatha1
‘‘Paṅkoti hi naṃ avedayuṃ, yāyaṃ vandanapūjanā kulesu;
::

::gathalast
Sukhumaṃ sallaṃ durubbahaṃ, sakkāro kāpurisena dujjaho.
::

::hangnum
496\.
::

::gatha1
‘‘Na parassupanidhāya, kammaṃ maccassa pāpakaṃ;
::

::gathalast
Attanā taṃ na seveyya, kammabandhūhi mātiyā.
::

::hangnum
497\.
::

::gatha1
‘‘Na pare vacanā coro, na pare vacanā muni;
::

::gathalast
Attā ca naṃ yathāvedi {note:yathā vetti (sī.)}, devāpi naṃ tathā vidū.
::

::hangnum
498\.
::

::gatha1
‘‘Pare ca na vijānanti, mayamettha yamāmase;
::

::gathalast
Ye {pb:T:0.0342} ca tattha vijānanti, tato sammanti medhagā.
::

::hangnum
499\.
::

::gatha1
‘‘Jīvate vāpi sappañño, api vittaparikkhayo;
::

::gathalast
Paññāya ca alābhena {note:abhāvena (sī. aṭṭha.)}, vittavāpi na jīvati.
::

::hangnum
500\.
::

::gatha1
‘‘Sabbaṃ suṇāti sotena, sabbaṃ passati cakkhunā;
::

::gathalast
Na ca diṭṭhaṃ sutaṃ dhīro, sabbaṃ ujjhitumarahati.
::

::hangnum
501\.
::

::gatha1
‘‘Cakkhumāssa yathā andho, sotavā badhiro yathā;
::

::gatha2
Paññavāssa yathā mūgo, balavā dubbaloriva;
::

::gathalast
Atha atthe samuppanne, sayetha {note:passetha (ka.)} matasāyika’’nti.
::

::centre
… Mahākaccāyano thero….
::

#### 2. Sirimittattheragāthā

::hangnum
502\.
::

::gatha1
‘‘Akkodhanonupanāhī, amāyo rittapesuṇo;
::

::gathalast
Sa ve tādisako bhikkhu, evaṃ pecca na socati.
::

::hangnum
503\.
::

::gatha1
‘‘Akkodhanonupanāhī, amāyo rittapesuṇo;
::

::gathalast
Guttadvāro sadā bhikkhu, evaṃ pecca na socati.
::

::hangnum
504\.
::

::gatha1
‘‘Akkodhanonupanāhī{pb:M:0.0296}{pb:V:0.0233}, amāyo rittapesuṇo;
::

::gathalast
Kalyāṇasīlo so {note:yo (syā.)} bhikkhu, evaṃ pecca na socati.
::

::hangnum
505\.
::

::gatha1
‘‘Akkodhanonupanāhī, amāyo rittapesuṇo;
::

::gathalast
Kalyāṇamitto so bhikkhu, evaṃ pecca na socati.
::

::hangnum
506\.
::

::gatha1
‘‘Akkodhanonupanāhī{pb:P:0.0053}, amāyo rittapesuṇo;
::

::gathalast
Kalyāṇapañño so bhikkhu, evaṃ pecca na socati.
::

::hangnum
507\.
::

::gatha1
‘‘Yassa saddhā tathāgate, acalā suppatiṭṭhitā;
::

::gathalast
Sīlañca {pb:T:0.0343} yassa kalyāṇaṃ, ariyakantaṃ pasaṃsitaṃ.
::

::hangnum
508\.
::

::gatha1
‘‘Saṅghe pasādo yassatthi, ujubhūtañca dassanaṃ;
::

::gathalast
‘Adaliddo’ti taṃ āhu, amoghaṃ tassa jīvitaṃ.
::

::hangnum
509\.
::

::gatha1
‘‘Tasmā saddhañca sīlañca, pasādaṃ dhammadassanaṃ;
::

::gathalast
Anuyuñjetha medhāvī, saraṃ buddhāna sāsana’’nti.
::

::centre
… Sirimitto thero….
::

#### 3. Mahāpanthakattheragāthā

::hangnum
510\.
::

::gatha1
‘‘Yadā paṭhamamaddakkhiṃ, satthāramakutobhayaṃ;
::

::gathalast
Tato me ahu saṃvego, passitvā purisuttamaṃ.
::

::hangnum
511\.
::

::gatha1
‘‘Siriṃ hatthehi pādehi, yo paṇāmeyya āgataṃ;
::

::gathalast
Etādisaṃ so satthāraṃ, ārādhetvā virādhaye.
::

::hangnum
512\.
::

::gatha1
‘‘Tadāhaṃ puttadārañca, dhanadhaññañca chaḍḍayiṃ;
::

::gathalast
Kesamassūni chedetvā, pabbajiṃ anagāriyaṃ.
::

::hangnum
513\.
::

::gatha1
‘‘Sikkhāsājīvasampanno, indriyesu susaṃvuto;
::

::gatha2
Namassamāno sambuddhaṃ, vihāsiṃ aparājito.
::

::hangnum
514\.
::

::gatha1
‘‘Tato me paṇidhī āsi, cetaso abhipatthito;
::

::gatha2
Na nisīde muhuttampi, taṇhāsalle anūhate.
::

::hangnum
515\.
::

::gatha1
‘‘Tassa mevaṃ viharato, passa vīriyaparakkamaṃ;
::

::gatha2
Tisso vijjā anuppattā, kataṃ buddhassa sāsanaṃ.
::

::hangnum
516\.
::

::gatha1
‘‘Pubbenivāsaṃ {pb:M:0.0297} jānāmi, dibbacakkhu visodhitaṃ;
::

::gathalast
Arahā dakkhiṇeyyomhi, vippamutto nirūpadhi.
::

::hangnum
517\.
::

::gatha1
‘‘Tato {pb:T:0.0344}{pb:V:0.0234} ratyā vivasāne {note:vivasane (sī. syā.)}, sūriyassuggamanaṃ pati;
::

::gathalast
Sabbaṃ taṇhaṃ visosetvā, pallaṅkena upāvisi’’nti.
::

::centre
… Mahāpanthako thero….
::

::centre
Aṭṭhakanipāto niṭṭhito.
::

Tatruddānaṃ –

::gathalast
Mahākaccāyano thero, sirimitto mahāpanthako;
::

::gathalast
Ete aṭṭhanipātamhi, gāthāyo catuvīsatīti.
::

### 9. Navakanipāto

#### 1. Bhūtattheragāthā

::hangnum
518\.
::

::gatha1
‘‘Yadā {pb:M:0.0298}{pb:V:0.0235}{pb:P:0.0054} dukkhaṃ jarāmaraṇanti paṇḍito, aviddasū yattha sitā puthujjanā;
::

::gathalast
Dukkhaṃ pariññāya satova jhāyati, tato ratiṃ paramataraṃ na vindati.
::

::hangnum
519\.
::

::gatha1
‘‘Yadā dukkhassāvahaniṃ visattikaṃ, papañcasaṅghātadukhādhivāhiniṃ;
::

::gathalast
Taṇhaṃ pahantvāna satova jhāyati, tato ratiṃ paramataraṃ na vindati.
::

::hangnum
520\.
::

::gatha1
‘‘Yadā sivaṃ dvecaturaṅgagāminaṃ, magguttamaṃ {pb:T:0.0345} sabbakilesasodhanaṃ;
::

::gathalast
Paññāya passitva satova jhāyati, tato ratiṃ paramataraṃ na vindati.
::

::hangnum
521\.
::

::gatha1
‘‘Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;
::

::gathalast
Bhāveti saññojanabandhanacchidaṃ, tato ratiṃ paramataraṃ na vindati.
::

::hangnum
522\.
::

::gatha1
‘‘Yadā nabhe gajjati meghadundubhi, dhārākulā vihagapathe samantato;
::

::gathalast
Bhikkhū ca pabbhāragatova jhāyati, tato ratiṃ paramataraṃ na vindati.
::

::hangnum
523\.
::

::gatha1
‘‘Yadā nadīnaṃ kusumākulānaṃ, vicitta-vāneyya-vaṭaṃsakānaṃ;
::

::gathalast
Tīre nisinno sumanova jhāyati, tato ratiṃ paramataraṃ na vindati.
::

::hangnum
524\.
::

::gatha1
‘‘Yadā {pb:M:0.0299} nisīthe rahitamhi kānane, deve gaḷantamhi nadanti dāṭhino;
::

::gathalast
Bhikkhū ca pabbhāragatova jhāyati, tato ratiṃ paramataraṃ na vindati.
::

::hangnum
525\.
::

::gatha1
‘‘Yadā {pb:T:0.0346} vitakke uparundhiyattano, nagantare nagavivaraṃ samassito;
::

::gathalast
Vītaddaro vītakhilova jhāyati, tato ratiṃ paramataraṃ na vindati.
::

::hangnum
526\.
::

::gatha1
‘‘Yadā {pb:P:0.0055} sukhī malakhilasokanāsano, niraggaḷo nibbanatho visallo;
::

::gathalast
Sabbāsave byantikatova jhāyati, tato ratiṃ paramataraṃ na vindatī’’ti.
::

::centre
… Bhūto thero….
::

::centre
Navakanipāto niṭṭhito.
::

Tatruddānaṃ –

::gatha1
Bhūto tathaddaso thero, eko khaggavisāṇavā;
::

::gathalast
Navakamhi nipātamhi, gāthāyopi imā navāti.
::

### 10. Dasakanipāto

#### 1. Kāḷudāyittheragāthā

::hangnum
527\.
::

::gatha1
‘‘Aṅgārino {pb:M:0.0300}{pb:V:0.0236}{pb:P:0.0056} dāni dumā bhadante, phalesino chadanaṃ vippahāya;
::

::gathalast
Te accimantova pabhāsayanti, samayo mahāvīra bhāgī rasānaṃ.
::

::hangnum
528\.
::

::gatha1
‘‘Dumāni {pb:T:0.0347} phullāni manoramāni, samantato sabbadisā pavanti;
::

::gathalast
Pattaṃ pahāya phalamāsasānā {note:phalamāsamāno (ka.)}, kālo ito pakkamanāya vīra.
::

::hangnum
529\.
::

::gatha1
‘‘Nevātisītaṃ na panātiuṇhaṃ, sukhā utu addhaniyā bhadante;
::

::gathalast
Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.
::

::hangnum
530\.
::

::gatha1
‘‘Āsāya kasate khettaṃ, bījaṃ āsāya vappati;
::

::gatha2
Āsāya vāṇijā yanti, samuddaṃ dhanahārakā;
::

::gathalast
Yāya āsāya tiṭṭhāmi, sā me āsā samijjhatu.
::

::hangnum
531\.
::

::gatha1
{note:saṃ. ni. 1.198} ‘‘Punappunaṃ ceva vapanti bījaṃ, punappunaṃ vassati devarājā;
::

::gathalast
Punappunaṃ khettaṃ kasanti kassakā, punappunaṃ dhaññamupeti raṭṭhaṃ.
::

::hangnum
532\.
::

::gatha1
{note:saṃ. ni. 1.198} ‘‘Punappunaṃ yācanakā caranti, punappunaṃ dānapatī dadanti;
::

::gathalast
Punappunaṃ dānapatī daditvā, punappunaṃ saggamupenti ṭhānaṃ.
::

::hangnum
533\.
::

::gatha1
‘‘Vīro {pb:T:0.0348}{pb:P:0.0057} have sattayugaṃ puneti, yasmiṃ kule jāyati bhūripañño;
::

::gathalast
Maññāmahaṃ sakkati devadevo, tayā hi jāto {note:tayābhijāto (sī.)} muni saccanāmo.
::

::hangnum
534\.
::

::gatha1
‘‘Suddhodano {pb:M:0.0301} nāma pitā mahesino, buddhassa mātā pana māyanāmā;
::

::gathalast
Yā bodhisattaṃ parihariya kucchinā, kāyassa bhedā tidivamhi modati.
::

::hangnum
535\.
::

::gatha1
‘‘Sā gotamī kālakatā ito cutā, dibbehi kāmehi samaṅgibhūtā;
::

::gathalast
Sā modati kāmaguṇehi pañcahi, parivāritā devagaṇehi tehi.
::

::hangnum
536\.
::

::gatha1
‘‘Buddhassa puttomhi asayhasāhino, aṅgīrasassappaṭimassa tādino;
::

::gathalast
Pitupitā mayhaṃ tuvaṃsi sakka, dhammena me gotama ayyakosī’’ti.
::

::centre
… Kāḷudāyī thero….
::

#### 2. Ekavihāriyattheragāthā

::hangnum
537\.
::

::gatha1
‘‘Purato {pb:V:0.0237} pacchato vāpi, aparo ce na vijjati;
::

::gathalast
Atīva phāsu bhavati, ekassa vasato vane.
::

::hangnum
538\.
::

::gatha1
‘‘Handa {pb:T:0.0349} eko gamissāmi, araññaṃ buddhavaṇṇitaṃ;
::

::gathalast
Phāsu {note:phāsuṃ (syā. pī.)} ekavihārissa, pahitattassa bhikkhuno.
::

::hangnum
539\.
::

::gatha1
‘‘Yogī-pītikaraṃ rammaṃ, mattakuñjarasevitaṃ;
::

::gathalast
Eko attavasī khippaṃ, pavisissāmi kānanaṃ.
::

::hangnum
540\.
::

::gatha1
‘‘Supupphite sītavane, sītale girikandare;
::

::gathalast
Gattāni parisiñcitvā, caṅkamissāmi ekako.
::

::hangnum
541\.
::

::gatha1
‘‘Ekākiyo adutiyo, ramaṇīye mahāvane;
::

::gathalast
Kadāhaṃ viharissāmi, katakicco anāsavo.
::

::hangnum
542\.
::

::gatha1
‘‘Evaṃ me kattukāmassa, adhippāyo samijjhatu;
::

::gathalast
Sādhiyissāmahaṃyeva, nāñño aññassa kārako.
::

::hangnum
543\.
::

::gatha1
‘‘Esa {pb:M:0.0302} bandhāmi sannāhaṃ, pavisissāmi kānanaṃ;
::

::gathalast
Na tato nikkhamissāmi, appatto āsavakkhayaṃ.
::

::hangnum
544\.
::

::gatha1
‘‘Mālute upavāyante, sīte surabhigandhike {note:gandhake (syā. pī. ka.)};
::

::gathalast
Avijjaṃ dālayissāmi, nisinno nagamuddhani.
::

::hangnum
545\.
::

::gatha1
‘‘Vane kusumasañchanne, pabbhāre nūna sītale;
::

::gathalast
Vimuttisukhena sukhito, ramissāmi giribbaje.
::

::hangnum
546\.
::

::gatha1
‘‘Sohaṃ {pb:P:0.0058} paripuṇṇasaṅkappo, cando pannaraso yathā;
::

::gathalast
Sabbāsavaparikkhīṇo, natthi dāni punabbhavo’’ti.
::

::centre
… Ekavihāriyo thero….
::

#### 3. Mahākappinattheragāthā

::hangnum
547\.
::

::gatha1
‘‘Anāgataṃ {pb:T:0.0350} yo paṭikacca {note:paṭigacca (sī.)} passati, hitañca atthaṃ ahitañca taṃ dvayaṃ;
::

::gathalast
Viddesino tassa hitesino vā, randhaṃ na passanti samekkhamānā.
::

::hangnum
548\.
::

::gatha1
{note:paṭi. ma. 1.160 paṭisambhidāmagge} ‘‘Ānāpānasatī yassa, paripuṇṇā subhāvitā;
::

::gatha2
Anupubbaṃ paricitā, yathā buddhena desitā;
::

::gathalast
Somaṃ lokaṃ pabhāseti, abbhā muttova candimā.
::

::hangnum
549\.
::

::gatha1
‘‘Odātaṃ {pb:V:0.0238} vata me cittaṃ, appamāṇaṃ subhāvitaṃ;
::

::gathalast
Nibbiddhaṃ paggahītañca, sabbā obhāsate disā.
::

::hangnum
550\.
::

::gatha1
‘‘Jīvate vāpi sappañño, api vittaparikkhayo;
::

::gathalast
Paññāya ca alābhena, vittavāpi na jīvati.
::

::hangnum
551\.
::

::gatha1
‘‘Paññā sutavinicchinī, paññā kittisilokavaddhanī;
::

::gathalast
Paññāsahito naro idha, api dukkhesu sukhāni vindati.
::

::hangnum
552\.
::

::gatha1
‘‘Nāyaṃ ajjatano dhammo, nacchero napi abbhuto;
::

::gathalast
Yattha jāyetha mīyetha, tattha kiṃ viya abbhutaṃ.
::

::hangnum
553\.
::

::gatha1
‘‘Anantaraṃ hi jātassa, jīvitā maraṇaṃ dhuvaṃ;
::

::gathalast
Jātā jātā marantīdha, evaṃdhammā hi pāṇino.
::

::hangnum
554\.
::

::gatha1
‘‘Na {pb:M:0.0303} hetadatthāya matassa hoti, yaṃ jīvitatthaṃ paraporisānaṃ;
::

::gathalast
Matamhi ruṇṇaṃ na yaso na lokyaṃ, na {pb:T:0.0351} vaṇṇitaṃ samaṇabrāhmaṇehi.
::

::hangnum
555\.
::

::gatha1
‘‘Cakkhuṃ sarīraṃ upahanti tena {note:upahanti ruṇṇaṃ (sī.), upahanti roṇṇaṃ (syā. pī.)}, nihīyati vaṇṇabalaṃ matī ca;
::

::gathalast
Ānandino tassa disā bhavanti, hitesino nāssa sukhī bhavanti.
::

::hangnum
556\.
::

::gatha1
‘‘Tasmā hi iccheyya kule vasante, medhāvino ceva bahussute ca;
::

::gathalast
Yesaṃ {pb:P:0.0059} hi paññāvibhavena kiccaṃ, taranti nāvāya nadiṃva puṇṇa’’nti.
::

::centre
… Mahākappino thero….
::

#### 4. Cūḷapanthakattheragāthā

::hangnum
557\.
::

::gatha1
‘‘Dandhā mayhaṃ gatī āsi, paribhūto pure ahaṃ;
::

::gathalast
Bhātā ca maṃ paṇāmesi, ‘gaccha dāni tuvaṃ gharaṃ’.
::

::hangnum
558\.
::

::gatha1
‘‘Sohaṃ paṇāmito santo {note:bhātā (aṭṭha.)}, saṅghārāmassa koṭṭhake;
::

::gathalast
Dummano tattha aṭṭhāsiṃ, sāsanasmiṃ apekkhavā.
::

::hangnum
559\.
::

::gatha1
‘‘Bhagavā tattha āgacchi {note:āgañchi (sī. pī.)}, sīsaṃ mayhaṃ parāmasi;
::

::gathalast
Bāhāya maṃ gahetvāna, saṅghārāmaṃ pavesayi.
::

::hangnum
560\.
::

::gatha1
‘‘Anukampāya me satthā, pādāsi pādapuñchaniṃ;
::

::gathalast
‘Etaṃ suddhaṃ adhiṭṭhehi, ekamantaṃ svadhiṭṭhitaṃ’.
::

::hangnum
561\.
::

::gatha1
‘‘Tassāhaṃ vacanaṃ sutvā, vihāsiṃ sāsane rato;
::

::gathalast
Samādhiṃ {pb:T:0.0352} paṭipādesiṃ, uttamatthassa pattiyā.
::

::hangnum
562\.
::

::gatha1
‘‘Pubbenivāsaṃ {pb:V:0.0239} jānāmi, dibbacakkhu visodhitaṃ;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
563\.
::

::gatha1
‘‘Sahassakkhattumattānaṃ{pb:M:0.0304}, nimminitvāna panthako;
::

::gathalast
Nisīdambavane ramme, yāva kālappavedanā.
::

::hangnum
564\.
::

::gatha1
‘‘Tato me satthā pāhesi, dūtaṃ kālappavedakaṃ;
::

::gathalast
Paveditamhi kālamhi, vehāsādupasaṅkamiṃ {note:vehāsānupasaṅkamiṃ (syā. ka.)}.
::

::hangnum
565\.
::

::gatha1
‘‘Vanditvā satthuno pāde, ekamantaṃ nisīdahaṃ;
::

::gathalast
Nisinnaṃ maṃ viditvāna, atha satthā paṭiggahi.
::

::hangnum
566\.
::

::gatha1
‘‘Āyāgo sabbalokassa, āhutīnaṃ paṭiggaho;
::

::gathalast
Puññakkhettaṃ manussānaṃ, paṭigaṇhittha dakkhiṇa’’nti.
::

::centre
… Cūḷapanthako thero….
::

#### 5. Kappattheragāthā

::hangnum
567\.
::

::gatha1
‘‘Nānākulamalasampuṇṇo, mahāukkārasambhavo;
::

::gathalast
Candanikaṃva paripakkaṃ, mahāgaṇḍo mahāvaṇo.
::

::hangnum
568\.
::

::gatha1
‘‘Pubbaruhirasampuṇṇo, gūthakūpena gāḷhito {note:gūthakūpe nigāḷhito (syā. pī. ka.)};
::

::gathalast
Āpopaggharaṇo kāyo, sadā sandati pūtikaṃ.
::

::hangnum
569\.
::

::gatha1
‘‘Saṭṭhikaṇḍarasambandho{pb:P:0.0060}, maṃsalepanalepito;
::

::gathalast
Cammakañcukasannaddho, pūtikāyo niratthako.
::

::hangnum
570\.
::

::gatha1
‘‘Aṭṭhisaṅghātaghaṭito, nhārusuttanibandhano;
::

::gathalast
Nekesaṃ saṃgatībhāvā, kappeti iriyāpathaṃ.
::

::hangnum
571\.
::

::gatha1
‘‘Dhuvappayāto {pb:T:0.0353} maraṇāya, maccurājassa santike;
::

::gathalast
Idheva chaḍḍayitvāna, yenakāmaṅgamo naro.
::

::hangnum
572\.
::

::gatha1
‘‘Avijjāya nivuto kāyo, catuganthena ganthito;
::

::gathalast
Oghasaṃsīdano kāyo, anusayajālamotthato.
::

::hangnum
573\.
::

::gatha1
‘‘Pañcanīvaraṇe yutto, vitakkena samappito;
::

::gathalast
Taṇhāmūlenānugato, mohacchādanachādito.
::

::hangnum
574\.
::

::gatha1
‘‘Evāyaṃ vattate kāyo, kammayantena yantito;
::

::gathalast
Sampatti ca vipatyantā, nānābhāvo vipajjati.
::

::hangnum
575\.
::

::gatha1
‘‘Yemaṃ {pb:M:0.0305}{pb:V:0.0240} kāyaṃ mamāyanti, andhabālā puthujjanā;
::

::gathalast
Vaḍḍhenti kaṭasiṃ ghoraṃ, ādiyanti punabbhavaṃ.
::

::hangnum
576\.
::

::gatha1
‘‘Yemaṃ kāyaṃ vivajjenti, gūthalittaṃva pannagaṃ;
::

::gathalast
Bhavamūlaṃ vamitvāna, parinibbissantināsavā’’ti {note:parinibbantunāsavā (sī.)}.
::

::centre
… Kappo thero….
::

#### 6. Vaṅgantaputtaupasenattheragāthā

::hangnum
577\.
::

::gatha1
‘‘Vivittaṃ appanigghosaṃ, vāḷamiganisevitaṃ;
::

::gathalast
Seve senāsanaṃ bhikkhu, paṭisallānakāraṇā.
::

::hangnum
578\.
::

::gatha1
‘‘Saṅkārapuñjā āhatvā {note:āhitvā (ka.)}, susānā rathiyāhi ca;
::

::gathalast
Tato saṅghāṭikaṃ katvā, lūkhaṃ dhāreyya cīvaraṃ.
::

::hangnum
579\.
::

::gatha1
‘‘Nīcaṃ manaṃ karitvāna, sapadānaṃ kulā kulaṃ;
::

::gathalast
Piṇḍikāya care bhikkhu, guttadvāro susaṃvuto.
::

::hangnum
580\.
::

::gatha1
‘‘Lūkhenapi vā {note:lūkhenapi ca (bahūsu)} santusse, nāññaṃ patthe rasaṃ bahuṃ;
::

::gathalast
Rasesu {pb:T:0.0354} anugiddhassa, jhāne na ramatī mano.
::

::hangnum
581\.
::

::gatha1
‘‘Appiccho ceva santuṭṭho, pavivitto vase muni;
::

::gathalast
Asaṃsaṭṭho gahaṭṭhehi, anāgārehi cūbhayaṃ.
::

::hangnum
582\.
::

::gatha1
‘‘Yathā jaḷo va mūgo va, attānaṃ dassaye tathā;
::

::gathalast
Nātivelaṃ sambhāseyya, saṅghamajjhamhi paṇḍito.
::

::hangnum
583\.
::

::gatha1
‘‘Na so upavade kañci, upaghātaṃ vivajjaye;
::

::gathalast
Saṃvuto pātimokkhasmiṃ, mattaññū cassa bhojane.
::

::hangnum
584\.
::

::gatha1
‘‘Suggahītanimittassa, cittassuppādakovido;
::

::gathalast
Samaṃ anuyuñjeyya, kālena ca vipassanaṃ.
::

::hangnum
585\.
::

::gatha1
‘‘Vīriyasātaccasampanno{pb:P:0.0061}, yuttayogo sadā siyā;
::

::gathalast
Na ca appatvā dukkhantaṃ, vissāsaṃ eyya paṇḍito.
::

::hangnum
586\.
::

::gatha1
‘‘Evaṃ viharamānassa, suddhikāmassa bhikkhuno;
::

::gathalast
Khīyanti āsavā sabbe, nibbutiñcādhigacchatī’’ti.
::

::centre
… Upaseno vaṅgantaputto thero….
::

#### 7. (Apara)-gotamattheragāthā

::hangnum
587\.
::

::gatha1
‘‘Vijāneyya {pb:M:0.0306}{pb:V:0.0241} sakaṃ atthaṃ, avalokeyyātha pāvacanaṃ;
::

::gathalast
Yañcettha assa patirūpaṃ, sāmaññaṃ ajjhupagatassa.
::

::hangnum
588\.
::

::gatha1
‘‘Mittaṃ idha ca kalyāṇaṃ, sikkhā vipulaṃ samādānaṃ;
::

::gathalast
Sussūsā ca garūnaṃ, etaṃ samaṇassa patirūpaṃ.
::

::hangnum
589\.
::

::gatha1
‘‘Buddhesu sagāravatā, dhamme apaciti yathābhūtaṃ;
::

::gathalast
Saṅghe {pb:T:0.0355} ca cittikāro, etaṃ samaṇassa patirūpaṃ.
::

::hangnum
590\.
::

::gatha1
‘‘Ācāragocare yutto, ājīvo sodhito agārayho;
::

::gathalast
Cittassa ca saṇṭhapanaṃ, etaṃ samaṇassa patirūpaṃ.
::

::hangnum
591\.
::

::gatha1
‘‘Cārittaṃ atha vārittaṃ, iriyāpathiyaṃ pasādaniyaṃ;
::

::gathalast
Adhicitte ca āyogo, etaṃ samaṇassa patirūpaṃ.
::

::hangnum
592\.
::

::gatha1
‘‘Āraññakāni senāsanāni, pantāni appasaddāni;
::

::gathalast
Bhajitabbāni muninā, etaṃ samaṇassa patirūpaṃ.
::

::hangnum
593\.
::

::gatha1
‘‘Sīlañca bāhusaccañca, dhammānaṃ pavicayo yathābhūtaṃ;
::

::gathalast
Saccānaṃ abhisamayo, etaṃ samaṇassa patirūpaṃ.
::

::hangnum
594\.
::

::gatha1
‘‘Bhāveyya ca aniccanti, anattasaññaṃ asubhasaññañca;
::

::gathalast
Lokamhi ca anabhiratiṃ, etaṃ samaṇassa patirūpaṃ.
::

::hangnum
595\.
::

::gatha1
‘‘Bhāveyya ca bojjhaṅge, iddhipādāni indriyāni balāni;
::

::gathalast
Aṭṭhaṅgamaggamariyaṃ, etaṃ samaṇassa patirūpaṃ.
::

::hangnum
596\.
::

::gatha1
‘‘Taṇhaṃ pajaheyya muni, samūlake āsave padāleyya;
::

::gathalast
Vihareyya vippamutto, etaṃ samaṇassa patirūpa’’nti.
::

::centre
… Gotamo thero….
::

::centre
Dasakanipāto niṭṭhito.
::

Tatruddānaṃ –

::gatha1
Kāḷudāyī ca so thero, ekavihārī ca kappino;
::

::gatha2
Cūḷapanthako kappo ca, upaseno ca gotamo;
::

::gathalast
Sattime dasake therā, gāthāyo cettha sattatīti.
::

### 11. Ekādasanipāto

#### 1. Saṃkiccattheragāthā

::hangnum
597\.
::

::gatha1
‘‘Kiṃ {pb:T:0.0356}{pb:M:0.0307}{pb:V:0.0242}{pb:P:0.0062} tavattho vane tāta, ujjuhānova pāvuse;
::

::gathalast
Verambhā ramaṇīyā te, paviveko hi jhāyinaṃ.
::

::hangnum
598\.
::

::gatha1
‘‘Yathā abbhāni verambho, vāto nudati pāvuse;
::

::gathalast
Saññā me abhikiranti, vivekapaṭisaññutā.
::

::hangnum
599\.
::

::gatha1
‘‘Apaṇḍaro aṇḍasambhavo, sīvathikāya niketacāriko;
::

::gathalast
Uppādayateva me satiṃ, sandehasmiṃ virāganissitaṃ.
::

::hangnum
600\.
::

::gatha1
‘‘Yañca aññe na rakkhanti, yo ca aññe na rakkhati;
::

::gathalast
Sa ve bhikkhu sukhaṃ seti, kāmesu anapekkhavā.
::

::hangnum
601\.
::

::gatha1
‘‘Acchodikā puthusilā, gonaṅgulamigāyutā;
::

::gathalast
Ambusevālasañchannā, te selā ramayanti maṃ.
::

::hangnum
602\.
::

::gatha1
‘‘Vasitaṃ me araññesu, kandarāsu guhāsu ca;
::

::gathalast
Senāsanesu pantesu, vāḷamiganisevite.
::

::hangnum
603\.
::

::gatha1
‘‘‘Ime haññantu vajjhantu, dukkhaṃ pappontu pāṇino’;
::

::gathalast
Saṅkappaṃ nābhijānāmi, anariyaṃ dosasaṃhitaṃ.
::

::hangnum
604\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
605\.
::

::gatha1
‘‘Yassa catthāya {note:yassatthāya (sī.)} pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
606\.
::

::gatha1
‘‘Nābhinandāmi {pb:T:0.0357} maraṇaṃ, nābhinandāmi jīvitaṃ;
::

::gathalast
Kālañca paṭikaṅkhāmi, nibbisaṃ bhatako yathā.
::

::hangnum
607\.
::

::gatha1
‘‘Nābhinandāmi {pb:M:0.0308}{pb:V:0.0243} maraṇaṃ, nābhinandāmi jīvitaṃ;
::

::gathalast
Kālañca paṭikaṅkhāmi, sampajāno patissato’’ti.
::

::centre
… Saṃkicco thero….
::

::centre
Ekādasanipāto niṭṭhito.
::

Tatruddānaṃ –

::gatha1
Saṃkiccathero ekova, katakicco anāsavo;
::

::gathalast
Ekādasanipātamhi, gāthā ekādaseva cāti.
::

### 12. Dvādasakanipāto

#### 1. Sīlavattheragāthā

::hangnum
608\.
::

::gatha1
‘‘Sīlamevidha {pb:M:0.0309}{pb:V:0.0244}{pb:P:0.0063} sikkhetha, asmiṃ loke susikkhitaṃ;
::

::gathalast
Sīlaṃ hi sabbasampattiṃ, upanāmeti sevitaṃ.
::

::hangnum
609\.
::

::gatha1
‘‘Sīlaṃ rakkheyya medhāvī, patthayāno tayo sukhe;
::

::gathalast
Pasaṃsaṃ vittilābhañca, pecca sagge pamodanaṃ {note:pecca sagge ca modanaṃ (sī. pī.)}.
::

::hangnum
610\.
::

::gatha1
‘‘Sīlavā hi bahū mitte, saññamenādhigacchati;
::

::gathalast
Dussīlo pana mittehi, dhaṃsate pāpamācaraṃ.
::

::hangnum
611\.
::

::gatha1
‘‘Avaṇṇañca akittiñca, dussīlo labhate naro;
::

::gathalast
Vaṇṇaṃ kittiṃ pasaṃsañca, sadā labhati sīlavā.
::

::hangnum
612\.
::

::gatha1
‘‘Ādi {pb:T:0.0358} sīlaṃ patiṭṭhā ca, kalyāṇānañca mātukaṃ;
::

::gathalast
Pamukhaṃ sabbadhammānaṃ, tasmā sīlaṃ visodhaye.
::

::hangnum
613\.
::

::gatha1
‘‘Velā ca saṃvaraṃ sīlaṃ {note:saṃvaro sīlaṃ (sī.), saṃvarasīlaṃ (sī. aṭṭha.)}, cittassa abhihāsanaṃ;
::

::gathalast
Titthañca sabbabuddhānaṃ, tasmā sīlaṃ visodhaye.
::

::hangnum
614\.
::

::gatha1
‘‘Sīlaṃ balaṃ appaṭimaṃ, sīlaṃ āvudhamuttamaṃ;
::

::gathalast
Sīlamābharaṇaṃ seṭṭhaṃ, sīlaṃ kavacamabbhutaṃ.
::

::hangnum
615\.
::

::gatha1
‘‘Sīlaṃ setu mahesakkho, sīlaṃ gandho anuttaro;
::

::gathalast
Sīlaṃ vilepanaṃ seṭṭhaṃ, yena vāti disodisaṃ.
::

::hangnum
616\.
::

::gatha1
‘‘Sīlaṃ sambalamevaggaṃ, sīlaṃ pātheyyamuttamaṃ;
::

::gathalast
Sīlaṃ seṭṭho ativāho, yena yāti disodisaṃ.
::

::hangnum
617\.
::

::gatha1
‘‘Idheva nindaṃ labhati, peccāpāye ca dummano;
::

::gathalast
Sabbattha dummano bālo, sīlesu asamāhito.
::

::hangnum
618\.
::

::gatha1
‘‘Idheva kittiṃ labhati, pecca sagge ca summano;
::

::gathalast
Sabbattha sumano dhīro, sīlesu susamāhito.
::

::hangnum
619\.
::

::gatha1
‘‘Sīlameva {pb:V:0.0245} idha aggaṃ, paññavā pana uttamo;
::

::gathalast
Manussesu ca devesu, sīlapaññāṇato jaya’’nti.
::

::centre
… Sīlavo thero….
::

#### 2. Sunītattheragāthā

::hangnum
620\.
::

::gatha1
‘‘Nīce {pb:M:0.0310} kulamhi jātohaṃ, daliddo appabhojano;
::

::gathalast
Hīnakammaṃ {note:hīnaṃ kammaṃ (syā.)} mamaṃ āsi, ahosiṃ pupphachaḍḍako.
::

::hangnum
621\.
::

::gatha1
‘‘Jigucchito {pb:T:0.0359} manussānaṃ, paribhūto ca vambhito;
::

::gathalast
Nīcaṃ manaṃ karitvāna, vandissaṃ bahukaṃ janaṃ.
::

::hangnum
622\.
::

::gatha1
‘‘Athaddasāsiṃ {pb:P:0.0064} sambuddhaṃ, bhikkhusaṅghapurakkhataṃ;
::

::gathalast
Pavisantaṃ mahāvīraṃ, magadhānaṃ puruttamaṃ.
::

::hangnum
623\.
::

::gatha1
‘‘Nikkhipitvāna byābhaṅgiṃ, vandituṃ upasaṅkamiṃ;
::

::gathalast
Mameva anukampāya, aṭṭhāsi purisuttamo.
::

::hangnum
624\.
::

::gatha1
‘‘Vanditvā satthuno pāde, ekamantaṃ ṭhito tadā;
::

::gathalast
Pabbajjaṃ ahamāyāciṃ, sabbasattānamuttamaṃ.
::

::hangnum
625\.
::

::gatha1
‘‘Tato kāruṇiko satthā, sabbalokānukampako;
::

::gathalast
‘Ehi bhikkhū’ti maṃ āha, sā me āsūpasampadā.
::

::hangnum
626\.
::

::gatha1
‘‘Sohaṃ eko araññasmiṃ, viharanto atandito;
::

::gathalast
Akāsiṃ satthuvacanaṃ, yathā maṃ ovadī jino.
::

::hangnum
627\.
::

::gatha1
‘‘Rattiyā paṭhamaṃ yāmaṃ, pubbajātimanussariṃ;
::

::gatha2
Rattiyā majjhimaṃ yāmaṃ, dibbacakkhuṃ visodhayiṃ {note:dibbacakkhu visodhitaṃ (ka.)};
::

::gathalast
Rattiyā pacchime yāme, tamokhandhaṃ padālayiṃ.
::

::hangnum
628\.
::

::gatha1
‘‘Tato ratyā vivasāne, sūriyassuggamanaṃ pati;
::

::gathalast
Indo brahmā ca āgantvā, maṃ namassiṃsu pañjalī.
::

::hangnum
629\.
::

::gatha1
‘‘‘Namo te purisājañña, namo te purisuttama;
::

::gathalast
Yassa te āsavā khīṇā, dakkhiṇeyyosi mārisa’.
::

::hangnum
630\.
::

::gatha1
‘‘Tato {pb:T:0.0360} disvāna maṃ satthā, devasaṅghapurakkhataṃ;
::

::gathalast
Sitaṃ pātukaritvāna, imamatthaṃ abhāsatha.
::

::hangnum
631\.
::

::gatha1
{note:su. ni. 660 suttanipātepi} ‘‘‘Tapena {pb:M:0.0311}{pb:V:0.0246} brahmacariyena, saṃyamena damena ca;
::

::gathalast
Etena brāhmaṇo hoti, etaṃ brāhmaṇamuttama’’’nti.
::

::centre
… Sunīto thero….
::

::centre
Dvādasakanipāto niṭṭhito.
::

Tatruddānaṃ –

::gatha2
Sīlavā ca sunīto ca, therā dve te mahiddhikā;
::

::gathalast
Dvādasamhi nipātamhi, gāthāyo catuvīsatīti.
::

### 13. Terasanipāto

#### 1. Soṇakoḷivisattheragāthā

::hangnum
632\.
::

::gatha1
‘‘Yāhu {pb:M:0.0312}{pb:V:0.0247}{pb:P:0.0065} raṭṭhe samukkaṭṭho, rañño aṅgassa paddhagū {note:patthagū (syā.), paṭṭhagū (ka.)};
::

::gathalast
Svājja dhammesu ukkaṭṭho, soṇo dukkhassa pāragū.
::

::hangnum
633\.
::

::gatha1
‘‘Pañca chinde pañca jahe, pañca cuttari bhāvaye;
::

::gathalast
Pañcasaṅgātigo bhikkhu, oghatiṇṇoti vuccati.
::

::hangnum
634\.
::

::gatha1
‘‘Unnaḷassa pamattassa, bāhirāsassa {note:bāhirāsayassa (ka.)} bhikkhuno;
::

::gathalast
Sīlaṃ samādhi paññā ca, pāripūriṃ na gacchati.
::

::hangnum
635\.
::

::gatha1
‘‘Yañhi kiccaṃ apaviddhaṃ {note:tadapaviddhaṃ (sī. syā.)}, akiccaṃ pana karīyati;
::

::gathalast
Unnaḷānaṃ {pb:T:0.0361} pamattānaṃ, tesaṃ vaḍḍhanti āsavā.
::

::hangnum
636\.
::

::gatha1
‘‘Yesañca susamāraddhā, niccaṃ kāyagatā sati;
::

::gatha2
Akiccaṃ te na sevanti, kicce sātaccakārino;
::

::gathalast
Satānaṃ sampajānānaṃ, atthaṃ gacchanti āsavā.
::

::hangnum
637\.
::

::gatha1
‘‘Ujumaggamhi akkhāte, gacchatha mā nivattatha;
::

::gathalast
Attanā codayattānaṃ, nibbānamabhihāraye.
::

::hangnum
638\.
::

::gatha1
‘‘Accāraddhamhi vīriyamhi, satthā loke anuttaro;
::

::gatha2
Vīṇopamaṃ karitvā me, dhammaṃ desesi cakkhumā;
::

::gathalast
Tassāhaṃ vacanaṃ sutvā, vihāsiṃ sāsane rato.
::

::hangnum
639\.
::

::gatha1
‘‘Samathaṃ paṭipādesiṃ, uttamatthassa pattiyā;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
640\.
::

::gatha1
‘‘Nekkhamme {note:nikkhame (ka.), nekkhammaṃ (mahāva. 244; a. ni. 6.55)} adhimuttassa, pavivekañca cetaso;
::

::gathalast
Abyāpajjhādhimuttassa {note:abyāpajjhādhimhattassa (ka.)}, upādānakkhayassa ca.
::

::hangnum
641\.
::

::gatha1
‘‘Taṇhakkhayādhimuttassa, asammohañca cetaso;
::

::gathalast
Disvā āyatanuppādaṃ, sammā cittaṃ vimuccati.
::

::hangnum
642\.
::

::gatha1
‘‘Tassa {pb:P:0.0066} sammā vimuttassa, santacittassa bhikkhuno;
::

::gathalast
Katassa paṭicayo natthi, karaṇīyaṃ na vijjati.
::

::hangnum
643\.
::

::gatha1
‘‘Selo {pb:M:0.0313}{pb:V:0.0248} yathā ekaghano {note:ekaghano (ka.)}, vātena na samīrati;
::

::gathalast
Evaṃ rūpā rasā saddā, gandhā phassā ca kevalā.
::

::hangnum
644\.
::

::gatha1
‘‘Iṭṭhā {pb:T:0.0362} dhammā aniṭṭhā ca, nappavedhenti tādino;
::

::gathalast
Ṭhitaṃ cittaṃ visaññuttaṃ, vayañcassānupassatī’’ti.
::

::centre
… Soṇo koḷiviso thero….
::

::centre
Terasanipāto niṭṭhito.
::

Tatruddānaṃ –

::gatha1
Soṇo koḷiviso thero, ekoyeva mahiddhiko;
::

::gathalast
Terasamhi nipātamhi, gāthāyo cettha terasāti.
::

### 14. Cuddasakanipāto

#### 1. Khadiravaniyarevatattheragāthā

::hangnum
645\.
::

::gatha1
‘‘Yadā {pb:M:0.0314}{pb:V:0.0249}{pb:P:0.0067} ahaṃ pabbajito, agārasmānagāriyaṃ;
::

::gathalast
Nābhijānāmi saṅkappaṃ, anariyaṃ dosasaṃhitaṃ.
::

::hangnum
646\.
::

::gatha1
‘‘‘Ime haññantu vajjhantu, dukkhaṃ pappontu pāṇino’;
::

::gathalast
Saṅkappaṃ nābhijānāmi, imasmiṃ dīghamantare.
::

::hangnum
647\.
::

::gatha1
‘‘Mettañca abhijānāmi, appamāṇaṃ subhāvitaṃ;
::

::gathalast
Anupubbaṃ paricitaṃ, yathā buddhena desitaṃ.
::

::hangnum
648\.
::

::gatha1
‘‘Sabbamitto sabbasakho, sabbabhūtānukampako;
::

::gathalast
Mettacittañca {note:mettaṃ cittaṃ (sī. syā.)} bhāvemi, abyāpajjarato {note:abyāpajjharato (sī. syā.)} sadā.
::

::hangnum
649\.
::

::gatha1
‘‘Asaṃhīraṃ asaṃkuppaṃ, cittaṃ āmodayāmahaṃ;
::

::gathalast
Brahmavihāraṃ bhāvemi, akāpurisasevitaṃ.
::

::hangnum
650\.
::

::gatha1
‘‘Avitakkaṃ {pb:T:0.0363} samāpanno, sammāsambuddhasāvako;
::

::gathalast
Ariyena tuṇhībhāvena, upeto hoti tāvade.
::

::hangnum
651\.
::

::gatha1
‘‘Yathāpi pabbato selo, acalo suppatiṭṭhito;
::

::gathalast
Evaṃ mohakkhayā bhikkhu, pabbatova na vedhati.
::

::hangnum
652\.
::

::gatha1
‘‘Anaṅgaṇassa posassa, niccaṃ sucigavesino;
::

::gathalast
Vālaggamattaṃ pāpassa, abbhamattaṃva khāyati.
::

::hangnum
653\.
::

::gatha1
‘‘Nagaraṃ yathā paccantaṃ, guttaṃ santarabāhiraṃ;
::

::gathalast
Evaṃ gopetha attānaṃ, khaṇo vo mā upaccagā.
::

::hangnum
654\.
::

::gatha1
‘‘Nābhinandāmi maraṇaṃ, nābhinandāmi jīvitaṃ;
::

::gathalast
Kālañca paṭikaṅkhāmi, nibbisaṃ bhatako yathā.
::

::hangnum
655\.
::

::gatha1
‘‘Nābhinandāmi maraṇaṃ…pe… sampajāno patissato.
::

::hangnum
656\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
657\.
::

::gatha1
‘‘Yassa {pb:M:0.0315}{pb:V:0.0250} catthāya pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
658\.
::

::gatha1
‘‘Sampādethappamādena, esā me anusāsanī;
::

::gathalast
Handāhaṃ parinibbissaṃ, vippamuttomhi sabbadhī’’ti.
::

::centre
… Khadiravaniyarevato thero….
::

#### 2. Godattattheragāthā

::hangnum
659\.
::

::gatha1
‘‘Yathāpi bhaddo ājañño, dhure yutto dhurassaho {note:dhurāsaho (aṭṭha.)};
::

::gathalast
Mathito {pb:T:0.0364} atibhārena, saṃyugaṃ nātivattati.
::

::hangnum
660\.
::

::gatha1
‘‘Evaṃ paññāya ye tittā, samuddo vārinā yathā;
::

::gathalast
Na pare atimaññanti, ariyadhammova pāṇinaṃ.
::

::hangnum
661\.
::

::gatha1
‘‘Kāle {pb:P:0.0068} kālavasaṃ pattā, bhavābhavavasaṃ gatā;
::

::gathalast
Narā dukkhaṃ nigacchanti, tedha socanti māṇavā {note:mānavā (sī.)}.
::

::hangnum
662\.
::

::gatha1
‘‘Unnatā sukhadhammena, dukkhadhammena conatā;
::

::gathalast
Dvayena bālā haññanti, yathābhūtaṃ adassino.
::

::hangnum
663\.
::

::gatha1
‘‘Ye ca dukkhe sukhasmiñca, majjhe sibbinimaccagū;
::

::gathalast
Ṭhitā te indakhīlova, na te unnataonatā.
::

::hangnum
664\.
::

::gatha1
‘‘Na heva lābhe nālābhe, na yase na ca kittiyā;
::

::gathalast
Na nindāyaṃ pasaṃsāya, na te dukkhe sukhamhi.
::

::hangnum
665\.
::

::gatha1
‘‘Sabbattha te na limpanti, udabinduva pokkhare;
::

::gathalast
Sabbattha sukhitā dhīrā, sabbattha aparājitā.
::

::hangnum
666\.
::

::gatha1
‘‘Dhammena ca alābho yo, yo ca lābho adhammiko;
::

::gathalast
Alābho dhammiko seyyo, yaṃ ce lābho adhammiko.
::

::hangnum
667\.
::

::gatha1
‘‘Yaso ca appabuddhīnaṃ, viññūnaṃ ayaso ca yo;
::

::gathalast
Ayasova seyyo viññūnaṃ, na yaso appabuddhinaṃ.
::

::hangnum
668\.
::

::gatha1
‘‘Dummedhehi {pb:M:0.0316} pasaṃsā ca, viññūhi garahā ca yā;
::

::gathalast
Garahāva seyyo viññūhi, yaṃ ce bālappasaṃsanā.
::

::hangnum
669\.
::

::gatha1
‘‘Sukhañca {pb:T:0.0365}{pb:V:0.0251} kāmamayikaṃ, dukkhañca pavivekiyaṃ;
::

::gathalast
Pavivekadukkhaṃ seyyo, yaṃ ce kāmamayaṃ sukhaṃ.
::

::hangnum
670\.
::

::gatha1
‘‘Jīvitañca adhammena, dhammena maraṇañca yaṃ;
::

::gathalast
Maraṇaṃ dhammikaṃ seyyo, yaṃ ce jīve adhammikaṃ.
::

::hangnum
671\.
::

::gatha1
‘‘Kāmakopappahīnā ye, santacittā bhavābhave;
::

::gathalast
Caranti loke asitā, natthi tesaṃ piyāpiyaṃ.
::

::hangnum
672\.
::

::gatha1
‘‘Bhāvayitvāna bojjhaṅge, indriyāni balāni ca;
::

::gathalast
Pappuyya paramaṃ santiṃ, parinibbantināsavā’’ti.
::

::centre
… Godatto thero….
::

::centre
Cuddasakanipāto niṭṭhito.
::

Tatruddānaṃ –

::gatha1
Revato ceva godatto, therā dve te mahiddhikā;
::

::gathalast
Cuddasamhi nipātamhi, gāthāyo aṭṭhavīsatīti.
::

### 15. Soḷasakanipāto

#### 1. Aññāsikoṇḍaññattheragāthā

::hangnum
673\.
::

::gatha1
‘‘Esa {pb:M:0.0317}{pb:V:0.0252}{pb:P:0.0069} bhiyyo pasīdāmi, sutvā dhammaṃ mahārasaṃ;
::

::gathalast
Virāgo desito dhammo, anupādāya sabbaso.
::

::hangnum
674\.
::

::gatha1
‘‘Bahūni loke citrāni, asmiṃ pathavimaṇḍale;
::

::gathalast
Mathenti {pb:T:0.0366} maññe saṅkappaṃ, subhaṃ rāgūpasaṃhitaṃ.
::

::hangnum
675\.
::

::gatha1
‘‘Rajamuhatañca vātena, yathā meghopasammaye;
::

::gathalast
Evaṃ sammanti saṅkappā, yadā paññāya passati.
::

::hangnum
676\.
::

::gatha1
{note:dha. pa. 277 dhammapade} ‘‘Sabbe saṅkhārā aniccāti, yadā paññāya passati;
::

::gathalast
Atha nibbindati dukkhe, esa maggo visuddhiyā.
::

::hangnum
677\ .
::

::gatha1
{note:dha. pa. 278 dhammapade} ‘‘Sabbe saṅkhārā dukkhāti, yadā paññāya passati
::

::gathalast
Atha nibbindati dukkhe, esa maggo visuddhiyā.
::

::hangnum
678\.
::

::gatha1
{note:dha. pa. 279 dhammapade} ‘‘Sabbe dhammā anattāti, yadā paññāya passati;
::

::gathalast
Atha nibbindati dukkhe, esa maggo visuddhiyā.
::

::hangnum
679\.
::

::gatha1
‘‘Buddhānubuddho yo thero, koṇḍañño tibbanikkamo;
::

::gathalast
Pahīnajātimaraṇo, brahmacariyassa kevalī.
::

::hangnum
680\.
::

::gatha1
‘‘Oghapāso daḷhakhilo {note:daḷho khilo (syā. ka.)}, pabbato duppadālayo;
::

::gatha2
Chetvā khilañca pāsañca, selaṃ bhetvāna {note:chetvāna (ka.)} dubbhidaṃ;
::

::gathalast
Tiṇṇo pāraṅgato jhāyī, mutto so mārabandhanā.
::

::hangnum
681\.
::

::gatha1
‘‘Uddhato capalo bhikkhu, mitte āgamma pāpake;
::

::gathalast
Saṃsīdati mahoghasmiṃ, ūmiyā paṭikujjito.
::

::hangnum
682\.
::

::gatha1
‘‘Anuddhato acapalo, nipako saṃvutindriyo;
::

::gathalast
Kalyāṇamitto medhāvī, dukkhassantakaro siyā.
::

::hangnum
683\.
::

::gatha1
‘‘Kālapabbaṅgasaṅkāso, kiso dhamanisanthato;
::

::gathalast
Mattaññū {pb:T:0.0367} annapānasmiṃ, adīnamanaso naro.
::

::hangnum
684\.
::

::gatha1
‘‘Phuṭṭho {pb:V:0.0253} ḍaṃsehi makasehi, araññasmiṃ brahāvane;
::

::gathalast
Nāgo saṅgāmasīseva, sato tatrādhivāsaye.
::

::hangnum
685\.
::

::gatha1
‘‘Nābhinandāmi {pb:M:0.0318} maraṇaṃ…pe… nibbisaṃ bhatako yathā.
::

::hangnum
686\.
::

::gatha1
‘‘Nābhinandāmi maraṇaṃ…pe… sampajāno patissato.
::

::hangnum
687\.
::

::gatha1
‘‘Pariciṇṇo mayā satthā…pe… bhavanetti samūhatā.
::

::hangnum
688\.
::

::gatha1
‘‘Yassa catthāya pabbajito, agārasmānagāriyaṃ;
::

::gathalast
So me attho anuppatto, kiṃ me saddhivihārinā’’ti.
::

::centre
… Aññāsikoṇḍañño {note:aññākoṇḍañño (sī. syā.)} thero….
::

#### 2. Udāyittheragāthā

::hangnum
689\.
::

::gatha1
{note:a. ni. 6.43} ‘‘Manussabhūtaṃ sambuddhaṃ, attadantaṃ samāhitaṃ;
::

::gathalast
Iriyamānaṃ brahmapathe, cittassūpasame rataṃ.
::

::hangnum
690\.
::

::gatha1
‘‘Yaṃ manussā namassanti, sabbadhammāna pāraguṃ;
::

::gathalast
Devāpi taṃ namassanti, iti me arahato sutaṃ.
::

::hangnum
691\.
::

::gatha1
‘‘Sabbasaṃyojanātītaṃ{pb:P:0.0070}, vanā nibbanamāgataṃ;
::

::gathalast
Kāmehi nekkhammarataṃ {note:nikkhammarataṃ (ka.)}, muttaṃ selāva kañcanaṃ.
::

::hangnum
692\.
::

::gatha1
‘‘Sa ve accaruci nāgo, himavāvaññe siluccaye;
::

::gathalast
Sabbesaṃ {pb:T:0.0368} nāganāmānaṃ, saccanāmo anuttaro.
::

::hangnum
693\.
::

::gatha1
‘‘Nāgaṃ vo kittayissāmi, na hi āguṃ karoti so;
::

::gathalast
Soraccaṃ avihiṃsā ca, pādā nāgassa te duve.
::

::hangnum
694\.
::

::gatha1
‘‘Sati ca sampajaññañca, caraṇā nāgassa tepare;
::

::gathalast
Saddhāhattho mahānāgo, upekkhāsetadantavā.
::

::hangnum
695\.
::

::gatha1
‘‘Sati gīvā siro paññā, vīmaṃsā dhammacintanā;
::

::gathalast
Dhammakucchisamāvāso, viveko tassa vāladhi.
::

::hangnum
696\.
::

::gatha1
‘‘So jhāyī assāsarato, ajjhattaṃ susamāhito;
::

::gathalast
Gacchaṃ samāhito nāgo, ṭhito nāgo samāhito.
::

::hangnum
697\.
::

::gatha1
‘‘Sayaṃ samāhito nāgo, nisinnopi samāhito;
::

::gathalast
Sabbattha saṃvuto nāgo, esā nāgassa sampadā.
::

::hangnum
698\.
::

::gatha1
‘‘Bhuñjati {pb:M:0.0319} anavajjāni, sāvajjāni na bhuñjati;
::

::gathalast
Ghāsamacchādanaṃ laddhā, sannidhiṃ parivajjayaṃ.
::

::hangnum
699\.
::

::gatha1
‘‘Saṃyojanaṃ {pb:V:0.0254} aṇuṃ thūlaṃ, sabbaṃ chetvāna bandhanaṃ;
::

::gathalast
Yena yeneva gacchati, anapakkhova gacchati.
::

::hangnum
700\.
::

::gatha1
‘‘Yathāpi udake jātaṃ, puṇḍarīkaṃ pavaḍḍhati;
::

::gathalast
Nopalippati toyena, sucigandhaṃ manoramaṃ.
::

::hangnum
701\.
::

::gatha1
‘‘Tatheva ca loke jāto, buddho loke viharati;
::

::gathalast
Nopalippati lokena, toyena padumaṃ yathā.
::

::hangnum
702\.
::

::gatha1
‘‘Mahāgini pajjalito, anāhāropasammati;
::

::gathalast
Aṅgāresu {pb:T:0.0369} ca santesu, nibbutoti pavuccati.
::

::hangnum
703\.
::

::gatha1
‘‘Atthassāyaṃ viññāpanī, upamā viññūhi desitā;
::

::gathalast
Viññissanti mahānāgā, nāgaṃ nāgena desitaṃ.
::

::hangnum
704\.
::

::gatha1
‘‘Vītarāgo vītadoso, vītamoho anāsavo;
::

::gathalast
Sarīraṃ vijahaṃ nāgo, parinibbissatyanāsavo’’ti.
::

::centre
… Udāyī thero….
::

::centre
Soḷasakanipāto niṭṭhito.
::

Tatruddānaṃ –

::gatha1
Koṇḍañño ca udāyī ca, therā dve te mahiddhikā;
::

::gathalast
Soḷasamhi nipātamhi, gāthāyo dve ca tiṃsa cāti.
::

### 16. Vīsatinipāto

#### 1. Adhimuttattheragāthā

::hangnum
705\.
::

::gatha1
‘‘Yaññatthaṃ {pb:M:0.0320}{pb:V:0.0255}{pb:P:0.0071} vā dhanatthaṃ vā, ye hanāma mayaṃ pure;
::

::gathalast
Avasesaṃ {note:avase taṃ (sī. aṭṭha. mūlapāṭho), avasesānaṃ (aṭṭha.?)} bhayaṃ hoti, vedhanti vilapanti ca.
::

::hangnum
706\.
::

::gatha1
‘‘Tassa te natthi bhītattaṃ, bhiyyo vaṇṇo pasīdati;
::

::gathalast
Kasmā na paridevesi, evarūpe mahabbhaye.
::

::hangnum
707\.
::

::gatha1
‘‘Natthi cetasikaṃ dukkhaṃ, anapekkhassa gāmaṇi;
::

::gathalast
Atikkantā bhayā sabbe, khīṇasaṃyojanassa ve.
::

::hangnum
708\.
::

::gatha1
‘‘Khīṇāya bhavanettiyā, diṭṭhe dhamme yathātathe;
::

::gathalast
Na {pb:T:0.0370} bhayaṃ maraṇe hoti, bhāranikkhepane yathā.
::

::hangnum
709\.
::

::gatha1
‘‘Suciṇṇaṃ brahmacariyaṃ me, maggo cāpi subhāvito;
::

::gathalast
Maraṇe me bhayaṃ natthi, rogānamiva saṅkhaye.
::

::hangnum
710\.
::

::gatha1
‘‘Suciṇṇaṃ brahmacariyaṃ me, maggo cāpi subhāvito;
::

::gathalast
Nirassādā bhavā diṭṭhā, visaṃ pitvāva {note:pītvāva (sī.)} chaḍḍitaṃ.
::

::hangnum
711\.
::

::gatha1
‘‘Pāragū anupādāno, katakicco anāsavo;
::

::gathalast
Tuṭṭho āyukkhayā hoti, mutto āghātanā yathā.
::

::hangnum
712\.
::

::gatha1
‘‘Uttamaṃ dhammataṃ patto, sabbaloke anatthiko;
::

::gathalast
Ādittāva gharā mutto, maraṇasmiṃ na socati.
::

::hangnum
713\.
::

::gatha1
‘‘Yadatthi saṅgataṃ kiñci, bhavo vā yattha labbhati;
::

::gathalast
Sabbaṃ anissaraṃ etaṃ, iti vuttaṃ mahesinā.
::

::hangnum
714\.
::

::gatha1
‘‘Yo taṃ tathā pajānāti, yathā buddhena desitaṃ;
::

::gathalast
Na gaṇhāti bhavaṃ kiñci, sutattaṃva ayoguḷaṃ.
::

::hangnum
715\.
::

::gatha1
‘‘Na me hoti ‘ahosi’nti, ‘bhavissa’nti na hoti me;
::

::gathalast
Saṅkhārā vigamissanti, tattha kā paridevanā.
::

::hangnum
716\.
::

::gatha1
‘‘Suddhaṃ dhammasamuppādaṃ, suddhaṃ saṅkhārasantatiṃ;
::

::gathalast
Passantassa yathābhūtaṃ, na bhayaṃ hoti gāmaṇi.
::

::hangnum
717\.
::

::gatha1
‘‘Tiṇakaṭṭhasamaṃ {pb:M:0.0321}{pb:V:0.0256} lokaṃ, yadā paññāya passati;
::

::gathalast
Mamattaṃ so asaṃvindaṃ, ‘natthi me’ti na socati.
::

::hangnum
718\.
::

::gatha1
‘‘Ukkaṇṭhāmi {pb:P:0.0072} sarīrena, bhavenamhi anatthiko;
::

::gathalast
Soyaṃ {pb:T:0.0371} bhijjissati kāyo, añño ca na bhavissati.
::

::hangnum
719\.
::

::gatha1
‘‘Yaṃ vo kiccaṃ sarīrena, taṃ karotha yadicchatha;
::

::gathalast
Na me tappaccayā tattha, doso pemañca hehiti’’.
::

::hangnum
720\.
::

::gatha1
Tassa taṃ vacanaṃ sutvā, abbhutaṃ lomahaṃsanaṃ;
::

::gathalast
Satthāni nikkhipitvāna, māṇavā etadabravuṃ.
::

::hangnum
721\.
::

::gatha1
‘‘Kiṃ bhadante karitvāna, ko vā ācariyo tava;
::

::gathalast
Kassa sāsanamāgamma, labbhate taṃ asokatā’’.
::

::hangnum
722\.
::

::gatha1
‘‘Sabbaññū sabbadassāvī, jino ācariyo mama;
::

::gathalast
Mahākāruṇiko satthā, sabbalokatikicchako.
::

::hangnum
723\.
::

::gatha1
‘‘Tenāyaṃ desito dhammo, khayagāmī anuttaro;
::

::gathalast
Tassa sāsanamāgamma, labbhate taṃ asokatā’’.
::

::hangnum
724\.
::

::gatha1
Sutvāna corā isino subhāsitaṃ, nikkhippa satthāni ca āvudhāni ca;
::

::gathalast
Tamhā ca kammā viramiṃsu eke, eke ca pabbajjamarocayiṃsu.
::

::hangnum
725\.
::

::gatha1
Te pabbajitvā sugatassa sāsane, bhāvetva bojjhaṅgabalāni paṇḍitā;
::

::gathalast
Udaggacittā sumanā katindriyā, phusiṃsu nibbānapadaṃ asaṅkhatanti.
::

::centre
…Adhimutto thero….
::

#### 2. Pārāpariyattheragāthā

::hangnum
726\.
::

::gatha1
‘‘Samaṇassa {pb:T:0.0372} ahu cintā, pārāpariyassa bhikkhuno;
::

::gathalast
Ekakassa nisinnassa, pavivittassa jhāyino.
::

::hangnum
727\.
::

::gatha1
‘‘Kimānupubbaṃ puriso, kiṃ vataṃ kiṃ samācāraṃ;
::

::gathalast
Attano kiccakārīssa, na ca kañci viheṭhaye.
::

::hangnum
728\.
::

::gatha1
‘‘Indriyāni {pb:M:0.0322} manussānaṃ, hitāya ahitāya ca;
::

::gathalast
Arakkhitāni ahitāya, rakkhitāni hitāya ca.
::

::hangnum
729\.
::

::gatha1
‘‘Indriyāneva sārakkhaṃ, indriyāni ca gopayaṃ;
::

::gathalast
Attano kiccakārīssa, na ca kañci viheṭhaye.
::

::hangnum
730\.
::

::gatha1
‘‘Cakkhundriyaṃ {pb:V:0.0257} ce rūpesu, gacchantaṃ anivārayaṃ;
::

::gathalast
Anādīnavadassāvī, so dukkhā na hi muccati.
::

::hangnum
731\.
::

::gatha1
‘‘Sotindriyaṃ ce saddesu, gacchantaṃ anivārayaṃ;
::

::gathalast
Anādīnavadassāvī, so dukkhā na hi muccati.
::

::hangnum
732\.
::

::gatha1
‘‘Anissaraṇadassāvī{pb:P:0.0073}, gandhe ce paṭisevati;
::

::gathalast
Na so muccati dukkhamhā, gandhesu adhimucchito.
::

::hangnum
733\.
::

::gatha1
‘‘Ambilaṃ madhuraggañca, tittakaggamanussaraṃ;
::

::gathalast
Rasataṇhāya gadhito, hadayaṃ nāvabujjhati.
::

::hangnum
734\.
::

::gatha1
‘‘Subhānyappaṭikūlāni, phoṭṭhabbāni anussaraṃ;
::

::gathalast
Ratto rāgādhikaraṇaṃ, vividhaṃ vindate dukhaṃ.
::

::hangnum
735\.
::

::gatha1
‘‘Manaṃ cetehi dhammehi, yo na sakkoti rakkhituṃ;
::

::gathalast
Tato {pb:T:0.0373} naṃ dukkhamanveti, sabbehetehi pañcahi.
::

::hangnum
736\.
::

::gatha1
‘‘Pubbalohitasampuṇṇaṃ, bahussa kuṇapassa ca;
::

::gathalast
Naravīrakataṃ vagguṃ, samuggamiva cittitaṃ.
::

::hangnum
737\.
::

::gatha1
‘‘Kaṭukaṃ madhurassādaṃ, piyanibandhanaṃ dukhaṃ;
::

::gathalast
Khuraṃva madhunā littaṃ, ullihaṃ nāvabujjhati.
::

::hangnum
738\.
::

::gatha1
‘‘Itthirūpe itthisare, phoṭṭhabbepi ca itthiyā;
::

::gathalast
Itthigandhesu sāratto, vividhaṃ vindate dukhaṃ.
::

::hangnum
739\.
::

::gatha1
‘‘Itthisotāni sabbāni, sandanti pañca pañcasu;
::

::gathalast
Tesamāvaraṇaṃ kātuṃ, yo sakkoti vīriyavā.
::

::hangnum
740\.
::

::gatha1
‘‘So atthavā so dhammaṭṭho, so dakkho so vicakkhaṇo;
::

::gathalast
Kareyya ramamānopi, kiccaṃ dhammatthasaṃhitaṃ.
::

::hangnum
741\.
::

::gatha1
‘‘Atho {pb:M:0.0323} sīdati saññuttaṃ, vajje kiccaṃ niratthakaṃ;
::

::gathalast
‘Na taṃ kicca’nti maññitvā, appamatto vicakkhaṇo.
::

::hangnum
742\.
::

::gatha1
‘‘Yañca atthena saññuttaṃ, yā ca dhammagatā rati;
::

::gathalast
Taṃ samādāya vattetha, sā hi ve uttamā rati.
::

::hangnum
743\.
::

::gatha1
‘‘Uccāvacehupāyehi, paresamabhijigīsati;
::

::gathalast
Hantvā vadhitvā atha socayitvā, ālopati sāhasā yo paresaṃ.
::

::hangnum
744\.
::

::gatha1
‘‘Tacchanto āṇiyā āṇiṃ, nihanti balavā yathā;
::

::gathalast
Indriyānindriyeheva{pb:T:0.0374}, nihanti kusalo tathā.
::

::hangnum
745\.
::

::gatha1
‘‘Saddhaṃ {pb:V:0.0258} vīriyaṃ samādhiñca, satipaññañca bhāvayaṃ;
::

::gathalast
Pañca pañcahi hantvāna, anīgho yāti brāhmaṇo.
::

::hangnum
746\.
::

::gatha1
‘‘So atthavā so dhammaṭṭho, katvā vākyānusāsaniṃ;
::

::gathalast
Sabbena sabbaṃ buddhassa, so naro sukhamedhatī’’ti.
::

::centre
…Pārāpariyo thero….
::

#### 3. Telakānittheragāthā

::hangnum
747\.
::

::gatha1
‘‘Cirarattaṃ vatātāpī, dhammaṃ anuvicintayaṃ;
::

::gathalast
Samaṃ cittassa nālatthaṃ, pucchaṃ samaṇabrāhmaṇe.
::

::hangnum
748\.
::

::gatha1
‘‘‘Ko {pb:P:0.0074} so pāraṅgato loke, ko patto amatogadhaṃ;
::

::gathalast
Kassa dhammaṃ paṭicchāmi, paramatthavijānanaṃ’.
::

::hangnum
749\.
::

::gatha1
‘‘Antovaṅkagato āsi, macchova ghasamāmisaṃ;
::

::gathalast
Baddho mahindapāsena, vepacityasuro yathā.
::

::hangnum
750\.
::

::gatha1
‘‘Añchāmi naṃ na muñcāmi, asmā sokapariddavā;
::

::gathalast
Ko me bandhaṃ muñcaṃ loke, sambodhiṃ vedayissati.
::

::hangnum
751\.
::

::gatha1
‘‘Samaṇaṃ brāhmaṇaṃ vā kaṃ, ādisantaṃ pabhaṅgunaṃ.
::

::gathalast
Kassa dhammaṃ paṭicchāmi, jarāmaccupavāhanaṃ.
::

::hangnum
752\.
::

::gatha1
‘‘Vicikicchākaṅkhāganthitaṃ, sārambhabalasaññutaṃ;
::

::gathalast
Kodhappattamanatthaddhaṃ, abhijappappadāraṇaṃ.
::

::hangnum
753\.
::

::gatha1
‘‘Taṇhādhanusamuṭṭhānaṃ{pb:M:0.0324}, dve ca pannarasāyutaṃ {note:dvedhāpannarasāyutaṃ (?)};
::

::gathalast
Passa {pb:T:0.0375} orasikaṃ bāḷhaṃ, bhetvāna yadi {note:yada (sī. aṭṭha.) hadi (?) ‘‘hadaye’’ti taṃsaṃvaṇṇanā} tiṭṭhati.
::

::hangnum
754\.
::

::gatha1
‘‘Anudiṭṭhīnaṃ appahānaṃ, saṅkappaparatejitaṃ;
::

::gathalast
Tena viddho pavedhāmi, pattaṃva māluteritaṃ.
::

::hangnum
755\.
::

::gatha1
‘‘Ajjhattaṃ me samuṭṭhāya, khippaṃ paccati māmakaṃ;
::

::gathalast
Chaphassāyatanī kāyo, yattha sarati sabbadā.
::

::hangnum
756\.
::

::gatha1
‘‘Taṃ na passāmi tekicchaṃ, yo metaṃ sallamuddhare;
::

::gathalast
Nānārajjena satthena {note:nāraggena na satthena (?)}, nāññena vicikicchitaṃ.
::

::hangnum
757\.
::

::gatha1
‘‘Ko me asattho avaṇo, sallamabbhantarapassayaṃ;
::

::gathalast
Ahiṃsaṃ sabbagattāni, sallaṃ me uddharissati.
::

::hangnum
758\.
::

::gatha1
‘‘Dhammappati {pb:V:0.0259} hi so seṭṭho, visadosappavāhako;
::

::gathalast
Gambhīre patitassa me, thalaṃ pāṇiñca dassaye.
::

::hangnum
759\.
::

::gatha1
‘‘Rahadehamasmi ogāḷho, ahāriyarajamattike;
::

::gathalast
Māyāusūyasārambha, thinamiddhamapatthaṭe.
::

::hangnum
760\.
::

::gatha1
‘‘Uddhaccameghathanitaṃ, saṃyojanavalāhakaṃ;
::

::gathalast
Vāhā vahanti kuddiṭṭhiṃ {note:duddiṭṭhiṃ (sī. dha. pa. 339)}, saṅkappā rāganissitā.
::

::hangnum
761\.
::

::gatha1
‘‘Savanti sabbadhi sotā, latā ubbhijja tiṭṭhati;
::

::gathalast
Te sote ko nivāreyya, taṃ lataṃ ko hi checchati.
::

::hangnum
762\.
::

::gatha1
‘‘Velaṃ {pb:P:0.0075} karotha bhaddante, sotānaṃ sannivāraṇaṃ;
::

::gathalast
Mā te manomayo soto, rukkhaṃva sahasā luve.
::

::hangnum
763\.
::

::gatha1
‘‘Evaṃ {pb:T:0.0376} me bhayajātassa, apārā pāramesato;
::

::gathalast
Tāṇo paññāvudho satthā, isisaṅghanisevito.
::

::hangnum
764\.
::

::gatha1
‘‘Sopāṇaṃ sugataṃ suddhaṃ, dhammasāramayaṃ daḷhaṃ;
::

::gathalast
Pādāsi vuyhamānassa, ‘mā bhāyī’ti ca mabravi.
::

::hangnum
765\.
::

::gatha1
‘‘Satipaṭṭhānapāsādaṃ, āruyha paccavekkhisaṃ;
::

::gathalast
Yaṃ taṃ pubbe amaññissaṃ, sakkāyābhirataṃ pajaṃ.
::

::hangnum
766\.
::

::gatha1
‘‘Yadā {pb:M:0.0325} ca maggamaddakkhiṃ, nāvāya abhirūhanaṃ;
::

::gathalast
Anadhiṭṭhāya attānaṃ, titthamaddakkhimuttamaṃ.
::

::hangnum
767\.
::

::gatha1
‘‘Sallaṃ attasamuṭṭhānaṃ, bhavanettippabhāvitaṃ;
::

::gathalast
Etesaṃ appavattāya {note:appavattiyā (?)}, desesi maggamuttamaṃ.
::

::hangnum
768\.
::

::gatha1
‘‘Dīgharattānusayitaṃ, cirarattamadhiṭṭhitaṃ;
::

::gathalast
Buddho mepānudī ganthaṃ, visadosappavāhano’’ti.
::

::centre
…Telakāni thero….
::

#### 4. Raṭṭhapālattheragāthā

::hangnum
769\.
::

::gatha1
{note:ma. ni. 2.302} ‘‘Passa cittakataṃ bimbaṃ, arukāyaṃ samussitaṃ;
::

::gathalast
Āturaṃ bahusaṅkappaṃ, yassa natthi dhuvaṃ ṭhiti.
::

::hangnum
770\.
::

::gatha1
‘‘Passa cittakataṃ rūpaṃ, maṇinā kuṇḍalena ca;
::

::gathalast
Aṭṭhiṃ tacena onaddhaṃ, saha vatthehi sobhati.
::

::hangnum
771\.
::

::gatha1
‘‘Alattakakatā {pb:V:0.0260} pādā, mukhaṃ cuṇṇakamakkhitaṃ;
::

::gathalast
Alaṃ bālassa mohāya, no ca pāragavesino.
::

::hangnum
772\.
::

::gatha1
‘‘Aṭṭhapadakatā {pb:T:0.0377} kesā, nettā añjanamakkhitā;
::

::gathalast
Alaṃ bālassa mohāya, no ca pāragavesino.
::

::hangnum
773\.
::

::gatha1
‘‘Añjanīva navā cittā, pūtikāyo alaṅkato;
::

::gathalast
Alaṃ bālassa mohāya, no ca pāragavesino.
::

::hangnum
774\.
::

::gatha1
‘‘Odahi migavo pāsaṃ, nāsadā vāguraṃ migo;
::

::gathalast
Bhutvā nivāpaṃ gacchāma, kandante migabandhake.
::

::hangnum
775\.
::

::gatha1
‘‘Chinno pāso migavassa, nāsadā vāguraṃ migo;
::

::gathalast
Bhutvā nivāpaṃ gacchāma, socante migaluddake.
::

::hangnum
776\.
::

::gatha1
‘‘Passāmi loke sadhane manusse, laddhāna vittaṃ na dadanti mohā;
::

::gathalast
Luddhā {pb:P:0.0076} dhanaṃ sannicayaṃ karonti, bhiyyova kāme abhipatthayanti.
::

::hangnum
777\.
::

::gatha1
‘‘Rājā {pb:M:0.0326} pasayhappathaviṃ vijetvā, sasāgarantaṃ mahimāvasanto;
::

::gathalast
Oraṃ samuddassa atittarūpo, pāraṃ samuddassapi patthayetha.
::

::hangnum
778\.
::

::gatha1
‘‘Rājā ca aññe ca bahū manussā, avītataṇhā maraṇaṃ upenti;
::

::gathalast
Ūnāva hutvāna jahanti dehaṃ, kāmehi lokamhi na hatthi titti.
::

::hangnum
779\.
::

::gatha1
‘‘Kandanti {pb:T:0.0378} naṃ ñātī pakiriya kese, aho vatā no amarāti cāhu;
::

::gathalast
Vatthena naṃ pārutaṃ nīharitvā, citaṃ samodhāya tato ḍahanti.
::

::hangnum
780\.
::

::gatha1
‘‘So ḍayhati sūlehi tujjamāno, ekena vatthena {note:etena gatthena (ka.)} pahāya bhoge;
::

::gathalast
Na mīyamānassa bhavanti tāṇā, ñātī ca mittā atha vā sahāyā.
::

::hangnum
781\.
::

::gatha1
‘‘Dāyādakā tassa dhanaṃ haranti, satto pana gacchati yena kammaṃ;
::

::gathalast
Na mīyamānaṃ dhanamanveti {note:manviti (ka.)} kiñci, puttā ca dārā ca dhanañca raṭṭhaṃ.
::

::hangnum
782\.
::

::gatha1
‘‘Na dīghamāyuṃ labhate dhanena, na cāpi vittena jaraṃ vihanti;
::

::gathalast
Appappaṃ hidaṃ jīvitamāhu dhīrā, asassataṃ vippariṇāmadhammaṃ.
::

::hangnum
783\.
::

::gatha1
‘‘Aḍḍhā daliddā ca phusanti phassaṃ, bālo ca dhīro ca tatheva phuṭṭho;
::

::gathalast
Bālo hi bālyā vadhitova seti, dhīro {pb:T:0.0379} ca no vedhati phassaphuṭṭho.
::

::hangnum
784\.
::

::gatha1
‘‘Tasmā {pb:M:0.0327} hi paññāva dhanena seyyā, yāya vosānamidhādhigacchati;
::

::gathalast
Abyositattā hi bhavābhavesu, pāpāni kammāni karoti mohā.
::

::hangnum
785\.
::

::gatha1
‘‘Upeti {pb:P:0.0077} gabbhañca parañca lokaṃ, saṃsāramāpajja paramparāya;
::

::gathalast
Tassappapañño abhisaddahanto, upeti gabbhañca parañca lokaṃ.
::

::hangnum
786\.
::

::gatha1
‘‘Coro {pb:V:0.0261} yathā sandhimukhe gahīto, sakammunā haññati pāpadhammo;
::

::gathalast
Evaṃ pajā pecca paramhi loke, sakammunā haññati pāpadhammo.
::

::hangnum
787\.
::

::gatha1
‘‘Kāmā hi citrā madhurā manoramā, virūparūpena mathenti cittaṃ;
::

::gathalast
Ādīnavaṃ kāmaguṇesu disvā, tasmā ahaṃ pabbajitomhi rāja.
::

::hangnum
788\.
::

::gatha1
‘‘Dumapphalānīva patanti māṇavā, daharā ca vuḍḍhā ca sarīrabhedā;
::

::gathalast
Etampi {pb:T:0.0380} disvā pabbajitomhi rāja, apaṇṇakaṃ sāmaññameva seyyo.
::

::hangnum
789\.
::

::gatha1
‘‘Saddhāyāhaṃ pabbajito, upeto jinasāsane;
::

::gathalast
Avajjhā mayhaṃ pabbajjā, anaṇo bhuñjāmi bhojanaṃ.
::

::hangnum
790\.
::

::gatha1
‘‘Kāme ādittato disvā, jātarūpāni satthato;
::

::gathalast
Gabbhavokkantito dukkhaṃ, nirayesu mahabbhayaṃ.
::

::hangnum
791\.
::

::gatha1
‘‘Etamādīnavaṃ ñatvā, saṃvegaṃ alabhiṃ tadā;
::

::gathalast
Sohaṃ viddho tadā santo, sampatto āsavakkhayaṃ.
::

::hangnum
792\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
793\.
::

::gatha1
‘‘Yassatthāya pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo’’ti.
::

::centre
… Raṭṭhapālo thero….
::

#### 5. Mālukyaputtattheragāthā

::hangnum
794\.
::

::gatha1
{note:saṃ. ni. 4.95} ‘‘Rūpaṃ {pb:M:0.0328} disvā sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
795\.
::

::gatha1
‘‘Tassa {pb:T:0.0381} vaḍḍhanti vedanā, anekā rūpasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna {note:nibbānaṃ (sī.)} vuccati.
::

::hangnum
796\.
::

::gatha1
‘‘Saddaṃ sutvā sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
797\.
::

::gatha1
‘‘Tassa vaḍḍhanti vedanā, anekā saddasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna vuccati.
::

::hangnum
798\.
::

::gatha1
‘‘Gandhaṃ ghatvā sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
799\.
::

::gatha1
‘‘Tassa {pb:V:0.0262} vaḍḍhanti vedanā, anekā gandhasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna vuccati.
::

::hangnum
800\.
::

::gatha1
‘‘Rasaṃ bhotvā sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
801\.
::

::gatha1
‘‘Tassa {pb:T:0.0382} vaḍḍhanti vedanā, anekā rasasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna vuccati.
::

::hangnum
802\.
::

::gatha1
‘‘Phassaṃ {pb:P:0.0078} phussa sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
803\.
::

::gatha1
‘‘Tassa vaḍḍhanti vedanā, anekā phassasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna vuccati.
::

::hangnum
804\.
::

::gatha1
‘‘Dhammaṃ ñatvā sati muṭṭhā, piyaṃ nimittaṃ manasi karoto;
::

::gathalast
Sārattacitto vedeti, tañca ajjhossa tiṭṭhati.
::

::hangnum
805\.
::

::gatha1
‘‘Tassa {pb:M:0.0329} vaḍḍhanti vedanā, anekā dhammasambhavā;
::

::gatha2
Abhijjhā ca vihesā ca, cittamassūpahaññati;
::

::gathalast
Evamācinato dukkhaṃ, ārā nibbāna vuccati.
::

::hangnum
806\.
::

::gatha1
‘‘Na so rajjati rūpesu, rūpaṃ disvā patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
807\.
::

::gatha1
‘‘Yathāssa passato rūpaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati.
::

::hangnum
808\.
::

::gatha1
‘‘Na so rajjati saddesu, saddaṃ sutvā patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
809\.
::

::gatha1
‘‘Yathāssa suṇato saddaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati.
::

::hangnum
810\.
::

::gatha1
‘‘Na so rajjati gandhesu, gandhaṃ ghatvā patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
811\.
::

::gatha1
‘‘Yathāssa {pb:V:0.0263} ghāyato gandhaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati.
::

::hangnum
812\.
::

::gatha1
‘‘Na {pb:T:0.0383} so rajjati rasesu, rasaṃ bhotvā patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
813\.
::

::gatha1
‘‘Yathāssa sāyarato rasaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati.
::

::hangnum
814\.
::

::gatha1
‘‘Na so rajjati phassesu, phassaṃ phussa patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
815\.
::

::gatha1
‘‘Yathāssa phusato phassaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati.
::

::hangnum
816\.
::

::gatha1
‘‘Na so rajjati dhammesu, dhammaṃ ñatvā patissato;
::

::gathalast
Virattacitto vedeti, tañca nājjhossa tiṭṭhati.
::

::hangnum
817\.
::

::gatha1
‘‘Yathāssa {pb:M:0.0330} vijānato dhammaṃ, sevato cāpi vedanaṃ;
::

::gatha2
Khīyati nopacīyati, evaṃ so caratī sato;
::

::gathalast
Evaṃ apacinato dukkhaṃ, santike nibbāna vuccati’’.
::

::centre
… Mālukyaputto thero….
::

#### 6. Selattheragāthā

::hangnum
818\.
::

::gatha1
‘‘Paripuṇṇakāyo suruci, sujāto cārudassano;
::

::gathalast
Suvaṇṇavaṇṇosi bhagavā, susukkadāṭhosi vīriyavā {note:susukkadāṭho virīyavā (sī.)}.
::

::hangnum
819\.
::

::gatha1
‘‘Narassa hi sujātassa, ye bhavanti viyañjanā;
::

::gathalast
Sabbe {pb:T:0.0384} te tava kāyasmiṃ, mahāpurisalakkhaṇā.
::

::hangnum
820\.
::

::gatha1
‘‘Pasannanetto sumukho, brahā uju patāpavā;
::

::gathalast
Majjhe samaṇasaṅghassa, ādiccova virocasi.
::

::hangnum
821\.
::

::gatha1
‘‘Kalyāṇadassano bhikkhu, kañcanasannibhattaco;
::

::gathalast
Kiṃ te samaṇabhāvena, evaṃ uttamavaṇṇino.
::

::hangnum
822\.
::

::gatha1
‘‘Rājā {pb:V:0.0264} arahasi bhavituṃ, cakkavattī rathesabho;
::

::gathalast
Cāturanto vijitāvī, jambusaṇḍassa {note:jambumaṇḍassa (ka.)} issaro.
::

::hangnum
823\.
::

::gatha1
‘‘Khattiyā bhogī rājāno {note:bhogā rājāno (sī. ka.), bhojarājāno (syā.)}, anuyantā bhavanti te;
::

::gathalast
Rājābhirājā {note:rājādhirājā (sī. ka.)} manujindo, rajjaṃ kārehi gotama’’.
::

::hangnum
824\.
::

::gatha1
‘‘Rājāhamasmi {pb:P:0.0079} sela, (selāti bhagavā) dhammarājā anuttaro;
::

::gathalast
Dhammena cakkaṃ vattemi, cakkaṃ appaṭivattiyaṃ’’.
::

::hangnum
825\.
::

::gatha1
‘‘Sambuddho paṭijānāsi, (iti selo brāhmaṇo) dhammarājā anuttaro;
::

::gathalast
‘Dhammena cakkaṃ vattemi’, iti bhāsatha gotama.
::

::hangnum
826\.
::

::gatha1
‘‘Ko nu senāpati bhoto, sāvako satthuranvayo {note:anvayo (sī.)};
::

::gathalast
Ko tetamanuvatteti, dhammacakkaṃ pavattitaṃ’’.
::

::hangnum
827\.
::

::gatha1
‘‘Mayā {pb:M:0.0331} pavattitaṃ cakkaṃ, (selāti bhagavā) dhammacakkaṃ anuttaraṃ;
::

::gathalast
Sāriputto anuvatteti, anujāto tathāgataṃ.
::

::hangnum
828\.
::

::gatha1
‘‘Abhiññeyyaṃ abhiññātaṃ, bhāvetabbañca bhāvitaṃ;
::

::gathalast
Pahātabbaṃ pahīnaṃ me, tasmā buddhosmi brāhmaṇa.
::

::hangnum
829\.
::

::gatha1
‘‘Vinayassu {pb:T:0.0385} mayi kaṅkhaṃ, adhimuñcassu brāhmaṇa;
::

::gathalast
Dullabhaṃ dassanaṃ hoti, sambuddhānaṃ abhiṇhaso.
::

::hangnum
830\.
::

::gatha1
‘‘Yesaṃ ve dullabho loke, pātubhāvo abhiṇhaso;
::

::gathalast
Sohaṃ brāhmaṇa buddhosmi, sallakatto {note:sallakanto (sī.)} anuttaro.
::

::hangnum
831\.
::

::gatha1
‘‘Brahmabhūto atitulo, mārasenappamaddano;
::

::gathalast
Sabbāmitte vase {note:vasī (syā. ka., ma. ni. 2.399; su. ni. 966)} katvā, modāmi akutobhayo’’.
::

::hangnum
832\.
::

::gatha1
‘‘Idaṃ bhonto nisāmetha, yathā bhāsati cakkhumā;
::

::gathalast
Sallakatto mahāvīro, sīhova nadatī vane.
::

::hangnum
833\.
::

::gatha1
‘‘Brahmabhūtaṃ atitulaṃ, mārasenappamaddanaṃ;
::

::gathalast
Ko disvā nappasīdeyya, api kaṇhābhijātiko.
::

::hangnum
834\.
::

::gatha1
‘‘Yo maṃ icchati anvetu, yo vā nicchati gacchatu;
::

::gathalast
Idhāhaṃ pabbajissāmi, varapaññassa santike’’.
::

::hangnum
835\.
::

::gatha1
‘‘Etaṃ ce ruccati bhoto, sammāsambuddhasāsanaṃ;
::

::gathalast
Mayampi pabbajissāma, varapaññassa santike.
::

::hangnum
836\.
::

::gatha1
‘‘Brāhmaṇā tisatā ime, yācanti pañjalīkatā;
::

::gathalast
‘Brahmacariyaṃ carissāma, bhagavā tava santike’’’.
::

::hangnum
837\.
::

::gatha1
‘‘Svākhātaṃ {pb:V:0.0265} brahmacariyaṃ, (selāti bhagavā) sandiṭṭhikamakālikaṃ;
::

::gathalast
Yattha amoghā pabbajjā, appamattassa sikkhato’’.
::

::hangnum
838\.
::

::gatha1
‘‘Yaṃ {pb:P:0.0080} taṃ saraṇamāgamha {note:saraṇamāgamma (sabbattha)}, ito aṭṭhame {note:aṭṭhami (syā. ka.)} cakkhuma;
::

::gathalast
Sattarattena bhagavā, dantāmha tava sāsane.
::

::hangnum
839\.
::

::gatha1
‘‘Tuvaṃ {pb:T:0.0386}{pb:M:0.0332} buddho tuvaṃ satthā, tuvaṃ mārābhibhū muni;
::

::gathalast
Tuvaṃ anusaye chetvā, tiṇṇo tāresimaṃ pajaṃ.
::

::hangnum
840\.
::

::gatha1
‘‘Upadhī te samatikkantā, āsavā te padālitā;
::

::gathalast
Sīhova anupādāno, pahīnabhayabheravo.
::

::hangnum
841\.
::

::gatha1
‘‘Bhikkhavo tisatā ime, tiṭṭhanti pañjalīkatā;
::

::gathalast
Pāde vīra pasārehi, nāgā vandantu satthuno’’ti.
::

::centre
… Selo thero….
::

#### 7. Kāḷigodhāputtabhaddiyattheragāthā

::hangnum
842\.
::

::gatha1
‘‘Yātaṃ me hatthigīvāya, sukhumā vatthā padhāritā;
::

::gathalast
Sālīnaṃ odano bhutto, sucimaṃsūpasecano.
::

::hangnum
843\.
::

::gatha1
‘‘Sojja bhaddo sātatiko, uñchāpattāgate rato;
::

::gathalast
Jhāyati anupādāno, putto godhāya bhaddiyo.
::

::hangnum
844\.
::

::gatha1
‘‘Paṃsukūlī sātatiko, uñchāpattāgate rato;
::

::gathalast
Jhāyati anupādāno, putto godhāya bhaddiyo.
::

::hangnum
845\.
::

::gatha1
‘‘Piṇḍapātī sātatiko…pe….
::

::hangnum
846\.
::

::gatha1
‘‘Tecīvarī sātatiko…pe….
::

::hangnum
847\.
::

::gatha1
‘‘Sapadānacārī sātatiko…pe….
::

::hangnum
848\.
::

::gatha1
‘‘Ekāsanī sātatiko…pe….
::

::hangnum
849\.
::

::gatha1
‘‘Pattapiṇḍī sātatiko…pe….
::

::hangnum
850\.
::

::gatha1
‘‘Khalupacchābhattī sātatiko…pe….
::

::hangnum
851\.
::

::gatha1
‘‘Āraññiko sātatiko…pe….
::

::hangnum
852\.
::

::gatha1
‘‘Rukkhamūliko {pb:T:0.0387} sātatiko…pe….
::

::hangnum
853\.
::

::gatha1
‘‘Abbhokāsī sātatiko…pe….
::

::hangnum
854\.
::

::gatha1
‘‘Sosāniko sātatiko…pe….
::

::hangnum
855\.
::

::gatha1
‘‘Yathāsanthatiko sātatiko…pe….
::

::hangnum
856\.
::

::gatha1
‘‘Nesajjiko {pb:M:0.0333}{pb:V:0.0266} sātatiko…pe….
::

::hangnum
857\.
::

::gatha1
‘‘Appiccho sātatiko…pe….
::

::hangnum
858\.
::

::gatha1
‘‘Santuṭṭho sātatiko…pe….
::

::hangnum
859\.
::

::gatha1
‘‘Pavivitto sātatiko…pe….
::

::hangnum
860\.
::

::gatha1
‘‘Asaṃsaṭṭho sātatiko…pe….
::

::hangnum
861\.
::

::gatha1
‘‘Āraddhavīriyo sātatiko…pe….
::

::hangnum
862\.
::

::gatha1
‘‘Hitvā satapalaṃ kaṃsaṃ, sovaṇṇaṃ satarājikaṃ;
::

::gathalast
Aggahiṃ mattikāpattaṃ, idaṃ dutiyābhisecanaṃ.
::

::hangnum
863\.
::

::gatha1
‘‘Ucce maṇḍalipākāre, daḷhamaṭṭālakoṭṭhake;
::

::gathalast
Rakkhito khaggahatthehi, uttasaṃ vihariṃ pure.
::

::hangnum
864\.
::

::gatha1
‘‘Sojja bhaddo anutrāsī, pahīnabhayabheravo;
::

::gathalast
Jhāyati vanamogayha, putto godhāya bhaddiyo.
::

::hangnum
865\.
::

::gatha1
‘‘Sīlakkhandhe patiṭṭhāya, satiṃ paññañca bhāvayaṃ;
::

::gathalast
Pāpuṇiṃ anupubbena, sabbasaṃyojanakkhaya’’nti.
::

::centre
… Bhaddiyo kāḷigodhāya putto thero….
::

#### 8. Aṅgulimālattheragāthā

::hangnum
866\.
::

::gatha1
‘‘Gacchaṃ {pb:T:0.0388} vadesi samaṇa ‘ṭṭhitomhi’, mamañca brūsi ṭhitamaṭṭhitoti;
::

::gathalast
Pucchāmi {pb:P:0.0081} taṃ samaṇa etamatthaṃ, ‘kathaṃ ṭhito tvaṃ ahamaṭṭhitomhi’’’.
::

::hangnum
867\.
::

::gatha1
‘‘Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;
::

::gathalast
Tuvañca pāṇesu asaññatosi, tasmā ṭhitohaṃ tuvamaṭṭhitosi’’.
::

::hangnum
868\.
::

::gatha1
‘‘Cirassaṃ vata me mahito mahesī, mahāvanaṃ samaṇo paccapādi {note:paccupādi (sabbattha)};
::

::gathalast
Sohaṃ cajissāmi sahassapāpaṃ, sutvāna gāthaṃ tava dhammayuttaṃ’’.
::

::hangnum
869\.
::

::gatha1
Icceva {pb:M:0.0334} coro asimāvudhañca, sobbhe papāte narake anvakāsi {note:akiri (ma. ni. 2.349)};
::

::gathalast
Avandi coro sugatassa pāde, tattheva pabbajjamayāci buddhaṃ.
::

::hangnum
870\.
::

::gatha1
Buddho ca kho kāruṇiko mahesi, yo satthā lokassa sadevakassa;
::

::gathalast
‘Tamehi bhikkhū’ti tadā avoca, eseva tassa ahu bhikkhubhāvo.
::

::hangnum
871\.
::

::gatha1
‘‘Yo {pb:T:0.0389} ca pubbe pamajjitvā, pacchā so nappamajjati;
::

::gathalast
Somaṃ lokaṃ pabhāseti, abbhā muttova candimā.
::

::hangnum
872\.
::

::gatha1
‘‘Yassa {pb:V:0.0267} pāpaṃ kataṃ kammaṃ, kusalena pidhīyati {note:pithīyati (sī. syā.)};
::

::gathalast
Somaṃ lokaṃ pabhāseti, abbhā muttova candimā.
::

::hangnum
873\.
::

::gatha1
‘‘Yo have daharo bhikkhu, yuñjati buddhasāsane;
::

::gathalast
Somaṃ lokaṃ pabhāseti, abbhā muttova candimā.
::

::hangnum
874\.
::

::gatha1
{note:disā hi (syā. ka., ma. ni. 2.352)} ‘‘Disāpi me dhammakathaṃ suṇantu, disāpi me yuñjantu buddhasāsane;
::

::gathalast
Disāpi me te manuje bhajantu, ye dhammamevādapayanti santo.
::

::hangnum
875\.
::

::gatha1
‘‘Disā hi me khantivādānaṃ, avirodhappasaṃsinaṃ;
::

::gathalast
Suṇantu dhammaṃ kālena, tañca anuvidhīyantu.
::

::hangnum
876\.
::

::gatha1
‘‘Na hi jātu so mamaṃ hiṃse, aññaṃ vā pana kiñcanaṃ {note:kañcinaṃ (sī. syā.), kañcanaṃ (?)};
::

::gathalast
Pappuyya paramaṃ santiṃ, rakkheyya tasathāvare.
::

::hangnum
877\.
::

::gatha1
{note:theragā. 19} ‘‘Udakañhi {pb:P:0.0082} nayanti nettikā, usukārā namayanti {note:damayanti (ka.)} tejanaṃ;
::

::gathalast
Dāruṃ namayanti {note:damayanti (ka.)} tacchakā, attānaṃ damayanti paṇḍitā.
::

::hangnum
878\.
::

::gatha1
‘‘Daṇḍeneke {pb:M:0.0335} damayanti, aṅkusebhi kasāhi ca;
::

::gathalast
Adaṇḍena asatthena, ahaṃ dantomhi tādinā.
::

::hangnum
879\.
::

::gatha1
‘‘‘Ahiṃsako’ti {pb:T:0.0390} me nāmaṃ, hiṃsakassa pure sato;
::

::gathalast
Ajjāhaṃ saccanāmomhi, na naṃ hiṃsāmi kiñcanaṃ {note:kañcinaṃ (sī. syā.), kañcanaṃ (?)}.
::

::hangnum
880\.
::

::gatha1
‘‘Coro ahaṃ pure āsiṃ, aṅgulimāloti vissuto;
::

::gathalast
Vuyhamāno mahoghena, buddhaṃ saraṇamāgamaṃ.
::

::hangnum
881\.
::

::gatha1
‘‘Lohitapāṇi pure āsiṃ, aṅgulimāloti vissuto;
::

::gathalast
Saraṇagamanaṃ passa, bhavanetti samūhatā.
::

::hangnum
882\.
::

::gatha1
‘‘Tādisaṃ kammaṃ katvāna, bahuṃ duggatigāminaṃ;
::

::gathalast
Phuṭṭho kammavipākena, anaṇo bhuñjāmi bhojanaṃ.
::

::hangnum
883\.
::

::gatha1
‘‘Pamādamanuyuñjanti, bālā dummedhino janā;
::

::gathalast
Appamādañca medhāvī, dhanaṃ seṭṭhaṃva rakkhati.
::

::hangnum
884\.
::

::gatha1
‘‘Mā pamādamanuyuñjetha, mā kāmaratisanthavaṃ {note:sandhavaṃ (ka.)};
::

::gathalast
Appamatto hi jhāyanto, pappoti paramaṃ sukhaṃ.
::

::hangnum
885\.
::

::gatha1
‘‘Svāgataṃ nāpagataṃ, netaṃ dummantitaṃ mama;
::

::gathalast
Savibhattesu dhammesu, yaṃ seṭṭhaṃ tadupāgamaṃ.
::

::hangnum
886\.
::

::gatha1
‘‘Svāgataṃ nāpagataṃ, netaṃ dummantitaṃ mama;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
887\.
::

::gatha1
‘‘Araññe {pb:V:0.0268} rukkhamūle vā, pabbatesu guhāsu vā;
::

::gathalast
Tattha tattheva aṭṭhāsiṃ, ubbiggamanaso tadā.
::

::hangnum
888\.
::

::gatha1
‘‘Sukhaṃ sayāmi ṭhāyāmi, sukhaṃ kappemi jīvitaṃ;
::

::gathalast
Ahatthapāso mārassa, aho satthānukampito.
::

::hangnum
889\.
::

::gatha1
‘‘Brahmajacco {pb:T:0.0391} pure āsiṃ, udicco ubhato ahu;
::

::gathalast
Sojja putto sugatassa, dhammarājassa satthuno.
::

::hangnum
890\.
::

::gatha1
‘‘Vītataṇho anādāno, guttadvāro susaṃvuto;
::

::gathalast
Aghamūlaṃ vadhitvāna, patto me āsavakkhayo.
::

::hangnum
891\.
::

::gatha1
‘‘Pariciṇṇo {pb:M:0.0336} mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā’’ti.
::

::centre
… Aṅgulimālo thero….
::

#### 9. Anuruddhattheragāthā

::hangnum
892\.
::

::gatha1
‘‘Pahāya {pb:P:0.0083} mātāpitaro, bhaginī ñātibhātaro;
::

::gathalast
Pañca kāmaguṇe hitvā, anuruddhova jhāyatu.
::

::hangnum
893\.
::

::gatha1
‘‘Sameto naccagītehi, sammatāḷappabodhano;
::

::gathalast
Na tena suddhimajjhagaṃ {note:suddhamajjhagā (sī. ka.), suddhimajjhagamā (syā.)}, mārassa visaye rato.
::

::hangnum
894\.
::

::gatha1
‘‘Etañca samatikkamma, rato buddhassa sāsane;
::

::gathalast
Sabboghaṃ samatikkamma, anuruddhova jhāyati.
::

::hangnum
895\.
::

::gatha1
‘‘Rūpā saddā rasā gandhā, phoṭṭhabbā ca manoramā;
::

::gathalast
Ete ca samatikkamma, anuruddhova jhāyati.
::

::hangnum
896\.
::

::gatha1
‘‘Piṇḍapātapaṭikkanto, eko adutiyo muni;
::

::gathalast
Esati paṃsukūlāni, anuruddho anāsavo.
::

::hangnum
897\.
::

::gatha1
‘‘Vicinī aggahī dhovi, rajayī dhārayī muni;
::

::gathalast
Paṃsukūlāni matimā, anuruddho anāsavo.
::

::hangnum
898\.
::

::gatha1
‘‘Mahiccho {pb:T:0.0392} ca asantuṭṭho, saṃsaṭṭho yo ca uddhato;
::

::gathalast
Tassa dhammā ime honti, pāpakā saṃkilesikā.
::

::hangnum
899\.
::

::gatha1
‘‘Sato ca hoti appiccho, santuṭṭho avighātavā;
::

::gathalast
Pavivekarato vitto, niccamāraddhavīriyo.
::

::hangnum
900\.
::

::gatha1
‘‘Tassa {pb:V:0.0269} dhammā ime honti, kusalā bodhipakkhikā;
::

::gathalast
Anāsavo ca so hoti, iti vuttaṃ mahesinā.
::

::hangnum
901\.
::

::gatha1
‘‘Mama saṅkappamaññāya, satthā loke anuttaro;
::

::gathalast
Manomayena kāyena, iddhiyā upasaṅkami.
::

::hangnum
902\.
::

::gatha1
‘‘Yadā me ahu saṅkappo, tato uttari desayi;
::

::gathalast
Nippapañcarato buddho, nippapañcamadesayi.
::

::hangnum
903\.
::

::gatha1
‘‘Tassāhaṃ dhammamaññāya, vihāsiṃ sāsane rato;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
904\.
::

::gatha1
‘‘Pañcapaññāsavassāni{pb:M:0.0337}, yato nesajjiko ahaṃ;
::

::gathalast
Pañcavīsativassāni, yato middhaṃ samūhataṃ.
::

::hangnum
905\.
::

::gatha1
{note:dī. ni. 2.222} ‘‘Nāhu assāsapassāsā, ṭhitacittassa tādino;
::

::gathalast
Anejo santimārabbha, cakkhumā parinibbuto.
::

::hangnum
906\.
::

::gatha1
{note:dī. ni. 2.222} ‘‘Asallīnena cittena, vedanaṃ ajjhavāsayi;
::

::gathalast
Pajjotasseva nibbānaṃ, vimokkho cetaso ahu.
::

::hangnum
907\.
::

::gatha1
‘‘Ete pacchimakā dāni, munino phassapañcamā;
::

::gathalast
Nāññe {pb:T:0.0393} dhammā bhavissanti, sambuddhe parinibbute.
::

::hangnum
908\.
::

::gatha1
‘‘Natthi dāni punāvāso, devakāyasmi jālini;
::

::gathalast
Vikkhīṇo jātisaṃsāro, natthi dāni punabbhavo.
::

::hangnum
909\.
::

::gatha1
‘‘Yassa {pb:P:0.0084} muhuttena sahassadhā, loko saṃvidito sabrahmakappo;
::

::gathalast
Vasī iddhiguṇe cutūpapāte, kāle passati devatā sa bhikkhu {note:sabhikkhuno (sī. ka.)}.
::

::hangnum
910\.
::

::gatha1
‘‘Annabhāro {note:annahāro (sī.)} pure āsiṃ, daliddo ghāsahārako;
::

::gathalast
Samaṇaṃ paṭipādesiṃ, upariṭṭhaṃ yasassinaṃ.
::

::hangnum
911\.
::

::gatha1
‘‘Somhi sakyakule jāto, anuruddhoti maṃ vidū;
::

::gathalast
Upeto naccagītehi, sammatāḷappabodhano.
::

::hangnum
912\.
::

::gatha1
‘‘Athaddasāsiṃ sambuddhaṃ, satthāraṃ akutobhayaṃ;
::

::gathalast
Tasmiṃ cittaṃ pasādetvā, pabbajiṃ anagāriyaṃ.
::

::hangnum
913\.
::

::gatha1
‘‘Pubbenivāsaṃ jānāmi, yattha me vusitaṃ pure;
::

::gathalast
Tāvatiṃsesu devesu, aṭṭhāsiṃ sakkajātiyā {note:satajātiyā (sī.)}.
::

::hangnum
914\.
::

::gatha1
‘‘Sattakkhattuṃ {pb:V:0.0270} manussindo, ahaṃ rajjamakārayiṃ;
::

::gatha2
Cāturanto vijitāvī, jambusaṇḍassa issaro;
::

::gathalast
Adaṇḍena asatthena, dhammena anusāsayiṃ.
::

::hangnum
915\.
::

::gatha1
‘‘Ito satta tato satta, saṃsārāni catuddasa;
::

::gathalast
Nivāsamabhijānissaṃ, devaloke ṭhitā tadā.
::

::hangnum
916\.
::

::gatha1
‘‘Pañcaṅgike {pb:T:0.0394}{pb:M:0.0338} samādhimhi, sante ekodibhāvite;
::

::gathalast
Paṭippassaddhiladdhamhi, dibbacakkhu visujjhi me.
::

::hangnum
917\.
::

::gatha1
‘‘Cutūpapātaṃ jānāmi, sattānaṃ āgatiṃ gatiṃ;
::

::gathalast
Itthabhāvaññathābhāvaṃ, jhāne pañcaṅgike ṭhito.
::

::hangnum
918\.
::

::gatha1
‘‘Pariciṇṇo mayā satthā…pe… bhavanetti samūhatā.
::

::hangnum
919\.
::

::gatha1
‘‘Vajjīnaṃ veḷuvagāme, ahaṃ jīvitasaṅkhayā;
::

::gathalast
Heṭṭhato veḷugumbasmiṃ, nibbāyissaṃ anāsavo’’ti.
::

::centre
… Anuruddho thero….
::

#### 10. Pārāpariyattheragāthā

::hangnum
920\.
::

::gatha1
Samaṇassa ahu cintā, pupphitamhi mahāvane;
::

::gathalast
Ekaggassa nisinnassa, pavivittassa jhāyino.
::

::hangnum
921\.
::

::gatha1
‘‘Aññathā lokanāthamhi, tiṭṭhante purisuttame;
::

::gathalast
Iriyaṃ āsi bhikkhūnaṃ, aññathā dāni dissati.
::

::hangnum
922\.
::

::gatha1
‘‘Sītavātaparittānaṃ, hirikopīnachādanaṃ;
::

::gathalast
Mattaṭṭhiyaṃ abhuñjiṃsu, santuṭṭhā itarītare.
::

::hangnum
923\.
::

::gatha1
‘‘Paṇītaṃ yadi vā lūkhaṃ, appaṃ vā yadi vā bahuṃ;
::

::gathalast
Yāpanatthaṃ abhuñjiṃsu, agiddhā nādhimucchitā.
::

::hangnum
924\.
::

::gatha1
‘‘Jīvitānaṃ {pb:P:0.0085} parikkhāre, bhesajje atha paccaye;
::

::gathalast
Na bāḷhaṃ ussukā āsuṃ, yathā te āsavakkhaye.
::

::hangnum
925\.
::

::gatha1
‘‘Araññe rukkhamūlesu, kandarāsu guhāsu ca;
::

::gathalast
Vivekamanubrūhantā, vihaṃsu tapparāyanā.
::

::hangnum
926\.
::

::gatha1
‘‘Nīcā {pb:T:0.0395} niviṭṭhā subharā, mudū atthaddhamānasā;
::

::gathalast
Abyāsekā amukharā, atthacintā vasānugā.
::

::hangnum
927\.
::

::gatha1
‘‘Tato {pb:V:0.0271} pāsādikaṃ āsi, gataṃ bhuttaṃ nisevitaṃ;
::

::gathalast
Siniddhā teladhārāva, ahosi iriyāpatho.
::

::hangnum
928\.
::

::gatha1
‘‘Sabbāsavaparikkhīṇā, mahājhāyī mahāhitā;
::

::gathalast
Nibbutā dāni te therā, parittā dāni tādisā.
::

::hangnum
929\.
::

::gatha1
‘‘Kusalānañca {pb:M:0.0339} dhammānaṃ, paññāya ca parikkhayā;
::

::gathalast
Sabbākāravarūpetaṃ, lujjate jinasāsanaṃ.
::

::hangnum
930\.
::

::gatha1
‘‘Pāpakānañca dhammānaṃ, kilesānañca yo utu;
::

::gathalast
Upaṭṭhitā vivekāya, ye ca saddhammasesakā.
::

::hangnum
931\.
::

::gatha1
‘‘Te kilesā pavaḍḍhantā, āvisanti bahuṃ janaṃ;
::

::gathalast
Kīḷanti maññe bālehi, ummattehiva rakkhasā.
::

::hangnum
932\.
::

::gatha1
‘‘Kilesehābhibhūtā te, tena tena vidhāvitā;
::

::gathalast
Narā kilesavatthūsu, sasaṅgāmeva ghosite.
::

::hangnum
933\.
::

::gatha1
‘‘Pariccajitvā saddhammaṃ, aññamaññehi bhaṇḍare;
::

::gatha2
Diṭṭhigatāni anventā, idaṃ seyyoti maññare.
::

::hangnum
934\.
::

::gatha1
‘‘Dhanañca puttaṃ bhariyañca, chaḍḍayitvāna niggatā;
::

::gatha2
Kaṭacchubhikkhahetūpi, akicchāni nisevare.
::

::hangnum
935\.
::

::gatha1
‘‘Udarāvadehakaṃ bhutvā, sayantuttānaseyyakā;
::

::gatha2
Kathaṃ vattenti {note:kathā vaḍḍhenti (sī. ka.)} paṭibuddhā, yā kathā satthugarahitā.
::

::hangnum
936\.
::

::gatha1
‘‘Sabbakārukasippāni{pb:T:0.0396}, cittiṃ katvāna {note:cittīkatvāna (sī.), cittaṃ katvāna (syā.)} sikkhare;
::

::gathalast
Avūpasantā ajjhattaṃ, sāmaññatthoti acchati {note:tiriñcati (?)}.
::

::hangnum
937\.
::

::gatha1
‘‘Mattikaṃ telacuṇṇañca, udakāsanabhojanaṃ;
::

::gathalast
Gihīnaṃ upanāmenti, ākaṅkhantā bahuttaraṃ.
::

::hangnum
938\.
::

::gatha1
‘‘Dantaponaṃ kapitthañca, pupphaṃ khādaniyāni ca;
::

::gathalast
Piṇḍapāte ca sampanne, ambe āmalakāni ca.
::

::hangnum
939\.
::

::gatha1
‘‘Bhesajjesu yathā vejjā, kiccākicce yathā gihī;
::

::gathalast
Gaṇikāva vibhūsāyaṃ, issare khattiyā yathā.
::

::hangnum
940\.
::

::gatha1
‘‘Nekatikā {pb:P:0.0086} vañcanikā, kūṭasakkhī apāṭukā;
::

::gathalast
Bahūhi parikappehi, āmisaṃ paribhuñjare.
::

::hangnum
941\.
::

::gatha1
‘‘Lesakappe pariyāye, parikappenudhāvitā;
::

::gathalast
Jīvikatthā upāyena, saṅkaḍḍhanti bahuṃ dhanaṃ.
::

::hangnum
942\.
::

::gatha1
‘‘Upaṭṭhāpenti {pb:M:0.0340}{pb:V:0.0272} parisaṃ, kammato no ca dhammato;
::

::gathalast
Dhammaṃ paresaṃ desenti, lābhato no ca atthato.
::

::hangnum
943\.
::

::gatha1
‘‘Saṅghalābhassa bhaṇḍanti, saṅghato paribāhirā;
::

::gathalast
Paralābhopajīvantā, ahirīkā na lajjare.
::

::hangnum
944\.
::

::gatha1
‘‘Nānuyuttā tathā eke, muṇḍā saṅghāṭipārutā;
::

::gathalast
Sambhāvanaṃyevicchanti, lābhasakkāramucchitā.
::

::hangnum
945\.
::

::gatha1
‘‘Evaṃ nānappayātamhi, na dāni sukaraṃ tathā;
::

::gathalast
Aphusitaṃ {pb:T:0.0397} vā phusituṃ, phusitaṃ vānurakkhituṃ.
::

::hangnum
946\.
::

::gatha1
‘‘Yathā kaṇṭakaṭṭhānamhi, careyya anupāhano;
::

::gathalast
Satiṃ upaṭṭhapetvāna, evaṃ gāme munī care.
::

::hangnum
947\.
::

::gatha1
‘‘Saritvā pubbake yogī, tesaṃ vattamanussaraṃ;
::

::gathalast
Kiñcāpi pacchimo kālo, phuseyya amataṃ padaṃ.
::

::hangnum
948\.
::

::gatha1
‘‘Idaṃ vatvā sālavane, samaṇo bhāvitindriyo;
::

::gathalast
Brāhmaṇo parinibbāyī, isi khīṇapunabbhavo’’ti.
::

::centre
… Pārāpariyo {note:pārāsariyo (syā.)} thero….
::

::centre
Vīsatinipāto niṭṭhito.
::

Tatruddānaṃ –

::gatha1
Adhimutto pārāpariyo, telakāni raṭṭhapālo;
::

::gathalast
Mālukyaselo bhaddiyo, aṅguli dibbacakkhuko.
::

::gatha1
Pārāpariyo dasete, vīsamhi parikittitā;
::

::gathalast
Gāthāyo dve satā honti, pañcatālīsa {note:244 gāthāyoyeva dissanti} uttarinti.
::

### 17. Tiṃsanipāto

#### 1. Phussattheragāthā

::hangnum
949\.
::

::gatha1
Pāsādike {pb:M:0.0341}{pb:V:0.0273}{pb:P:0.0087} bahū disvā, bhāvitatte susaṃvute;
::

::gathalast
Isi paṇḍarasagotto {note:paṇḍarassa gotto (sī.)}, apucchi phussasavhayaṃ.
::

::hangnum
950\.
::

::gatha1
‘‘Kiṃchandā {pb:T:0.0398} kimadhippāyā, kimākappā bhavissare;
::

::gathalast
Anāgatamhi kālamhi, taṃ me akkhāhi pucchito’’.
::

::hangnum
951\.
::

::gatha1
‘‘Suṇohi vacanaṃ mayhaṃ, isipaṇḍarasavhaya;
::

::gathalast
Sakkaccaṃ upadhārehi, ācikkhissāmyanāgataṃ.
::

::hangnum
952\.
::

::gatha1
‘‘Kodhanā upanāhī ca, makkhī thambhī saṭhā bahū;
::

::gathalast
Ussukī nānāvādā ca, bhavissanti anāgate.
::

::hangnum
953\.
::

::gatha1
‘‘Aññātamānino dhamme, gambhīre tīragocarā;
::

::gathalast
Lahukā agaru dhamme, aññamaññamagāravā.
::

::hangnum
954\.
::

::gatha1
‘‘Bahū ādīnavā loke, uppajjissantyanāgate;
::

::gathalast
Sudesitaṃ imaṃ dhammaṃ, kilesessanti {note:kilesissanti (sī.), kilisissanti (syā. ka.)} dummatī.
::

::hangnum
955\.
::

::gatha1
‘‘Guṇahīnāpi saṅghamhi, voharantā visāradā;
::

::gathalast
Balavanto bhavissanti, mukharā assutāvino.
::

::hangnum
956\.
::

::gatha1
‘‘Guṇavantopi saṅghamhi, voharantā yathātthato;
::

::gathalast
Dubbalā te bhavissanti, hirīmanā anatthikā.
::

::hangnum
957\.
::

::gatha1
‘‘Rajataṃ jātarūpañca, khettaṃ vatthumajeḷakaṃ;
::

::gathalast
Dāsidāsañca dummedhā, sādiyissantyanāgate.
::

::hangnum
958\.
::

::gatha1
‘‘Ujjhānasaññino bālā, sīlesu asamāhitā;
::

::gathalast
Unnaḷā vicarissanti, kalahābhiratā magā.
::

::hangnum
959\.
::

::gatha1
‘‘Uddhatā ca bhavissanti, nīlacīvarapārutā;
::

::gathalast
Kuhā {pb:T:0.0399} thaddhā lapā siṅgī, carissantyariyā viya.
::

::hangnum
960\.
::

::gatha1
‘‘Telasaṇṭhehi kesehi, capalā añjanakkhikā;
::

::gathalast
Rathiyāya gamissanti, dantavaṇṇikapārutā.
::

::hangnum
961\.
::

::gatha1
‘‘Ajegucchaṃ {pb:M:0.0342}{pb:V:0.0274} vimuttehi, surattaṃ arahaddhajaṃ;
::

::gathalast
Jigucchissanti kāsāvaṃ, odātesu samucchitā {note:odāte susamucchitā (sī.)}.
::

::hangnum
962\.
::

::gatha1
‘‘Lābhakāmā bhavissanti, kusītā hīnavīriyā;
::

::gathalast
Kicchantā vanapatthāni, gāmantesu vasissare.
::

::hangnum
963\.
::

::gatha1
‘‘Ye {pb:P:0.0088} ye lābhaṃ labhissanti, micchājīvaratā sadā;
::

::gathalast
Te teva anusikkhantā, bhajissanti asaṃyatā.
::

::hangnum
964\.
::

::gatha1
‘‘Ye ye alābhino lābhaṃ, na te pujjā bhavissare;
::

::gathalast
Supesalepi te dhīre, sevissanti na te tadā.
::

::hangnum
965\.
::

::gatha1
‘‘Milakkhurajanaṃ rattaṃ {note:pilakkharajanaṃ rattaṃ (?)}, garahantā sakaṃ dhajaṃ;
::

::gathalast
Titthiyānaṃ dhajaṃ keci, dhārissantyavadātakaṃ.
::

::hangnum
966\.
::

::gatha1
‘‘Agāravo ca kāsāve, tadā tesaṃ bhavissati;
::

::gathalast
Paṭisaṅkhā ca kāsāve, bhikkhūnaṃ na bhavissati.
::

::hangnum
967\.
::

::gatha1
‘‘Abhibhūtassa dukkhena, sallaviddhassa ruppato;
::

::gathalast
Paṭisaṅkhā mahāghorā, nāgassāsi acintiyā.
::

::hangnum
968\.
::

::gatha1
‘‘Chaddanto hi tadā disvā, surattaṃ arahaddhajaṃ;
::

::gathalast
Tāvadeva bhaṇī gāthā, gajo atthopasaṃhitā’’.
::

::hangnum
969\.
::

::gatha1
{note:dha. pa. 9; jā. 1.2.141; 1.16.122} ‘‘Anikkasāvo {pb:T:0.0400} kāsāvaṃ, yo vatthaṃ paridhassati {note:paridahissati (sī. syā.)};
::

::gathalast
Apeto damasaccena, na so kāsāvamarahati.
::

::hangnum
970\.
::

::gatha1
‘‘Yo ca vantakāsāvassa, sīlesu susamāhito;
::

::gathalast
Upeto damasaccena, sa ve kāsāvamarahati.
::

::hangnum
971\.
::

::gatha1
‘‘Vipannasīlo dummedho, pākaṭo kāmakāriyo;
::

::gathalast
Vibbhantacitto nissukko, na so kāsāvamarahati.
::

::hangnum
972\.
::

::gatha1
‘‘Yo ca sīlena sampanno, vītarāgo samāhito;
::

::gathalast
Odātamanasaṅkappo, sa ve kāsāvamarahati.
::

::hangnum
973\.
::

::gatha1
‘‘Uddhato unnaḷo bālo, sīlaṃ yassa na vijjati;
::

::gathalast
Odātakaṃ arahati, kāsāvaṃ kiṃ karissati.
::

::hangnum
974\.
::

::gatha1
‘‘Bhikkhū {pb:M:0.0343} ca bhikkhuniyo ca, duṭṭhacittā anādarā;
::

::gathalast
Tādīnaṃ mettacittānaṃ, niggaṇhissantyanāgate.
::

::hangnum
975\.
::

::gatha1
‘‘Sikkhāpentāpi therehi, bālā cīvaradhāraṇaṃ;
::

::gathalast
Na suṇissanti dummedhā, pākaṭā kāmakāriyā.
::

::hangnum
976\.
::

::gatha1
‘‘Te {pb:V:0.0275} tathā sikkhitā bālā, aññamaññaṃ agāravā;
::

::gathalast
Nādiyissantupajjhāye, khaḷuṅko viya sārathiṃ.
::

::hangnum
977\.
::

::gatha1
‘‘Evaṃ anāgataddhānaṃ, paṭipatti bhavissati;
::

::gathalast
Bhikkhūnaṃ bhikkhunīnañca, patte kālamhi pacchime.
::

::hangnum
978\.
::

::gatha1
‘‘Purā āgacchate etaṃ, anāgataṃ mahabbhayaṃ;
::

::gathalast
Subbacā hotha sakhilā, aññamaññaṃ sagāravā.
::

::hangnum
979\.
::

::gatha1
‘‘Mettacittā {pb:T:0.0401} kāruṇikā, hotha sīlesu saṃvutā;
::

::gathalast
Āraddhavīriyā pahitattā, niccaṃ daḷhaparakkamā.
::

::hangnum
980\.
::

::gatha1
‘‘Pamādaṃ {pb:P:0.0089} bhayato disvā, appamādañca khemato;
::

::gathalast
Bhāvethaṭṭhaṅgikaṃ maggaṃ, phusantā amataṃ pada’’nti.
::

::centre
… Phusso thero….
::

#### 2. Sāriputtattheragāthā

::hangnum
981\.
::

::gatha1
‘‘Yathācārī yathāsato satīmā, yatasaṅkappajjhāyi appamatto;
::

::gathalast
Ajjhattarato samāhitatto, eko santusito tamāhu bhikkhuṃ.
::

::hangnum
982\.
::

::gatha1
‘‘Allaṃ sukkhaṃ vā bhuñjanto, na bāḷhaṃ suhito siyā;
::

::gathalast
Ūnūdaro mitāhāro, sato bhikkhu paribbaje.
::

::hangnum
983\.
::

::gatha1
‘‘Cattāro pañca ālope, abhutvā udakaṃ pive;
::

::gathalast
Alaṃ phāsuvihārāya, pahitattassa bhikkhuno.
::

::hangnum
984\.
::

::gatha1
‘‘Kappiyaṃ taṃ ce chādeti, cīvaraṃ idamatthikaṃ {note:idamatthitaṃ (sī.)};
::

::gathalast
Alaṃ phāsuvihārāya, pahitattassa bhikkhuno.
::

::hangnum
985\.
::

::gatha1
‘‘Pallaṅkena {pb:M:0.0344} nisinnassa, jaṇṇuke nābhivassati;
::

::gathalast
Alaṃ phāsuvihārāya, pahitattassa bhikkhuno.
::

::hangnum
986\.
::

::gatha1
{note:saṃ. ni. 4.253; itivu. 53} ‘‘Yo sukhaṃ dukkhato adda, dukkhamaddakkhi sallato;
::

::gathalast
Ubhayantarena {pb:T:0.0402} {note:ubhayamantare (sī.)} nāhosi, kena lokasmi kiṃ siyā.
::

::hangnum
987\.
::

::gatha1
‘‘Mā me kadāci pāpiccho, kusīto hīnavīriyo;
::

::gathalast
Appassuto anādaro, kena lokasmi kiṃ siyā.
::

::hangnum
988\.
::

::gatha1
‘‘Bahussuto {pb:V:0.0276} ca medhāvī, sīlesu susamāhito;
::

::gathalast
Cetosamathamanuyutto, api muddhani tiṭṭhatu.
::

::hangnum
989\.
::

::gatha1
‘‘Yo papañcamanuyutto, papañcābhirato mago;
::

::gathalast
Virādhayī so nibbānaṃ, yogakkhemaṃ anuttaraṃ.
::

::hangnum
990\.
::

::gatha1
‘‘Yo ca papañcaṃ hitvāna, nippapañcapathe rato;
::

::gathalast
Ārādhayī so nibbānaṃ, yogakkhemaṃ anuttaraṃ.
::

::hangnum
991\.
::

::gatha1
{note:dha. pa. 98} ‘‘Gāme vā yadi vāraññe, ninne vā yadi vā thale;
::

::gathalast
Yattha arahanto viharanti, taṃ bhūmirāmaṇeyyakaṃ.
::

::hangnum
992\.
::

::gatha1
‘‘Ramaṇīyāni araññāni, yattha na ramatī jano;
::

::gathalast
Vītarāgā ramissanti, na te kāmagavesino.
::

::hangnum
993\.
::

::gatha1
{note:dha. pa. 76} ‘‘Nidhīnaṃva pavattāraṃ, yaṃ passe vajjadassinaṃ;
::

::gatha2
Niggayhavādiṃ {pb:P:0.0090} medhāviṃ, tādisaṃ paṇḍitaṃ bhaje;
::

::gathalast
Tādisaṃ bhajamānassa, seyyo hoti na pāpiyo.
::

::hangnum
994\.
::

::gatha1
{note:dha. pa. 77} ‘‘Ovadeyyānusāseyya, asabbhā ca nivāraye;
::

::gathalast
Satañhi so piyo hoti, asataṃ hoti appiyo.
::

::hangnum
995\.
::

::gatha1
‘‘Aññassa bhagavā buddho, dhammaṃ desesi cakkhumā;
::

::gatha2
Dhamme {pb:T:0.0403} desiyamānamhi, sotamodhesimatthiko;
::

::gathalast
Taṃ me amoghaṃ savanaṃ, vimuttomhi anāsavo.
::

::hangnum
996\.
::

::gatha1
‘‘Neva pubbenivāsāya, napi dibbassa cakkhuno;
::

::gatha2
Cetopariyāya iddhiyā, cutiyā upapattiyā;
::

::gathalast
Sotadhātuvisuddhiyā, paṇidhī me na vijjati {note:kathā. 378}.
::

::hangnum
997\.
::

::gatha1
‘‘Rukkhamūlaṃva {pb:M:0.0345} nissāya, muṇḍo saṅghāṭipāruto;
::

::gathalast
Paññāya uttamo thero, upatissova {note:upatisso ca (sī. ka.)} jhāyati.
::

::hangnum
998\.
::

::gatha1
‘‘Avitakkaṃ samāpanno, sammāsambuddhasāvako;
::

::gathalast
Ariyena tuṇhībhāvena, upeto hoti tāvade.
::

::hangnum
999\.
::

::gatha1
{note:udā. 24} ‘‘Yathāpi pabbato selo, acalo suppatiṭṭhito;
::

::gathalast
Evaṃ mohakkhayā bhikkhu, pabbatova na vedhati.
::

::hangnum
1000\.
::

::gatha1
‘‘Anaṅgaṇassa posassa, niccaṃ sucigavesino;
::

::gathalast
Vālaggamattaṃ pāpassa, abbhamattaṃva khāyati.
::

::hangnum
1001\.
::

::gatha1
‘‘Nābhinandāmi {pb:V:0.0277} maraṇaṃ, nābhinandāmi jīvitaṃ;
::

::gathalast
Nikkhipissaṃ imaṃ kāyaṃ, sampajāno patissato.
::

::hangnum
1002\.
::

::gatha1
‘‘Nābhinandāmi maraṇaṃ, nābhinandāmi jīvitaṃ;
::

::gathalast
Kālañca paṭikaṅkhāmi, nibbisaṃ bhatako yathā.
::

::hangnum
1003\.
::

::gatha1
‘‘Ubhayena midaṃ maraṇameva, nāmaraṇaṃ pacchā vā pure vā;
::

::gathalast
Paṭipajjatha mā vinassatha, khaṇo vo mā upaccagā.
::

::hangnum
1004\.
::

::gatha1
‘‘Nagaraṃ yathā paccantaṃ, guttaṃ santarabāhiraṃ;
::

::gatha2
Evaṃ gopetha attānaṃ, khaṇo vo mā upaccagā;
::

::gathalast
Khaṇātītā {pb:T:0.0404} hi socanti, nirayamhi samappitā.
::

::hangnum
1005\.
::

::gatha1
‘‘Upasanto uparato, mantabhāṇī {note:mattabhāṇī (sī.)} anuddhato;
::

::gathalast
Dhunāti pāpake dhamme, dumapattaṃva māluto.
::

::hangnum
1006\.
::

::gatha1
‘‘Upasanto uparato, mantabhāṇī anuddhato;
::

::gathalast
Appāsi {note:abbahi (syā.), abhāsi (?)} pāpake dhamme, dumapattaṃva māluto.
::

::hangnum
1007\.
::

::gatha1
‘‘Upasanto {pb:P:0.0091} anāyāso, vippasanno anāvilo;
::

::gathalast
Kalyāṇasīlo medhāvī, dukkhassantakaro siyā.
::

::hangnum
1008\.
::

::gatha1
‘‘Na vissase ekatiyesu evaṃ, agārisu pabbajitesu cāpi;
::

::gathalast
Sādhūpi hutvā na asādhu honti, asādhu hutvā puna sādhu honti.
::

::hangnum
1009\.
::

::gatha1
‘‘Kāmacchando {pb:M:0.0346} ca byāpādo, thinamiddhañca bhikkhuno;
::

::gathalast
Uddhaccaṃ vicikicchā ca, pañcete cittakelisā.
::

::hangnum
1010\.
::

::gatha1
‘‘Yassa sakkariyamānassa, asakkārena cūbhayaṃ;
::

::gathalast
Samādhi na vikampati, appamādavihārino.
::

::hangnum
1011\.
::

::gatha1
‘‘Taṃ jhāyinaṃ sātatikaṃ, sukhumadiṭṭhivipassakaṃ;
::

::gathalast
Upādānakkhayārāmaṃ, āhu sappuriso iti.
::

::hangnum
1012\.
::

::gatha1
‘‘Mahāsamuddo pathavī, pabbato anilopi ca;
::

::gathalast
Upamāya na yujjanti, satthu varavimuttiyā.
::

::hangnum
1013\.
::

::gatha1
‘‘Cakkānuvattako {pb:T:0.0405} thero, mahāñāṇī samāhito;
::

::gathalast
Pathavāpaggisamāno, na rajjati na dussati.
::

::hangnum
1014\.
::

::gatha1
‘‘Paññāpāramitaṃ patto, mahābuddhi mahāmati;
::

::gathalast
Ajaḷo jaḷasamāno, sadā carati nibbuto.
::

::hangnum
1015\.
::

::gatha1
‘‘Pariciṇṇo mayā satthā…pe… bhavanetti samūhatā.
::

::hangnum
1016\.
::

::gatha1
‘‘Sampādethappamādena{pb:V:0.0278}, esā me anusāsanī;
::

::gathalast
Handāhaṃ parinibbissaṃ, vippamuttomhi sabbadhī’’ti.
::

::centre
… Sāriputto thero….
::

#### 3. Ānandattheragāthā

::hangnum
1017\.
::

::gatha1
‘‘Pisuṇena ca kodhanena ca, maccharinā ca vibhūtanandinā;
::

::gathalast
Sakhitaṃ na kareyya paṇḍito, pāpo kāpurisena saṅgamo.
::

::hangnum
1018\.
::

::gatha1
‘‘Saddhena ca pesalena ca, paññavatā bahussutena ca;
::

::gathalast
Sakhitaṃ kareyya paṇḍito, bhaddo sappurisena saṅgamo.
::

::hangnum
1019\.
::

::gatha1
‘‘Passa cittakataṃ bimbaṃ…pe… yassa natthi dhuvaṃ ṭhiti.
::

::hangnum
1020\.
::

::gatha1
‘‘Passa cittakataṃ bimbaṃ…pe… vatthehi sobhati.
::

::hangnum
1021\.
::

::gatha1
‘‘Alattakakatā {pb:M:0.0347} …pe… no ca pāragavesino.
::

::hangnum
1022\.
::

::gatha1
‘‘Aṭṭhapadakatā…pe… no ca pāragavesino.
::

::hangnum
1023\.
::

::gatha1
‘‘Añjanīva navā…pe… no ca pāragavesino.
::

::hangnum
1024\.
::

::gatha1
‘‘Bahussuto cittakathī, buddhassa paricārako;
::

::gathalast
Pannabhāro visaññutto, seyyaṃ kappeti gotamo.
::

::hangnum
1025\.
::

::gatha1
‘‘Khīṇāsavo visaññutto, saṅgātīto sunibbuto;
::

::gathalast
Dhāreti antimaṃ dehaṃ, jātimaraṇapāragū.
::

::hangnum
1026\.
::

::gatha1
‘‘Yasmiṃ {pb:P:0.0092} patiṭṭhitā dhammā, buddhassādiccabandhuno;
::

::gathalast
Nibbānagamane magge, soyaṃ tiṭṭhati gotamo.
::

::hangnum
1027\.
::

::gatha1
‘‘Dvāsīti {pb:T:0.0406} buddhato gaṇhiṃ, dve sahassāni bhikkhuto;
::

::gathalast
Caturāsītisahassāni, ye me dhammā pavattino.
::

::hangnum
1028\.
::

::gatha1
‘‘Appassutāyaṃ puriso, balibaddova jīrati;
::

::gathalast
Maṃsāni tassa vaḍḍhanti, paññā tassa na vaḍḍhati.
::

::hangnum
1029\.
::

::gatha1
‘‘Bahussuto appassutaṃ, yo sutenātimaññati;
::

::gathalast
Andho padīpadhārova, tatheva paṭibhāti maṃ.
::

::hangnum
1030\.
::

::gatha1
‘‘Bahussutaṃ upāseyya, sutañca na vināsaye;
::

::gathalast
Taṃ mūlaṃ brahmacariyassa, tasmā dhammadharo siyā.
::

::hangnum
1031\.
::

::gatha1
‘‘Pubbāparaññū atthaññū, niruttipadakovido;
::

::gathalast
Suggahītañca gaṇhāti, atthañcopaparikkhati.
::

::hangnum
1032\.
::

::gatha1
‘‘Khantyā {pb:V:0.0279} chandikato {note:khantiyā chandito (?)} hoti, ussahitvā tuleti taṃ;
::

::gathalast
Samaye so padahati, ajjhattaṃ susamāhito.
::

::hangnum
1033\.
::

::gatha1
‘‘Bahussutaṃ dhammadharaṃ, sappaññaṃ buddhasāvakaṃ;
::

::gathalast
Dhammaviññāṇamākaṅkhaṃ, taṃ bhajetha tathāvidhaṃ.
::

::hangnum
1034\.
::

::gatha1
‘‘Bahussuto dhammadharo, kosārakkho mahesino;
::

::gathalast
Cakkhu sabbassa lokassa, pūjanīyo bahussuto.
::

::hangnum
1035\.
::

::gatha1
‘‘Dhammārāmo dhammarato, dhammaṃ anuvicintayaṃ;
::

::gathalast
Dhammaṃ anussaraṃ bhikkhu, saddhammā na parihāyati.
::

::hangnum
1036\.
::

::gatha1
‘‘Kāyamaccheragaruno {pb:M:0.0348} {note:garuko (sī.)}, hiyyamāne {note:hiyyamāno (sī.)} anuṭṭhahe;
::

::gathalast
Sarīrasukhagiddhassa, kuto samaṇaphāsutā.
::

::hangnum
1037\.
::

::gatha1
‘‘Na {pb:T:0.0407} pakkhanti disā sabbā, dhammā na paṭibhanti maṃ;
::

::gathalast
Gate kalyāṇamittamhi, andhakāraṃva khāyati.
::

::hangnum
1038\.
::

::gatha1
‘‘Abbhatītasahāyassa, atītagatasatthuno;
::

::gathalast
Natthi etādisaṃ mittaṃ, yathā kāyagatā sati.
::

::hangnum
1039\.
::

::gatha1
‘‘Ye purāṇā atītā te, navehi na sameti me;
::

::gathalast
Svajja ekova jhāyāmi, vassupetova pakkhimā.
::

::hangnum
1040\.
::

::gatha1
‘‘Dassanāya abhikkante, nānāverajjake bahū;
::

::gathalast
Mā vārayittha sotāro, passantu samayo mamaṃ.
::

::hangnum
1041\.
::

::gatha1
‘‘Dassanāya {pb:P:0.0093} abhikkante, nānāverajjake puthu;
::

::gathalast
Karoti satthā okāsaṃ, na nivāreti cakkhumā.
::

::hangnum
1042\.
::

::gatha1
‘‘Paṇṇavīsativassāni, sekhabhūtassa me sato;
::

::gathalast
Na kāmasaññā uppajji, passa dhammasudhammataṃ.
::

::hangnum
1043\.
::

::gatha1
‘‘Paṇṇavīsativassāni, sekhabhūtassa me sato;
::

::gathalast
Na dosasaññā uppajji, passa dhammasudhammataṃ.
::

::hangnum
1044\.
::

::gatha1
‘‘Paṇṇavīsativassāni, bhagavantaṃ upaṭṭhahiṃ;
::

::gathalast
Mettena kāyakammena, chāyāva anapāyinī {note:anupāyinī (syā. ka.)}.
::

::hangnum
1045\.
::

::gatha1
‘‘Paṇṇavīsativassāni, bhagavantaṃ upaṭṭhahiṃ;
::

::gathalast
Mettena vacīkammena, chāyāva anapāyinī.
::

::hangnum
1046\.
::

::gatha1
‘‘Paṇṇavīsativassāni, bhagavantaṃ upaṭṭhahiṃ;
::

::gathalast
Mettena manokammena, chāyāva anapāyinī.
::

::hangnum
1047\.
::

::gatha1
‘‘Buddhassa {pb:T:0.0408}{pb:V:0.0280} caṅkamantassa, piṭṭhito anucaṅkamiṃ;
::

::gathalast
Dhamme desiyamānamhi, ñāṇaṃ me udapajjatha.
::

::hangnum
1048\.
::

::gatha1
‘‘Ahaṃ sakaraṇīyomhi, sekho appattamānaso;
::

::gathalast
Satthu ca parinibbānaṃ, yo amhaṃ anukampako.
::

::hangnum
1049\.
::

::gatha1
‘‘Tadāsi {pb:M:0.0349} yaṃ bhiṃsanakaṃ, tadāsi lomahaṃsanaṃ;
::

::gathalast
Sabbākāravarūpete, sambuddhe parinibbute.
::

::hangnum
1050\.
::

::gatha1
‘‘Bahussuto dhammadharo, kosārakkho mahesino;
::

::gathalast
Cakkhu sabbassa lokassa, ānando parinibbuto.
::

::hangnum
1051\.
::

::gatha1
‘‘Bahussuto dhammadharo, kosārakkho mahesino;
::

::gathalast
Cakkhu sabbassa lokassa, andhakāre tamonudo.
::

::hangnum
1052\.
::

::gatha1
‘‘Gatimanto satimanto, dhitimanto ca yo isi;
::

::gathalast
Saddhammadhārako thero, ānando ratanākaro.
::

::hangnum
1053\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, natthi dāni punabbhavo’’ti.
::

::centre
… Ānando thero….
::

::centre
Tiṃsanipāto niṭṭhito.
::

Tatruddānaṃ –

::gatha1
Phussopatisso ānando, tayotime pakittitā;
::

::gathalast
Gāthāyo tattha saṅkhātā, sataṃ pañca ca uttarīti;
::

### 18. Cattālīsanipāto

#### 1. Mahākassapattheragāthā

::hangnum
1054\.
::

::gatha1
‘‘Na {pb:T:0.0409}{pb:M:0.0350}{pb:V:0.0281}{pb:P:0.0094} gaṇena purakkhato care, vimano hoti samādhi dullabho;
::

::gathalast
Nānājanasaṅgaho dukho, iti disvāna gaṇaṃ na rocaye.
::

::hangnum
1055\.
::

::gatha1
‘‘Na kulāni upabbaje muni, vimano hoti samādhi dullabho;
::

::gathalast
So ussukko rasānugiddho, atthaṃ riñcati yo sukhāvaho.
::

::hangnum
1056\.
::

::gatha1
‘‘Paṅkoti hi naṃ avedayuṃ, yāyaṃ vandanapūjanā kulesu;
::

::gathalast
Sukhumaṃ salla durubbahaṃ, sakkāro kāpurisena dujjaho.
::

::hangnum
1057\.
::

::gatha1
‘‘Senāsanamhā oruyha, nagaraṃ piṇḍāya pāvisiṃ;
::

::gathalast
Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.
::

::hangnum
1058\.
::

::gatha1
‘‘So me {note:taṃ (sī. ka.)} pakkena hatthena, ālopaṃ upanāmayi;
::

::gathalast
Ālopaṃ pakkhipantassa, aṅguli cettha {note:pettha (sī. ka.)} chijjatha.
::

::hangnum
1059\.
::

::gatha1
‘‘Kuṭṭamūlañca {note:kuḍḍamūlañca (sī. syā.)} nissāya, ālopaṃ taṃ abhuñjisaṃ;
::

::gathalast
Bhuñjamāne vā bhutte vā, jegucchaṃ me na vijjati.
::

::hangnum
1060\.
::

::gatha1
‘‘Uttiṭṭhapiṇḍo āhāro, pūtimuttañca osadhaṃ;
::

::gatha2
Senāsanaṃ rukkhamūlaṃ, paṃsukūlañca cīvaraṃ;
::

::gathalast
Yassete abhisambhutvā {note:abhibhuñjati (?)}, sa ve cātuddiso naro.
::

::hangnum
1061\.
::

::gatha1
‘‘Yattha eke vihaññanti, āruhantā siluccayaṃ;
::

::gatha2
Tassa buddhassa dāyādo, sampajāno patissato;
::

::gathalast
Iddhibalenupatthaddho{pb:T:0.0410}, kassapo abhirūhati.
::

::hangnum
1062\.
::

::gatha1
‘‘Piṇḍapātapaṭikkanto{pb:M:0.0351}, selamāruyha kassapo;
::

::gathalast
Jhāyati anupādāno, pahīnabhayabheravo.
::

::hangnum
1063\.
::

::gatha1
‘‘Piṇḍapātapaṭikkanto, selamāruyha kassapo;
::

::gathalast
Jhāyati anupādāno, ḍayhamānesu nibbuto.
::

::hangnum
1064\.
::

::gatha1
‘‘Piṇḍapātapaṭikkanto, selamāruyha kassapo;
::

::gathalast
Jhāyati anupādāno, katakicco anāsavo.
::

::hangnum
1065\.
::

::gatha1
‘‘Karerimālāvitatā{pb:V:0.0282}{pb:P:0.0095}, bhūmibhāgā manoramā;
::

::gathalast
Kuñjarābhirudā rammā, te selā ramayanti maṃ.
::

::hangnum
1066\.
::

::gatha1
‘‘Nīlabbhavaṇṇā rucirā, vārisītā sucindharā;
::

::gathalast
Indagopakasañchannā, te selā ramayanti maṃ.
::

::hangnum
1067\.
::

::gatha1
‘‘Nīlabbhakūṭasadisā, kūṭāgāravarūpamā;
::

::gathalast
Vāraṇābhirudā rammā, te selā ramayanti maṃ.
::

::hangnum
1068\.
::

::gatha1
‘‘Abhivuṭṭhā rammatalā, nagā isibhi sevitā;
::

::gathalast
Abbhunnaditā sikhīhi, te selā ramayanti maṃ.
::

::hangnum
1069\.
::

::gatha1
‘‘Alaṃ jhāyitukāmassa, pahitattassa me sato;
::

::gathalast
Alaṃ me atthakāmassa {note:attakāmassa (?)}, pahitattassa bhikkhuno.
::

::hangnum
1070\.
::

::gatha1
‘‘Alaṃ me phāsukāmassa, pahitattassa bhikkhuno;
::

::gathalast
Alaṃ me yogakāmassa, pahitattassa tādino.
::

::hangnum
1071\.
::

::gatha1
‘‘Umāpupphena samānā, gaganāvabbhachāditā;
::

::gathalast
Nānādijagaṇākiṇṇā{pb:T:0.0411}, te selā ramayanti maṃ.
::

::hangnum
1072\.
::

::gatha1
‘‘Anākiṇṇā gahaṭṭhehi, migasaṅghanisevitā;
::

::gathalast
Nānādijagaṇākiṇṇā, te selā ramayanti maṃ.
::

::hangnum
1073\.
::

::gatha1
‘‘Acchodikā puthusilā, gonaṅgulamigāyutā;
::

::gathalast
Ambusevālasañchannā, te selā ramayanti maṃ.
::

::hangnum
1074\.
::

::gatha1
‘‘Na pañcaṅgikena turiyena, rati me hoti tādisī;
::

::gathalast
Yathā ekaggacittassa, sammā dhammaṃ vipassato.
::

::hangnum
1075\.
::

::gatha1
‘‘Kammaṃ {pb:M:0.0352} bahukaṃ na kāraye, parivajjeyya janaṃ na uyyame;
::

::gathalast
Ussukko so rasānugiddho, atthaṃ riñcati yo sukhāvaho.
::

::hangnum
1076\.
::

::gatha1
‘‘Kammaṃ bahukaṃ na kāraye, parivajjeyya anattaneyyametaṃ;
::

::gathalast
Kicchati kāyo kilamati, dukkhito so samathaṃ na vindati.
::

::hangnum
1077\.
::

::gatha1
‘‘Oṭṭhappahatamattena, attānampi na passati;
::

::gathalast
Patthaddhagīvo carati, ahaṃ seyyoti maññati.
::

::hangnum
1078\.
::

::gatha1
‘‘Aseyyo seyyasamānaṃ, bālo maññati attānaṃ;
::

::gathalast
Na taṃ viññū pasaṃsanti, patthaddhamānasaṃ naraṃ.
::

::hangnum
1079\.
::

::gatha1
‘‘Yo {pb:V:0.0283} ca seyyohamasmīti, nāhaṃ seyyoti vā pana;
::

::gathalast
Hīno taṃsadiso {note:tīnohaṃ sadiso (syā.)} vāti, vidhāsu na vikampati.
::

::hangnum
1080\.
::

::gatha1
‘‘Paññavantaṃ {pb:P:0.0096} tathā tādiṃ, sīlesu susamāhitaṃ;
::

::gathalast
Cetosamathamanuttaṃ, tañce viññū pasaṃsare.
::

::hangnum
1081\.
::

::gatha1
‘‘Yassa {pb:T:0.0412} sabrahmacārīsu, gāravo nūpalabbhati;
::

::gathalast
Ārakā hoti saddhammā, nabhato puthavī yathā.
::

::hangnum
1082\.
::

::gatha1
‘‘Yesañca hiri ottappaṃ, sadā sammā upaṭṭhitaṃ;
::

::gathalast
Virūḷhabrahmacariyā te, tesaṃ khīṇā punabbhavā.
::

::hangnum
1083\.
::

::gatha1
‘‘Uddhato capalo bhikkhu, paṃsukūlena pāruto;
::

::gathalast
Kapīva sīhacammena, na so tenupasobhati.
::

::hangnum
1084\.
::

::gatha1
‘‘Anuddhato acapalo, nipako saṃvutindriyo;
::

::gathalast
Sobhati paṃsukūlena, sīhova girigabbhare.
::

::hangnum
1085\.
::

::gatha1
‘‘Ete sambahulā devā, iddhimanto yasassino;
::

::gathalast
Dasadevasahassāni, sabbe te brahmakāyikā.
::

::hangnum
1086\.
::

::gatha1
‘‘Dhammasenāpatiṃ vīraṃ, mahājhāyiṃ samāhitaṃ;
::

::gathalast
Sāriputtaṃ namassantā, tiṭṭhanti pañjalīkatā.
::

::hangnum
1087\.
::

::gatha1
‘‘‘Namo {pb:M:0.0353} te purisājañña, namo te purisuttama;
::

::gathalast
Yassa te nābhijānāma, yampi nissāya jhāyati {note:jhāyasi (ka. aṭṭha.)}.
::

::hangnum
1088\.
::

::gatha1
‘‘‘Accheraṃ vata buddhānaṃ, gambhīro gocaro sako;
::

::gathalast
Ye mayaṃ nābhijānāma, vālavedhisamāgatā’.
::

::hangnum
1089\.
::

::gatha1
‘‘Taṃ tathā devakāyehi, pūjitaṃ pūjanārahaṃ;
::

::gathalast
Sāriputtaṃ tadā disvā, kappinassa sitaṃ ahu.
::

::hangnum
1090\.
::

::gatha1
‘‘Yāvatā buddhakhettamhi, ṭhapayitvā mahāmuniṃ;
::

::gathalast
Dhutaguṇe visiṭṭhohaṃ, sadiso me na vijjati.
::

::hangnum
1091\.
::

::gatha1
‘‘Pariciṇṇo {pb:T:0.0413} mayā satthā, kataṃ buddhassa sāsanaṃ;
::

::gathalast
Ohito garuko bhāro, natthi dāni punabbhavo.
::

::hangnum
1092\.
::

::gatha1
‘‘Na {pb:V:0.0284} cīvare na sayane, bhojane nupalimpati;
::

::gatha2
Gotamo anappameyyo, muḷālapupphaṃ vimalaṃva;
::

::gathalast
Ambunā nekkhammaninno, tibhavābhinissaṭo.
::

::hangnum
1093\.
::

::gatha1
‘‘Satipaṭṭhānagīvo so, saddhāhattho mahāmuni;
::

::gathalast
Paññāsīso mahāñāṇī, sadā carati nibbuto’’ti.
::

::centre
… Mahākassapo thero….
::

::centre
Cattālīsanipāto niṭṭhito.
::

Tatruddānaṃ –

::gatha1
Cattālīsanipātamhi, mahākassapasavhayo;
::

::gathalast
Ekova thero gāthāyo, cattāsīla duvepi cāti.
::

### 19. Paññāsanipāto

#### 1. Tālapuṭattheragāthā

::hangnum
1094\.
::

::gatha1
‘‘Kadā {pb:M:0.0354}{pb:V:0.0285}{pb:P:0.0097} nuhaṃ pabbatakandarāsu, ekākiyo addutiyo vihassaṃ;
::

::gathalast
Aniccato sabbabhavaṃ vipassaṃ, taṃ me idaṃ taṃ nu kadā bhavissati.
::

::hangnum
1095\.
::

::gatha1
‘‘Kadā nuhaṃ bhinnapaṭandharo muni, kāsāvavattho {pb:T:0.0414} amamo nirāso;
::

::gathalast
Rāgañca dosañca tatheva mohaṃ, hantvā sukhī pavanagato vihassaṃ.
::

::hangnum
1096\.
::

::gatha1
‘‘Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;
::

::gathalast
Vipassamāno vītabhayo vihassaṃ, eko vane taṃ nu kadā bhavissati.
::

::hangnum
1097\.
::

::gatha1
‘‘Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;
::

::gathalast
Paññāmayaṃ tikhiṇamasiṃ gahetvā, chetvā vase tampi kadā bhavissati.
::

::hangnum
1098\.
::

::gatha1
‘‘Kadā nu paññāmayamuggatejaṃ, satthaṃ isīnaṃ sahasādiyitvā;
::

::gathalast
Māraṃ sasenaṃ sahasā bhañjissaṃ, sīhāsane taṃ nu kadā bhavissati.
::

::hangnum
1099\.
::

::gatha1
‘‘Kadā nuhaṃ sabbhi samāgamesu, diṭṭho bhave dhammagarūhi tādibhi;
::

::gathalast
Yāthāvadassīhi jitindriyehi, padhāniyo {pb:T:0.0415} taṃ nu kadā bhavissati.
::

::hangnum
1100\.
::

::gatha1
‘‘Kadā nu maṃ tandi khudā pipāsā, vātātapā kīṭasarīsapā vā;
::

::gathalast
Na bādhayissanti na taṃ giribbaje, atthatthiyaṃ taṃ nu kadā bhavissati.
::

::hangnum
1101\.
::

::gatha1
‘‘Kadā {pb:M:0.0355}{pb:P:0.0098} nu kho yaṃ viditaṃ mahesinā, cattāri saccāni sududdasāni;
::

::gathalast
Samāhitatto satimā agacchaṃ, paññāya taṃ taṃ nu kadā bhavissati.
::

::hangnum
1102\.
::

::gatha1
‘‘Kadā nu rūpe amite ca sadde, gandhe rase phusitabbe ca dhamme;
::

::gathalast
Ādittatohaṃ samathehi yutto, paññāya dacchaṃ tadidaṃ kadā me.
::

::hangnum
1103\.
::

::gatha1
‘‘Kadā nuhaṃ dubbacanena vutto, tatonimittaṃ vimano na hessaṃ;
::

::gathalast
Atho pasatthopi tatonimittaṃ, tuṭṭho na hessaṃ tadidaṃ kadā me.
::

::hangnum
1104\.
::

::gatha1
‘‘Kadā nu kaṭṭhe ca tiṇe latā ca, khandhe imehaṃ amite ca dhamme;
::

::gathalast
Ajjhattikāneva ca bāhirāni ca, samaṃ {pb:T:0.0416} tuleyyaṃ tadidaṃ kadā me.
::

::hangnum
1105\.
::

::gatha1
‘‘Kadā nu maṃ pāvusakālamegho, navena toyena sacīvaraṃ vane;
::

::gathalast
Isippayātamhi pathe vajantaṃ, ovassate taṃ nu kadā bhavissati.
::

::hangnum
1106\.
::

::gatha1
‘‘Kadā {pb:V:0.0286} mayūrassa sikhaṇḍino vane, dijassa sutvā girigabbhare rutaṃ;
::

::gathalast
Paccuṭṭhahitvā amatassa pattiyā, saṃcintaye taṃ nu kadā bhavissati.
::

::hangnum
1107\.
::

::gatha1
‘‘Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca {note:balavāmukhañca (ka.)};
::

::gathalast
Asajjamāno patareyyamiddhiyā, vibhiṃsanaṃ taṃ nu kadā bhavissati.
::

::hangnum
1108\.
::

::gatha1
‘‘Kadā {pb:M:0.0356} nu nāgova asaṅgacārī, padālaye kāmaguṇesu chandaṃ;
::

::gathalast
Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.
::

::hangnum
1109\.
::

::gatha1
‘‘Kadā {pb:P:0.0099} iṇaṭṭova daliddako {note:daḷiddako (sī.)} nidhiṃ, ārādhayitvā dhanikehi pīḷito;
::

::gathalast
Tuṭṭho bhavissaṃ {pb:T:0.0417} adhigamma sāsanaṃ, mahesino taṃ nu kadā bhavissati.
::

::hangnum
1110\.
::

::gatha1
‘‘Bahūni vassāni tayāmhi yācito, ‘agāravāsena alaṃ nu te idaṃ’;
::

::gathalast
Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.
::

::hangnum
1111\.
::

::gatha1
‘‘Nanu ahaṃ citta tayāmhi yācito, ‘giribbaje citrachadā vihaṅgamā’;
::

::gathalast
Mahindaghosatthanitābhigajjino, te taṃ ramessanti vanamhi jhāyinaṃ.
::

::hangnum
1112\.
::

::gatha1
‘‘Kulamhi mitte ca piye ca ñātake, khiḍḍāratiṃ kāmaguṇañca loke;
::

::gathalast
Sabbaṃ pahāya imamajjhupāgato, athopi tvaṃ citta na mayha tussasi.
::

::hangnum
1113\.
::

::gatha1
‘‘Mameva etaṃ na hi tvaṃ paresaṃ, sannāhakāle paridevitena kiṃ;
::

::gathalast
Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.
::

::hangnum
1114\.
::

::gatha1
‘‘Suyuttavādī dvipadānamuttamo, mahābhisakko naradammasārathi {note:sārathī (sī.)};
::

::gathalast
‘Cittaṃ {pb:T:0.0418} calaṃ makkaṭasannibhaṃ iti, avītarāgena sudunnivārayaṃ’.
::

::hangnum
1115\.
::

::gatha1
‘‘Kāmā {pb:M:0.0357} hi citrā madhurā manoramā, aviddasū yattha sitā puthujjanā;
::

::gathalast
Te dukkhamicchanti punabbhavesino, cittena nītā niraye nirākatā.
::

::hangnum
1116\.
::

::gatha1
‘‘‘Mayūrakoñcābhirutamhi kānane, dīpīhi byagghehi purakkhato vasaṃ;
::

::gathalast
Kāye apekkhaṃ jaha mā virādhaya’, itissu maṃ citta pure niyuñjasi.
::

::hangnum
1117\.
::

::gatha1
‘‘‘Bhāvehi {pb:P:0.0100} jhānāni ca indriyāni ca, balāni bojjhaṅgasamādhibhāvanā;
::

::gathalast
Tisso ca vijjā phusa buddhasāsane’, itissu maṃ citta pure niyuñjasi.
::

::hangnum
1118\.
::

::gatha1
‘‘‘Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;
::

::gathalast
Aṭṭhaṅgikaṃ sabbakilesasodhanaṃ’, itissu maṃ citta pure niyuñjasi.
::

::hangnum
1119\.
::

::gatha1
‘‘‘Dukkhanti khandhe paṭipassa yoniso, yato {pb:T:0.0419} ca dukkhaṃ samudeti taṃ jaha;
::

::gathalast
Idheva dukkhassa karohi antaṃ’, itissu maṃ citta pure niyuñjasi.
::

::hangnum
1120\.
::

::gatha1
‘‘‘Aniccaṃ {pb:V:0.0287} dukkhanti vipassa yoniso, suññaṃ anattāti aghaṃ vadhanti ca;
::

::gathalast
Manovicāre uparundha cetaso’, itissu maṃ citta pure niyuñjasi.
::

::hangnum
1121\.
::

::gatha1
‘‘‘Muṇḍo virūpo abhisāpamāgato, kapālahatthova kulesu bhikkhasu;
::

::gathalast
Yuñjassu satthuvacane mahesino’, itissu maṃ citta pure niyuñjasi.
::

::hangnum
1122\.
::

::gatha1
‘‘‘Susaṃvutatto {pb:M:0.0358} visikhantare caraṃ, kulesu kāmesu asaṅgamānaso;
::

::gathalast
Cando yathā dosinapuṇṇamāsiyā’, itissu maṃ citta pure niyuñjasi.
::

::hangnum
1123\.
::

::gatha1
‘‘‘Āraññiko hohi ca piṇḍapātiko, sosāniko hohi ca paṃsukūliko;
::

::gathalast
Nesajjiko hohi sadā dhute rato’, itissu maṃ citta pure niyuñjasi.
::

::hangnum
1124\.
::

::gatha1
‘‘Ropetva {pb:T:0.0420} rukkhāni yathā phalesī, mūle taruṃ chettu tameva icchasi;
::

::gathalast
Tathūpamaṃ cittamidaṃ karosi, yaṃ maṃ aniccamhi cale niyuñjasi.
::

::hangnum
1125\.
::

::gatha1
‘‘Arūpa dūraṅgama ekacāri, na te karissaṃ vacanaṃ idānihaṃ;
::

::gathalast
Dukkhā hi kāmā kaṭukā mahabbhayā, nibbānamevābhimano carissaṃ.
::

::hangnum
1126\.
::

::gatha1
‘‘Nāhaṃ alakkhyā ahirikkatāya vā, na cittahetū na ca dūrakantanā;
::

::gathalast
Ājīvahetū ca ahaṃ na nikkhamiṃ, kato ca te citta paṭissavo mayā.
::

::hangnum
1127\.
::

::gatha1
‘‘‘Appicchatā sappurisehi vaṇṇitā, makkhappahānaṃ vūpasamo dukhassa’;
::

::gathalast
Itissu {pb:P:0.0101} maṃ citta tadā niyuñjasi, idāni tvaṃ gacchasi pubbaciṇṇaṃ.
::

::hangnum
1128\.
::

::gatha1
‘‘Taṇhā avijjā ca piyāpiyañca, subhāni rūpāni sukhā ca vedanā;
::

::gathalast
Manāpiyā kāmaguṇā ca vantā, vante ahaṃ āvamituṃ na ussahe.
::

::hangnum
1129\.
::

::gatha1
‘‘Sabbattha {pb:T:0.0421}{pb:M:0.0359} te citta vaco kataṃ mayā, bahūsu jātīsu na mesi kopito;
::

::gathalast
Ajjhattasambhavo kataññutāya te, dukkhe ciraṃ saṃsaritaṃ tayā kate.
::

::hangnum
1130\.
::

::gatha1
‘‘Tvaññeva no citta karosi brāhmaṇo {note:brāhmaṇe (sī.), brāhmaṇaṃ (?) bhāvalopa-tappadhānatā gahetabbā}, tvaṃ khattiyo rājadasī {note:rājadisī (syā. ka.)} karosi;
::

::gathalast
Vessā ca suddā ca bhavāma ekadā, devattanaṃ vāpi taveva vāhasā.
::

::hangnum
1131\.
::

::gatha1
‘‘Taveva hetū asurā bhavāmase, tvaṃmūlakaṃ nerayikā bhavāmase;
::

::gathalast
Atho tiracchānagatāpi ekadā, petattanaṃ vāpi taveva vāhasā.
::

::hangnum
1132\.
::

::gatha1
‘‘Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;
::

::gathalast
Ummattakeneva mayā palobhasi, kiñcāpi te citta virādhitaṃ mayā.
::

::hangnum
1133\.
::

::gatha1
‘‘Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;
::

::gathalast
Tadajjahaṃ niggahessāmi yoniso, hatthippabhinnaṃ {pb:T:0.0422} viya aṅkusaggaho.
::

::hangnum
1134\.
::

::gatha1
‘‘Satthā {pb:V:0.0288} ca me lokamimaṃ adhiṭṭhahi, aniccato addhuvato asārato;
::

::gathalast
Pakkhanda maṃ citta jinassa sāsane, tārehi oghā mahatā suduttarā.
::

::hangnum
1135\.
::

::gatha1
‘‘Na te idaṃ citta yathā purāṇakaṃ, nāhaṃ alaṃ tuyha vase nivattituṃ {note:vasena vattituṃ (?)};
::

::gathalast
Mahesino pabbajitomhi sāsane, na mādisā honti vināsadhārino.
::

::hangnum
1136\.
::

::gatha1
‘‘Nagā {pb:M:0.0360}{pb:P:0.0102} samuddā saritā vasundharā, disā catasso vidisā adho divā;
::

::gathalast
Sabbe aniccā tibhavā upaddutā, kuhiṃ gato citta sukhaṃ ramissasi.
::

::hangnum
1137\.
::

::gatha1
‘‘Dhitipparaṃ kiṃ mama citta kāhisi, na te alaṃ citta vasānuvattako;
::

::gathalast
Na jātu bhastaṃ ubhatomukhaṃ chupe, dhiratthu pūraṃ nava sotasandaniṃ.
::

::hangnum
1138\.
::

::gatha1
‘‘Varāhaeṇeyyavigāḷhasevite, pabbhārakuṭṭe pakateva sundare;
::

::gathalast
Navambunā pāvusasitthakānane, tahiṃ {pb:T:0.0423} guhāgehagato ramissasi.
::

::hangnum
1139\.
::

::gatha1
‘‘Sunīlagīvā susikhā supekhunā, sucittapattacchadanā vihaṅgamā;
::

::gathalast
Sumañjughosatthanitābhigajjino, te taṃ ramessanti vanamhi jhāyinaṃ.
::

::hangnum
1140\.
::

::gatha1
‘‘Vuṭṭhamhi deve caturaṅgule tiṇe, saṃpupphite meghanibhamhi kānane;
::

::gathalast
Nagantare viṭapisamo sayissaṃ, taṃ me mudū hehiti tūlasannibhaṃ.
::

::hangnum
1141\.
::

::gatha1
‘‘Tathā tu kassāmi yathāpi issaro, yaṃ labbhati tenapi hotu me alaṃ;
::

::gathalast
Na tāhaṃ kassāmi yathā atandito, biḷārabhastaṃva yathā sumadditaṃ.
::

::hangnum
1142\.
::

::gatha1
‘‘Tathā tu kassāmi yathāpi issaro, yaṃ labbhati tenapi hotu me alaṃ;
::

::gathalast
Vīriyena taṃ mayha vasānayissaṃ, gajaṃva mattaṃ kusalaṅkusaggaho.
::

::hangnum
1143\.
::

::gatha1
‘‘Tayā {pb:M:0.0361} sudantena avaṭṭhitena hi, hayena {pb:T:0.0424} yoggācariyova ujjunā;
::

::gathalast
Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.
::

::hangnum
1144\.
::

::gatha1
‘‘Ārammaṇe {pb:P:0.0103} taṃ balasā nibandhisaṃ, nāgaṃva thambhamhi daḷhāya rajjuyā;
::

::gathalast
Taṃ me suguttaṃ satiyā subhāvitaṃ, anissitaṃ sabbabhavesu hehisi.
::

::hangnum
1145\.
::

::gatha1
‘‘Paññāya chetvā vipathānusārinaṃ, yogena niggayha pathe nivesiya;
::

::gathalast
Disvā samudayaṃ vibhavañca sambhavaṃ, dāyādako hehisi aggavādino.
::

::hangnum
1146\.
::

::gatha1
‘‘Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;
::

::gathalast
Nanu {note:nūna (sī.)} saṃyojanabandhanacchidaṃ, saṃsevase kāruṇikaṃ mahāmuniṃ.
::

::hangnum
1147\.
::

::gatha1
‘‘Migo yathā seri sucittakānane, rammaṃ giriṃ pāvusaabbhamāliniṃ {note:māliṃ (?)};
::

::gathalast
Anākule tattha nage ramissaṃ {note:ramissasi (syā. ka.)}, asaṃsayaṃ citta parā bhavissasi.
::

::hangnum
1148\.
::

::gatha1
‘‘Ye {pb:T:0.0425}{pb:V:0.0289} tuyha chandena vasena vattino, narā ca nārī ca anubhonti yaṃ sukhaṃ;
::

::gathalast
Aviddasū māravasānuvattino, bhavābhinandī tava citta sāvakā’’ti.
::

::centre
… Tālapuṭo thero….
::

::centre
Paññāsanipāto niṭṭhito.
::

Tatruddānaṃ –

::gatha1
Paññāsamhi nipātamhi, eko tālapuṭo suci;
::

::gathalast
Gāthāyo tattha paññāsa, puna pañca ca uttarīti.
::

### 20. Saṭṭhinipāto

#### 1. Mahāmoggallānattheragāthā

::hangnum
1149\.
::

::gatha1
‘‘Āraññikā {pb:M:0.0362}{pb:V:0.0290}{pb:P:0.0104} piṇḍapātikā, uñchāpattāgate ratā;
::

::gathalast
Dālemu maccuno senaṃ, ajjhattaṃ susamāhitā.
::

::hangnum
1150\.
::

::gatha1
‘‘Āraññikā piṇḍapātikā, uñchāpattāgate ratā;
::

::gathalast
Dhunāma {pb:T:0.0426} maccuno senaṃ, naḷāgāraṃva kuñjaro.
::

::hangnum
1151\.
::

::gatha1
‘‘Rukkhamūlikā sātatikā, uñchāpattāgate ratā;
::

::gathalast
Dālemu maccuno senaṃ, ajjhattaṃ susamāhitā.
::

::hangnum
1152\.
::

::gatha1
‘‘Rukkhamūlikā sātatikā, uñchāpattāgate ratā;
::

::gathalast
Dhunāma maccuno senaṃ, naḷāgāraṃva kuñjaro.
::

::hangnum
1153\.
::

::gatha1
‘‘Aṭṭhikaṅkalakuṭike, maṃsanhārupasibbite;
::

::gathalast
Dhiratthu pure duggandhe, paragatte mamāyase.
::

::hangnum
1154\.
::

::gatha1
‘‘Gūthabhaste taconaddhe, uragaṇḍipisācini;
::

::gathalast
Nava sotāni te kāye, yāni sandanti sabbadā.
::

::hangnum
1155\.
::

::gatha1
‘‘Tava sarīraṃ navasotaṃ, duggandhakaraṃ paribandhaṃ;
::

::gathalast
Bhikkhu parivajjayate taṃ, mīḷhaṃ ca yathā sucikāmo.
::

::hangnum
1156\.
::

::gatha1
‘‘Evañce taṃ jano jaññā, yathā jānāmi taṃ ahaṃ;
::

::gathalast
Ārakā parivajjeyya, gūthaṭṭhānaṃva pāvuse’’.
::

::hangnum
1157\.
::

::gatha1
‘‘Evametaṃ mahāvīra, yathā samaṇa bhāsasi;
::

::gathalast
Ettha ceke visīdanti, paṅkamhiva jaraggavo.
::

::hangnum
1158\.
::

::gatha1
‘‘Ākāsamhi haliddiyā, yo maññetha rajetave;
::

::gathalast
Aññena vāpi raṅgena, vighātudayameva taṃ.
::

::hangnum
1159\.
::

::gatha1
‘‘Tadākāsasamaṃ cittaṃ, ajjhattaṃ susamāhitaṃ;
::

::gathalast
Mā pāpacitte āsādi, aggikhandhaṃva pakkhimā.
::

::hangnum
1160\.
::

::gatha1
‘‘Passa cittakataṃ bimbaṃ, arukāyaṃ samussitaṃ;
::

::gathalast
Āturaṃ bahusaṅkappaṃ, yassa natthi dhuvaṃ ṭhiti.
::

::hangnum
1161\.
::

::gatha1
‘‘Passa {pb:V:0.0291} cittakataṃ rūpaṃ, maṇinā kuṇḍalena ca;
::

::gathalast
Aṭṭhiṃ tacena onaddhaṃ, saha vatthehi sobhati.
::

::hangnum
1162\.
::

::gatha1
‘‘Alattakakatā {pb:M:0.0363} pādā, mukhaṃ cuṇṇakamakkhitaṃ;
::

::gathalast
Alaṃ bālassa mohāya, no ca pāragavesino.
::

::hangnum
1163\.
::

::gatha1
‘‘Aṭṭhapadakatā kesā, nettā añjanamakkhitā;
::

::gathalast
Alaṃ bālassa mohāya, no ca pāragavesino.
::

::hangnum
1164\.
::

::gatha1
‘‘Añjanīva navā cittā, pūtikāyo alaṅkato;
::

::gathalast
Alaṃ bālassa mohāya, no ca pāragavesino.
::

::hangnum
1165\.
::

::gatha1
‘‘Odahi migavo pāsaṃ, nāsadā vāguraṃ migo;
::

::gathalast
Bhutvā nivāpaṃ gacchāma, kaddante migabandhake.
::

::hangnum
1166\.
::

::gatha1
‘‘Chinno pāso migavassa, nāsadā vāguraṃ migo;
::

::gathalast
Bhutvā nivāpaṃ gacchāma, socante migaluddake.
::

::hangnum
1167\.
::

::gatha1
‘‘Tadāsi yaṃ bhiṃsanakaṃ, tadāsi lomahaṃsanaṃ;
::

::gathalast
Anekākārasampanne, sāriputtamhi nibbute.
::

::hangnum
1168\.
::

::gatha1
{note:dī. ni. 2.221, 272; saṃ. ni. 1.186; 2.143; apa. thera 1.2.115; jā. 1.1.95} ‘‘Aniccā {pb:T:0.0427}{pb:P:0.0105} vata saṅkhārā uppādavaya dhammino.
::

::gathalast
Upajjitvā nirujjhanti, tesaṃ vūpasamo sukho.
::

::hangnum
1169\.
::

::gatha1
‘‘Sukhumaṃ te paṭivijjhanti, vālaggaṃ usunā yathā;
::

::gathalast
Ye pañcakkhandhe passanti, parato no ca attato.
::

::hangnum
1170\.
::

::gatha1
‘‘Ye ca passanti saṅkhāre, parato no ca attato;
::

::gathalast
Paccabyādhiṃsu nipuṇaṃ, vālaggaṃ usunā yathā.
::

::hangnum
1171\.
::

::gatha1
{note:saṃ. ni. 1.21, 97} ‘‘Sattiyā viya omaṭṭho, ḍayhamānova matthake;
::

::gathalast
Kāmarāgappahānāya, sato bhikkhu paribbaje.
::

::hangnum
1172\.
::

::gatha1
{note:saṃ. ni. 1.21, 97}‘‘Sattiyā viya omaṭṭho, ḍayhamānova matthake;
::

::gathalast
Bhavarāgappahānāya, sato bhikkhu paribbaje’’.
::

::hangnum
1173\.
::

::gatha1
‘‘Codito bhāvitattena, sarīrantimadhārinā;
::

::gathalast
Migāramātupāsādaṃ, pādaṅguṭṭhena kampayiṃ.
::

::hangnum
1174\.
::

::gatha1
‘‘Nayidaṃ sithilamārabbha, nayidaṃ appena thāmasā;
::

::gathalast
Nibbānamadhigantabbaṃ, sabbagantha-pamocanaṃ.
::

::hangnum
1175\.
::

::gatha1
‘‘Ayañca {pb:V:0.0292} daharo bhikkhu, ayamuttamaporiso;
::

::gathalast
Dhāreti antimaṃ dehaṃ, jetvā māraṃ savāhiniṃ {note:savāhanaṃ (ka.)}.
::

::hangnum
1176\.
::

::gatha1
‘‘Vivaramanupabhanti {pb:M:0.0364} vijjutā, vebhārassa ca paṇḍavassa ca;
::

::gathalast
Nagavivaragato jhāyati, putto appaṭimassa tādino.
::

::hangnum
1177\.
::

::gatha1
‘‘Upasanto uparato, pantasenāsano muni;
::

::gathalast
Dāyādo {pb:T:0.0428} buddhaseṭṭhassa, brahmunā abhivandito.
::

::hangnum
1178\.
::

::gatha1
‘‘Upasantaṃ uparataṃ, pantasenāsanaṃ muniṃ;
::

::gathalast
Dāyādaṃ buddhaseṭṭhassa, vanda brāhmaṇa kassapaṃ.
::

::hangnum
1179\.
::

::gatha1
‘‘Yo ca jātisataṃ gacche, sabbā brāhmaṇajātiyo;
::

::gathalast
Sottiyo vedasampanno, manussesu punappunaṃ.
::

::hangnum
1180\.
::

::gatha1
‘‘Ajjhāyakopi ce assa, tiṇṇaṃ vedāna pāragū;
::

::gathalast
Etassa vandanāyetaṃ, kalaṃ nāgghati soḷasiṃ.
::

::hangnum
1181\.
::

::gatha1
‘‘Yo so aṭṭha vimokkhāni, purebhattaṃ aphassayi {note:apassayi (sī. ka.), aphussayi (syā.)};
::

::gathalast
Anulomaṃ paṭilomaṃ, tato piṇḍāya gacchati.
::

::hangnum
1182\.
::

::gatha1
‘‘Tādisaṃ bhikkhuṃ māsādi {note:mā hani (sī.)}, māttānaṃ khaṇi brāhmaṇa;
::

::gatha2
Abhippasādehi manaṃ, arahantamhi tādine;
::

::gathalast
Khippaṃ pañjaliko vanda, mā te vijaṭi matthakaṃ.
::

::hangnum
1183\.
::

::gatha1
‘‘Neso passati saddhammaṃ, saṃsārena purakkhato;
::

::gathalast
Adhogamaṃ jimhapathaṃ, kummaggamanudhāvati.
::

::hangnum
1184\.
::

::gatha1
‘‘Kimīva mīḷhasallitto, saṅkhāre adhimucchito;
::

::gathalast
Pagāḷho lābhasakkāre, tuccho gacchati poṭṭhilo.
::

::hangnum
1185\.
::

::gatha1
‘‘Imañca passa āyantaṃ, sāriputtaṃ sudassanaṃ;
::

::gathalast
Vimuttaṃ ubhatobhāge, ajjhattaṃ susamāhitaṃ.
::

::hangnum
1186\.
::

::gatha1
‘‘Visallaṃ {pb:P:0.0106} khīṇasaṃyogaṃ, tevijjaṃ maccuhāyinaṃ;
::

::gathalast
Dakkhiṇeyyaṃ {pb:T:0.0429} manussānaṃ, puññakkhettaṃ anuttaraṃ.
::

::hangnum
1187\.
::

::gatha1
‘‘Ete sambahulā devā, iddhimanto yasassino;
::

::gatha2
Dasa devasahassāni, sabbe brahmapurohitā;
::

::gathalast
Moggallānaṃ namassantā, tiṭṭhanti pañjalīkatā.
::

::hangnum
1188\.
::

::gatha1
‘‘‘Namo {pb:V:0.0293} te purisājañña, namo te purisuttama;
::

::gathalast
Yassa te āsavā khīṇā, dakkhiṇeyyosi mārisa’.
::

::hangnum
1189\.
::

::gatha1
‘‘Pūjito {pb:M:0.0365} naradevena, uppanno maraṇābhibhū;
::

::gathalast
Puṇḍarīkaṃva toyena, saṅkhārenupalippati.
::

::hangnum
1190\.
::

::gatha1
‘‘Yassa muhuttena sahassadhā loko, saṃvidito sabrahmakappo vasi;
::

::gathalast
Iddhiguṇe cutupapāte kāle, passati devatā sa bhikkhu.
::

::hangnum
1191\.
::

::gatha1
‘‘Sāriputtova paññāya, sīlena upasamena ca;
::

::gathalast
Yopi pāraṅgato bhikkhu, etāvaparamo siyā.
::

::hangnum
1192\.
::

::gatha1
‘‘Koṭisatasahassassa, attabhāvaṃ khaṇena nimmine;
::

::gathalast
Ahaṃ vikubbanāsu kusalo, vasībhūtomhi iddhiyā.
::

::hangnum
1193\.
::

::gatha1
‘‘Samādhivijjāvasipāramīgato, moggallānagotto asitassa sāsane;
::

::gathalast
Dhīro samucchindi samāhitindriyo, nāgo {pb:T:0.0430} yathā pūtilataṃva bandhanaṃ.
::

::hangnum
1194\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
1195\.
::

::gatha1
‘‘Yassa catthāya pabbajito, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
1196\.
::

::gatha1
{note:ma. ni. 1.513} ‘‘Kīdiso nirayo āsi, yattha dussī apaccatha;
::

::gathalast
Vidhuraṃ sāvakamāsajja, kakusandhañca brāhmaṇaṃ.
::

::hangnum
1197\.
::

::gatha1
‘‘Sataṃ āsi ayosaṅkū, sabbe paccattavedanā;
::

::gatha2
Īdiso nirayo āsi, yattha dussī apaccatha;
::

::gathalast
Vidhuraṃ sāvakamāsajja, kakusandhañca brāhmaṇaṃ.
::

::hangnum
1198\.
::

::gatha1
‘‘Yo etamabhijānāti, bhikkhu buddhassa sāvako;
::

::gathalast
Tādisaṃ bhikkhumāsajja, kaṇha dukkhaṃ nigacchasi.
::

::hangnum
1199\.
::

::gatha1
‘‘Majjhesarasmiṃ {pb:P:0.0107} {note:sarassa (sī.), sāgarasmiṃ (ka.)} tiṭṭhanti, vimānā kappaṭhāyino;
::

::gatha2
Veḷuriyavaṇṇā rucirā, accimanto pabhassarā;
::

::gathalast
Accharā tattha naccanti, puthu nānattavaṇṇiyo.
::

::hangnum
1200\.
::

::gatha1
‘‘Yo {pb:T:0.0431}{pb:M:0.0366} etamabhijānāti…pe… kaṇha dukkhaṃ nigacchasi.
::

::hangnum
1201\.
::

::gatha1
‘‘Yo ve buddhena codito, bhikkhusaṅghassa pekkhato;
::

::gathalast
Migāramātupāsādaṃ, pādaṅguṭṭhena kampayi.
::

::hangnum
1202\.
::

::gatha1
‘‘Yo etamabhijānāti…pe… kaṇha dukkhaṃ nigacchasi.
::

::hangnum
1203\.
::

::gatha1
‘‘Yo {pb:V:0.0294} vejayantapāsādaṃ, pādaṅguṭṭhena kampayi;
::

::gathalast
Iddhibalenupatthaddho, saṃvejesi ca devatā.
::

::hangnum
1204\.
::

::gatha1
‘‘Yo etamabhijānāti…pe… kaṇha dukkhaṃ nigacchasi.
::

::hangnum
1204\.
::

::gatha1
‘‘Yo etamabhijānāti…pe… kaṇha dukkhaṃ nigacchasi.
::

::hangnum
1205\.
::

::gatha1
‘‘Yo vejayantapāsāde, sakkaṃ so paripucchati;
::

::gatha2
Api āvuso jānāsi, taṇhakkhayavimuttiyo;
::

::gathalast
Tassa sakko viyākāsi, pañhaṃ puṭṭho yathātathaṃ.
::

::hangnum
1206\.
::

::gatha1
‘‘Yo etamabhijānāti…pe… kaṇha dukkhaṃ nigacchasi.
::

::hangnum
1207\.
::

::gatha1
‘‘Yo brahmānaṃ paripucchati, sudhammāyaṃ ṭhito {note:sudhammāyā’bhito (syā.)} sabhaṃ;
::

::gatha2
Ajjāpi tyāvuso sā diṭṭhi, yā te diṭṭhi pure ahu;
::

::gathalast
Passasi vītivattantaṃ, brahmaloke pabhassaraṃ.
::

::hangnum
1208\.
::

::gatha1
‘‘Tassa brahmā viyākāsi, pañhaṃ puṭṭho yathātathaṃ;
::

::gathalast
Na me mārisa sā diṭṭhi, yā me diṭṭhi pure ahu.
::

::hangnum
1209\.
::

::gatha1
‘‘Passāmi vītivattantaṃ, brahmaloke pabhassaraṃ;
::

::gathalast
Sohaṃ ajja kathaṃ vajjaṃ, ahaṃ niccomhi sassato.
::

::hangnum
1210\.
::

::gatha1
‘‘Yo etamabhijānāti…pe… kaṇha dukkhaṃ nigacchasi.
::

::hangnum
1211\.
::

::gatha1
‘‘Yo mahāneruno kūṭaṃ, vimokkhena aphassayi {note:apassayi (sī. ka.)};
::

::gatha2
Vanaṃ pubbavidehānaṃ, ye ca bhūmisayā narā.
::

::hangnum
1212\.
::

::gatha1
‘‘Yo etamabhijānāti, bhikkhu buddhassa sāvako;
::

::gatha2
Tādisaṃ bhikkhumāsajja, kaṇha dukkhaṃ nigacchasi.
::

::hangnum
1213\.
::

::gatha1
‘‘Na ve aggi cetayati, ahaṃ bālaṃ ḍahāmīti;
::

::gathalast
Bālova jalitaṃ aggiṃ, āsajja naṃ paḍayhati.
::

::hangnum
1214\.
::

::gatha1
‘‘Evameva tuvaṃ māra, āsajja naṃ tathāgataṃ;
::

::gathalast
Sayaṃ ḍahissasi attānaṃ, bālo aggiṃva samphusaṃ.
::

::hangnum
1215\.
::

::gatha1
‘‘Apuññaṃ {pb:T:0.0432}{pb:M:0.0367} pasavī māro, āsajja naṃ tathāgataṃ;
::

::gathalast
Kiṃ nu maññasi pāpima, na me pāpaṃ vipaccati.
::

::hangnum
1216\.
::

::gatha1
‘‘Karato te cīyate {note:miyyate (sabbattha) ma. ni. 1.513 passitabbaṃ} pāpaṃ, cirarattāya antaka;
::

::gathalast
Māra nibbinda buddhamhā, āsaṃ mākāsi bhikkhusu.
::

::hangnum
1217\.
::

::gatha1
‘‘Iti {pb:V:0.0295}{pb:P:0.0108} māraṃ atajjesi, bhikkhu bhesakaḷāvane;
::

::gathalast
Tato so dummano yakkho, tatthevantaradhāyathā’’ti.
::

Itthaṃ sudaṃ āyasmā mahāmoggallāno {note:mahāmoggalāno (ka.)} thero gāthāyo abhāsitthāti.

::centre
Saṭṭhinipāto niṭṭhito.
::

Tatruddānaṃ –

::gatha2
Saṭṭhikamhi nipātamhi, moggallāno mahiddhiko;
::

::gathalast
Ekova theragāthāyo, aṭṭhasaṭṭhi bhavanti tāti.
::

### 21. Mahānipāto

#### 1. Vaṅgīsattheragāthā

::hangnum
1218\.
::

::gatha1
‘‘Nikkhantaṃ {pb:M:0.0368}{pb:V:0.0296}{pb:P:0.0109} vata maṃ santaṃ, agārasmānagāriyaṃ;
::

::gathalast
Vitakkā upadhāvanti, pagabbhā kaṇhato ime.
::

::hangnum
1219\.
::

::gatha1
‘‘Uggaputtā mahissāsā, sikkhitā daḷhadhammino {note:daḷhadhanvino (sī. aṭṭha.)};
::

::gathalast
Samantā parikireyyuṃ, sahassaṃ apalāyinaṃ.
::

::hangnum
1220\.
::

::gatha1
‘‘Sacepi ettakā {note:etato (saṃ. ni. 1.209)} bhiyyo, āgamissanti itthiyo;
::

::gathalast
Neva maṃ byādhayissanti {note:byāthayissanti (?)}, dhamme samhi {note:dhammesvamhi (syā. ka.)} patiṭṭhito.
::

::hangnum
1221\.
::

::gatha1
‘‘Sakkhī {pb:T:0.0433} hi me sutaṃ etaṃ, buddhassādiccabandhuno;
::

::gathalast
Nibbānagamanaṃ maggaṃ, tattha me nirato mano.
::

::hangnum
1222\.
::

::gatha1
‘‘Evaṃ ce maṃ viharantaṃ, pāpima upagacchasi;
::

::gathalast
Tathā maccu karissāmi, na me maggampi dakkhasi.
::

::hangnum
1223\.
::

::gatha1
‘‘Aratiñca {note:aratiṃ (bahūsu)} ratiñca pahāya, sabbaso gehasitañca vitakkaṃ;
::

::gathalast
Vanathaṃ na kareyya kuhiñci, nibbanatho avanatho sa {note:nibbanatho arato sa hi (saṃ. ni. 1.210)} bhikkhu.
::

::hangnum
1224\.
::

::gatha1
‘‘Yamidha pathaviñca vehāsaṃ, rūpagataṃ jagatogadhaṃ kiñci;
::

::gathalast
Parijīyati sabbamaniccaṃ, evaṃ samecca caranti mutattā.
::

::hangnum
1225\.
::

::gatha1
‘‘Upadhīsu janā gadhitāse, diṭṭhasute {note:diṭṭhe sute (sī.)} paṭighe ca mute ca;
::

::gathalast
Ettha vinodaya chandamanejo, yo hettha na limpati muni tamāhu {note:taṃ munimāhu (saṃ. ni. 1.210)}.
::

::hangnum
1226\.
::

::gatha1
‘‘Atha {pb:M:0.0369} saṭṭhisitā savitakkā, puthujjanatāya {note:puthū janatāya (saṃ. ni. 1.210)} adhammā niviṭṭhā;
::

::gathalast
Na ca vaggagatassa kuhiñci, no pana duṭṭhullagāhī {note:duṭṭhullabhāṇī (saṃ. ni. 1.210)} sa bhikkhu.
::

::hangnum
1227\.
::

::gatha1
‘‘Dabbo {pb:P:0.0110} cirarattasamāhito, akuhako nipako apihālu;
::

::gathalast
Santaṃ padaṃ ajjhagamā muni, paṭicca parinibbuto kaṅkhati kālaṃ.
::

::hangnum
1228\.
::

::gatha1
‘‘Mānaṃ pajahassu gotama, mānapathañca jahassu asesaṃ;
::

::gathalast
Mānapathamhi sa mucchito, vippaṭisārīhuvā cirarattaṃ.
::

::hangnum
1229\.
::

::gatha1
‘‘Makkhena makkhitā pajā, mānahatā nirayaṃ papatanti;
::

::gathalast
Socanti janā cirarattaṃ, mānahatā nirayaṃ upapannā.
::

::hangnum
1230\.
::

::gatha1
‘‘Na {pb:V:0.0297} hi socati bhikkhu kadāci, maggajino sammā paṭipanno;
::

::gathalast
Kittiñca {pb:T:0.0434} sukhañcānubhoti, dhammadasoti tamāhu tathattaṃ.
::

::hangnum
1231\.
::

::gatha1
‘‘Tasmā akhilo idha {note:akhilo (sī.), akhilodha (saṃ. ni. 1.211)} padhānavā, nīvaraṇāni pahāya visuddho;
::

::gathalast
Mānañca pahāya asesaṃ, vijjāyantakaro samitāvī.
::

::hangnum
1232\.
::

::gatha1
‘‘Kāmarāgena ḍayhāmi, cittaṃ me pariḍayhati;
::

::gathalast
Sādhu nibbāpanaṃ brūhi, anukampāya gotama.
::

::hangnum
1233\.
::

::gatha1
‘‘Saññāya {pb:M:0.0370} vipariyesā, cittaṃ te pariḍayhati;
::

::gathalast
Nimittaṃ parivajjehi, subhaṃ rāgūpasaṃhitaṃ ( ) {note:(saṅkhāre parato passa, dukkhato mā ca attato; nibbāpehi mahārāgaṃ, mā dayhittho punappunaṃ;) (sī. saṃ. ni. 1.212) uddānagāthāyaṃ ekasattatītisaṅkhyā ca, theragāthāṭṭhakathā ca passitabbā}.
::

::hangnum
1234\.
::

::gatha1
‘‘Asubhāya cittaṃ bhāvehi, ekaggaṃ susamāhitaṃ;
::

::gathalast
Sati kāyagatā tyatthu, nibbidābahulo bhava.
::

::hangnum
1235\.
::

::gatha1
‘‘Animittañca bhāvehi, mānānusayamujjaha;
::

::gathalast
Tato mānābhisamayā, upasanto carissasi.
::

::hangnum
1236\.
::

::gatha1
‘‘Tameva vācaṃ bhāseyya, yāyattānaṃ na tāpaye;
::

::gathalast
Pare ca na vihiṃseyya, sā ve vācā subhāsitā.
::

::hangnum
1237\.
::

::gatha1
‘‘Piyavācameva bhāseyya, yā vācā paṭinanditā;
::

::gathalast
Yaṃ anādāya pāpāni, paresaṃ bhāsate piyaṃ.
::

::hangnum
1238\.
::

::gatha1
‘‘Saccaṃ ve amatā vācā, esa dhammo sanantano;
::

::gathalast
Sacce atthe ca dhamme ca, āhu santo patiṭṭhitā.
::

::hangnum
1239\.
::

::gatha1
‘‘Yaṃ buddho bhāsati vācaṃ, khemaṃ nibbānapattiyā;
::

::gathalast
Dukkhassantakiriyāya, sā ve vācānamuttamā.
::

::hangnum
1240\.
::

::gatha1
‘‘Gambhīrapañño medhāvī, maggāmaggassa kovido;
::

::gathalast
Sāriputto {pb:T:0.0435} mahāpañño, dhammaṃ deseti bhikkhunaṃ.
::

::hangnum
1241\.
::

::gatha1
‘‘Saṅkhittenapi deseti, vitthārenapi bhāsati;
::

::gathalast
Sālikāyiva nigghoso, paṭibhānaṃ udiyyati {note:udīrayi (sī.), udīyyati (syā.), udayyati (?) uṭṭhahatīti taṃsaṃvaṇṇanā}.
::

::hangnum
1242\.
::

::gatha1
‘‘Tassa {pb:P:0.0111} taṃ desayantassa, suṇanti madhuraṃ giraṃ;
::

::gatha2
Sarena rajanīyena, savanīyena vaggunā;
::

::gathalast
Udaggacittā muditā, sotaṃ odhenti bhikkhavo.
::

::hangnum
1243\.
::

::gatha1
‘‘Ajja pannarase visuddhiyā, bhikkhū pañcasatā samāgatā;
::

::gathalast
Saṃyojanabandhanacchidā, anīghā khīṇapunabbhavā isī.
::

::hangnum
1244\.
::

::gatha1
‘‘Cakkavattī {pb:V:0.0298} yathā rājā, amaccaparivārito;
::

::gathalast
Samantā anupariyeti, sāgarantaṃ mahiṃ imaṃ.
::

::hangnum
1245\.
::

::gatha1
‘‘Evaṃ {pb:M:0.0371} vijitasaṅgāmaṃ, satthavāhaṃ anuttaraṃ;
::

::gathalast
Sāvakā payirupāsanti, tevijjā maccuhāyino.
::

::hangnum
1246\.
::

::gatha1
‘‘Sabbe bhagavato puttā, palāpettha na vijjati;
::

::gathalast
Taṇhāsallassa hantāraṃ, vande ādiccabandhunaṃ.
::

::hangnum
1247\.
::

::gatha1
‘‘Parosahassaṃ bhikkhūnaṃ, sugataṃ payirupāsati;
::

::gathalast
Desentaṃ virajaṃ dhammaṃ, nibbānaṃ akutobhayaṃ.
::

::hangnum
1248\.
::

::gatha1
‘‘Suṇanti dhammaṃ vimalaṃ, sammāsambuddhadesitaṃ;
::

::gathalast
Sobhati vata sambuddho, bhikkhusaṅghapurakkhato.
::

::hangnum
1249\.
::

::gatha1
‘‘‘Nāganāmo’si bhagavā, isīnaṃ isisattamo;
::

::gathalast
Mahāmeghova hutvāna, sāvake abhivassasi.
::

::hangnum
1250\.
::

::gatha1
‘‘Divā {pb:T:0.0436} vihārā nikkhamma, satthudassanakamyatā;
::

::gathalast
Sāvako te mahāvīra, pāde vandati vaṅgiso.
::

::hangnum
1251\.
::

::gatha1
‘‘Ummaggapathaṃ mārassa, abhibhuyya carati pabhijja khīlāni;
::

::gathalast
Taṃ passatha bandhapamuñcakaraṃ, asitaṃva bhāgaso pavibhajja.
::

::hangnum
1252\.
::

::gatha1
‘‘Oghassa hi nitaraṇatthaṃ, anekavihitaṃ maggaṃ akkhāsi;
::

::gathalast
Tasmiñca amate akkhāte, dhammadasā ṭhitā asaṃhīrā.
::

::hangnum
1253\.
::

::gatha1
‘‘Pajjotakaro ativijjha {note:ativijjha dhammaṃ (sī.)}, sabbaṭhitīnaṃ atikkamamaddasa {note:atikkamamadda (sī. ka.)};
::

::gathalast
Ñatvā ca sacchikatvā ca, aggaṃ so desayi dasaddhānaṃ.
::

::hangnum
1254\.
::

::gatha1
‘‘Evaṃ sudesite dhamme, ko pamādo vijānataṃ dhammaṃ;
::

::gathalast
Tasmā hi tassa bhagavato sāsane, appamatto sadā namassamanusikkhe.
::

::hangnum
1255\.
::

::gatha1
‘‘Buddhānubuddho yo thero, koṇḍañño tibbanikkamo;
::

::gathalast
Lābhī sukhavihārānaṃ, vivekānaṃ abhiṇhaso.
::

::hangnum
1256\.
::

::gatha1
‘‘Yaṃ {pb:M:0.0372}{pb:P:0.0112} sāvakena pattabbaṃ, satthu sāsanakārinā;
::

::gathalast
Sabbassa taṃ anuppattaṃ, appamattassa sikkhato.
::

::hangnum
1257\.
::

::gatha1
‘‘Mahānubhāvo tevijjo, cetopariyakovido;
::

::gathalast
Koṇḍañño buddhadāyādo, pāde vandati satthuno.
::

::hangnum
1258\.
::

::gatha1
‘‘Nagassa {pb:V:0.0299} passe āsīnaṃ, muniṃ dukkhassa pāraguṃ;
::

::gathalast
Sāvakā payirupāsanti, tevijjā maccuhāyino.
::

::hangnum
1259\.
::

::gatha1
‘‘Cetasā {note:te cetasā (saṃ. ni. 1.218)} anupariyeti, moggallāno mahiddhiko;
::

::gathalast
Cittaṃ {pb:T:0.0437} nesaṃ samanvesaṃ {note:samannesaṃ (saṃ. ni. 1.218)}, vippamuttaṃ nirūpadhiṃ.
::

::hangnum
1260\.
::

::gatha1
‘‘Evaṃ sabbaṅgasampannaṃ, muniṃ dukkhassa pāraguṃ;
::

::gathalast
Anekākārasampannaṃ, payirupāsanti gotamaṃ.
::

::hangnum
1261\.
::

::gatha1
‘‘Cando yathā vigatavalāhake nabhe, virocati vītamalova bhāṇumā;
::

::gathalast
Evampi aṅgīrasa tvaṃ mahāmuni, atirocasi yasasā sabbalokaṃ.
::

::hangnum
1262\.
::

::gatha1
‘‘Kāveyyamattā vicarimha pubbe, gāmā gāmaṃ purā puraṃ;
::

::gathalast
Athaddasāma sambuddhaṃ, sabbadhammāna pāraguṃ.
::

::hangnum
1263\.
::

::gatha1
‘‘So me dhammamadesesi, muni dukkhassa pāragū;
::

::gathalast
Dhammaṃ sutvā pasīdimha, saddhā {note:addhā (sī. aṭṭha.)} no udapajjatha.
::

::hangnum
1264\.
::

::gatha1
‘‘Tassāhaṃ vacanaṃ sutvā, khandhe āyatanāni ca;
::

::gathalast
Dhātuyo ca viditvāna, pabbajiṃ anagāriyaṃ.
::

::hangnum
1265\.
::

::gatha1
‘‘Bahūnaṃ vata atthāya, uppajjanti tathāgatā;
::

::gathalast
Itthīnaṃ purisānañca, ye te sāsanakārakā.
::

::hangnum
1266\.
::

::gatha1
‘‘Tesaṃ kho vata atthāya, bodhimajjhagamā muni;
::

::gathalast
Bhikkhūnaṃ bhikkhunīnañca, ye nirāmagataddasā.
::

::hangnum
1267\.
::

::gatha1
‘‘Sudesitā cakkhumatā, buddhenādiccabandhunā;
::

::gathalast
Cattāri ariyasaccāni, anukampāya pāṇinaṃ.
::

::hangnum
1268\.
::

::gatha1
‘‘Dukkhaṃ {pb:M:0.0373} dukkhasamuppādaṃ, dukkhassa ca atikkamaṃ;
::

::gathalast
Ariyaṃ {pb:T:0.0438} caṭṭhaṅgikaṃ maggaṃ, dukkhūpasamagāminaṃ.
::

::hangnum
1269\.
::

::gatha1
‘‘Evamete tathā vuttā, diṭṭhā me te yathā tathā;
::

::gathalast
Sadattho me anuppatto, kataṃ buddhassa sāsanaṃ.
::

::hangnum
1270\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Suvibhattesu {note:savibhattesu (sī. ka.)} dhammesu, yaṃ seṭṭhaṃ tadupāgamiṃ.
::

::hangnum
1271\.
::

::gatha1
‘‘Abhiññāpāramippatto, sotadhātu visodhitā;
::

::gathalast
Tevijjo iddhipattomhi, cetopariyakovido.
::

::hangnum
1272\.
::

::gatha1
‘‘Pucchāmi {pb:P:0.0113} satthāramanomapaññaṃ, diṭṭheva dhamme yo vicikicchānaṃ chettā;
::

::gathalast
Aggāḷave kālamakāsi bhikkhu, ñāto yasassī abhinibbutatto.
::

::hangnum
1273\.
::

::gatha1
‘‘Nigrodhakappo {pb:V:0.0300} iti tassa nāmaṃ, tayā kataṃ bhagavā brāhmaṇassa;
::

::gathalast
So taṃ namassaṃ acari mutyapekho, āraddhavīriyo daḷhadhammadassī.
::

::hangnum
1274\.
::

::gatha1
‘‘Taṃ sāvakaṃ sakka mayampi sabbe, aññātumicchāma samantacakkhu;
::

::gathalast
Samavaṭṭhitā no savanāya sotā {note:hetuṃ (sī. syā.) suttanipātaṭṭhakathā passitabbā}, tuvaṃ no satthā tvamanuttarosi’’.
::

::hangnum
1275\.
::

::gatha1
Chinda {pb:T:0.0439} no vicikicchaṃ brūhi metaṃ, parinibbutaṃ vedaya bhūripañña;
::

::gathalast
Majjheva no bhāsa samantacakkhu, sakkova devāna sahassanetto.
::

::hangnum
1276\.
::

::gatha1
‘‘Ye keci ganthā idha mohamaggā, aññāṇapakkhā vicikicchaṭhānā;
::

::gathalast
Tathāgataṃ patvā na te bhavanti, cakkhuñhi etaṃ paramaṃ narānaṃ.
::

::hangnum
1277\.
::

::gatha1
‘‘No {pb:M:0.0374} ce hi jātu puriso kilese, vāto yathā abbhaghanaṃ vihāne;
::

::gathalast
Tamovassa nivuto sabbaloko, jotimantopi na pabhāseyyuṃ {note:na jotimantopi narā tapeyyuṃ (su. ni. 350)}.
::

::hangnum
1278\.
::

::gatha1
‘‘Dhīrā ca pajjotakarā bhavanti, taṃ taṃ ahaṃ vīra tatheva maññe;
::

::gathalast
Vipassinaṃ jānamupāgamimha, parisāsu no āvikarohi kappaṃ.
::

::hangnum
1279\.
::

::gatha1
‘‘Khippaṃ giraṃ eraya vaggu vagguṃ, haṃsova paggayha saṇikaṃ nikūja;
::

::gathalast
Bindussarena {pb:P:0.0114} suvikappitena, sabbeva te ujjugatā suṇoma.
::

::hangnum
1280\.
::

::gatha1
‘‘Pahīnajātimaraṇaṃ {pb:T:0.0440} asesaṃ, niggayha dhonaṃ vadessāmi {note:paṭivediyāmi (sī. ka.)} dhammaṃ;
::

::gathalast
Na kāmakāro hi {note:hoti (sī. ka.)} puthujjanānaṃ, saṅkheyyakāro ca {note:va (bahūsu)} tathāgatānaṃ.
::

::hangnum
1281\.
::

::gatha1
‘‘Sampannaveyyākaraṇaṃ tavedaṃ, samujjupaññassa samuggahītaṃ;
::

::gathalast
Ayamañjali pacchimo suppaṇāmito, mā mohayī jānamanomapañña.
::

::hangnum
1282\.
::

::gatha1
‘‘Paroparaṃ ariyadhammaṃ viditvā, mā mohayī jānamanomavīriya;
::

::gathalast
Vāriṃ yathā ghammani ghammatatto, vācābhikaṅkhāmi sutaṃ pavassa.
::

::hangnum
1283\.
::

::gatha1
‘‘Yadatthikaṃ brahmacariyaṃ acarī, kappāyano kaccissataṃ amoghaṃ;
::

::gathalast
Nibbāyi so ādu saupādiseso {note:anupādisesā (sī.), anupādiseso (ka.)}, yathā vimutto ahu taṃ suṇoma.
::

::hangnum
1284\.
::

::gatha1
‘‘‘Acchecchi {pb:M:0.0375} taṇhaṃ idha nāmarūpe,
::

::gatha2
(Iti bhagavā) kaṇhassa sotaṃ dīgharattānusayitaṃ;
::

::gathalast
Atāri jātiṃ maraṇaṃ asesaṃ’, iccabravi {pb:T:0.0441} bhagavā pañcaseṭṭho.
::

::hangnum
1285\.
::

::gatha1
‘‘Esa sutvā pasīdāmi, vaco te isisattama;
::

::gathalast
Amoghaṃ kira me puṭṭhaṃ, na maṃ vañcesi brāhmaṇo.
::

::hangnum
1286\.
::

::gatha1
‘‘Yathā vādī tathā kārī, ahu buddhassa sāvako;
::

::gathalast
Acchecchi maccuno jālaṃ, tataṃ māyāvino daḷhaṃ.
::

::hangnum
1287\.
::

::gatha1
‘‘Addasa {pb:V:0.0301} bhagavā ādiṃ, upādānassa kappiyo;
::

::gathalast
Accagā {pb:P:0.0115} vata kappāno, maccudheyyaṃ suduttaraṃ.
::

::hangnum
1288\.
::

::gatha1
‘‘Taṃ devadevaṃ vandāmi, puttaṃ te dvipaduttama;
::

::gathalast
Anujātaṃ mahāvīraṃ, nāgaṃ nāgassa orasa’’nti.
::

::centre
Itthaṃ sudaṃ āyasmā vaṅgīso thero gāthāyo
::

Abhāsitthāti.

::centre
Mahānipāto niṭṭhito.
::

Tatruddānaṃ –

::gatha1
Sattatimhi nipātamhi, vaṅgīso paṭibhāṇavā;
::

::gathalast
Ekova thero natthañño, gāthāyo ekasattatīti.
::

::centre
Niṭṭhitā theragāthāyo.
::

Tatruddānaṃ –

::gatha1
Sahassaṃ honti tā gāthā, tīṇi saṭṭhisatāni ca;
::

::gathalast
Therā ca dve satā saṭṭhi, cattāro ca pakāsitā.
::

::gatha1
Sīhanādaṃ naditvāna, buddhaputtā anāsavā;
::

::gathalast
Khemantaṃ pāpuṇitvāna, aggikhandhāva nibbutāti.
::

::centre
Theragāthāpāḷi niṭṭhitā.
::
