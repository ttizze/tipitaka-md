::centre
Namo tassa bhagavato arahato sammāsambuddhassa
::

# Khuddakanikāye

## Dhammapadapāḷi

### 1. Yamakavaggo

::hangnum
1\.
::

::gatha1
Manopubbaṅgamā {pb:M:0.0013}{pb:V:0.0013}{pb:P:0.0001}{pb:T:0.0015} dhammā, manoseṭṭhā manomayā;
::

::gatha2
Manasā ce paduṭṭhena, bhāsati vā karoti vā;
::

::gathalast
Tato naṃ dukkhamanveti, cakkaṃva vahato padaṃ.
::

::hangnum
2\.
::

::gatha1
Manopubbaṅgamā dhammā, manoseṭṭhā manomayā;
::

::gatha2
Manasā ce pasannena, bhāsati vā karoti vā;
::

::gathalast
Tato naṃ sukhamanveti, chāyāva anapāyinī {note:anupāyinī (ka.)}.
::

::hangnum
3\.
::

::gatha1
Akkocchi {pb:V:0.0014} maṃ avadhi maṃ, ajini {note:ajinī (?)} maṃ ahāsi me;
::

::gathalast
Ye ca taṃ upanayhanti, veraṃ tesaṃ na sammati.
::

::hangnum
4\.
::

::gatha1
Akkocchi maṃ avadhi maṃ, ajini maṃ ahāsi me;
::

::gathalast
Ye ca taṃ nupanayhanti, veraṃ tesūpasammati.
::

::hangnum
5\.
::

::gatha1
Na {pb:M:0.0014}{pb:P:0.0002} hi verena verāni, sammantīdha kudācanaṃ;
::

::gathalast
Averena ca sammanti, esa dhammo sanantano.
::

::hangnum
6\.
::

::gatha1
Pare {pb:T:0.0016} ca na vijānanti, mayamettha yamāmase;
::

::gathalast
Ye ca tattha vijānanti, tato sammanti medhagā.
::

::hangnum
7\.
::

::gatha1
Subhānupassiṃ viharantaṃ, indriyesu asaṃvutaṃ;
::

::gatha2
Bhojanamhi cāmattaññuṃ, kusītaṃ hīnavīriyaṃ;
::

::gathalast
Taṃ ve pasahati māro, vāto rukkhaṃva dubbalaṃ.
::

::hangnum
8\.
::

::gatha1
Asubhānupassiṃ viharantaṃ, indriyesu susaṃvutaṃ;
::

::gatha2
Bhojanamhi ca mattaññuṃ, saddhaṃ āraddhavīriyaṃ;
::

::gathalast
Taṃ ve nappasahati māro, vāto selaṃva pabbataṃ.
::

::hangnum
9\.
::

::gatha1
Anikkasāvo kāsāvaṃ, yo vatthaṃ paridahissati;
::

::gathalast
Apeto damasaccena, na so kāsāvamarahati.
::

::hangnum
10\.
::

::gatha1
Yo ca vantakasāvassa, sīlesu susamāhito;
::

::gathalast
Upeto damasaccena, sa ve kāsāvamarahati.
::

::hangnum
11\.
::

::gatha1
Asāre sāramatino, sāre cāsāradassino;
::

::gathalast
Te sāraṃ nādhigacchanti, micchāsaṅkappagocarā.
::

::hangnum
12\.
::

::gatha1
Sārañca {pb:V:0.0015} sārato ñatvā, asārañca asārato;
::

::gathalast
Te sāraṃ adhigacchanti, sammāsaṅkappagocarā.
::

::hangnum
13\.
::

::gatha1
Yathā agāraṃ ducchannaṃ, vuṭṭhī samativijjhati;
::

::gathalast
Evaṃ abhāvitaṃ cittaṃ, rāgo samativijjhati.
::

::hangnum
14\.
::

::gatha1
Yathā {pb:M:0.0015}{pb:P:0.0003} agāraṃ suchannaṃ, vuṭṭhī na samativijjhati;
::

::gathalast
Evaṃ subhāvitaṃ cittaṃ, rāgo na samativijjhati.
::

::hangnum
15\.
::

::gatha1
Idha {pb:T:0.0017} socati pecca socati, pāpakārī ubhayattha socati;
::

::gathalast
So socati so vihaññati, disvā kammakiliṭṭhamattano.
::

::hangnum
16\.
::

::gatha1
Idha modati pecca modati, katapuñño ubhayattha modati;
::

::gathalast
So modati so pamodati, disvā kammavisuddhimattano.
::

::hangnum
17\.
::

::gatha1
Idha tappati pecca tappati, pāpakārī {note:pāpakāri (?)} ubhayattha tappati;
::

::gathalast
‘‘Pāpaṃ me kata’’nti tappati, bhiyyo {note:bhīyo (sī.)} tappati duggatiṃ gato.
::

::hangnum
18\.
::

::gatha1
Idha nandati pecca nandati, katapuñño ubhayattha nandati;
::

::gathalast
‘‘Puññaṃ me kata’’nti nandati, bhiyyo nandati suggatiṃ gato.
::

::hangnum
19\.
::

::gatha1
Bahumpi ce saṃhita {note:sahitaṃ (sī. syā. kaṃ. pī.)} bhāsamāno, na takkaro hoti naro pamatto;
::

::gathalast
Gopova {pb:M:0.0016} gāvo gaṇayaṃ paresaṃ, na bhāgavā sāmaññassa hoti.
::

::hangnum
20\.
::

::gatha1
Appampi ce saṃhita bhāsamāno, dhammassa hoti {note:hotī (sī. pī.)} anudhammacārī;
::

::gatha2
Rāgañca dosañca pahāya mohaṃ, sammappajāno suvimuttacitto;
::

::gathalast
Anupādiyāno idha vā huraṃ vā, sa bhāgavā sāmaññassa hoti.
::

::centre
Yamakavaggo paṭhamo niṭṭhito.
::

### 2. Appamādavaggo

::hangnum
21\.
::

::gatha1
Appamādo {pb:V:0.0016}{pb:P:0.0004}{pb:T:0.0018} amatapadaṃ {note:amataṃ padaṃ (ka.)}, pamādo maccuno padaṃ;
::

::gathalast
Appamattā na mīyanti, ye pamattā yathā matā.
::

::hangnum
22\.
::

::gatha1
Evaṃ {note:etaṃ (sī. syā. kaṃ. pī.)} visesato ñatvā, appamādamhi paṇḍitā;
::

::gathalast
Appamāde pamodanti, ariyānaṃ gocare ratā.
::

::hangnum
23\.
::

::gatha1
Te jhāyino sātatikā, niccaṃ daḷhaparakkamā;
::

::gathalast
Phusanti dhīrā nibbānaṃ, yogakkhemaṃ anuttaraṃ.
::

::hangnum
24\.
::

::gatha1
Uṭṭhānavato satīmato {note:satimato (sī. syā. ka.)}, sucikammassa nisammakārino;
::

::gathalast
Saññatassa dhammajīvino, appamattassa {note:apamattassa (?)} yasobhivaḍḍhati.
::

::hangnum
25\.
::

::gatha1
Uṭṭhānenappamādena{pb:M:0.0017}, saṃyamena damena ca;
::

::gathalast
Dīpaṃ kayirātha medhāvī, yaṃ ogho nābhikīrati.
::

::hangnum
26\.
::

::gatha1
Pamādamanuyuñjanti, bālā dummedhino janā;
::

::gathalast
Appamādañca medhāvī, dhanaṃ seṭṭhaṃva rakkhati.
::

::hangnum
27\.
::

::gatha1
Mā pamādamanuyuñjetha, mā kāmaratisanthavaṃ {note:sandhavaṃ (ka)};
::

::gathalast
Appamatto hi jhāyanto, pappoti vipulaṃ sukhaṃ.
::

::hangnum
28\.
::

::gatha1
Pamādaṃ appamādena, yadā nudati paṇḍito;
::

::gatha2
Paññāpāsādamāruyha, asoko sokiniṃ pajaṃ;
::

::gathalast
Pabbataṭṭhova bhūmaṭṭhe {note:bhummaṭṭhe (sī. syā.)}, dhīro bāle avekkhati.
::

::hangnum
29\.
::

::gatha1
Appamatto {pb:V:0.0017}{pb:P:0.0005} pamattesu, suttesu bahujāgaro;
::

::gathalast
Abalassaṃva {pb:T:0.0019} sīghasso, hitvā yāti sumedhaso.
::

::hangnum
30\.
::

::gatha1
Appamādena maghavā, devānaṃ seṭṭhataṃ gato;
::

::gathalast
Appamādaṃ pasaṃsanti, pamādo garahito sadā.
::

::hangnum
31\.
::

::gatha1
Appamādarato bhikkhu, pamāde bhayadassi vā;
::

::gathalast
Saṃyojanaṃ aṇuṃ thūlaṃ, ḍahaṃ aggīva gacchati.
::

::hangnum
32\.
::

::gatha1
Appamādarato bhikkhu, pamāde bhayadassi vā;
::

::gathalast
Abhabbo parihānāya, nibbānasseva santike.
::

::centre
Appamādavaggo dutiyo niṭṭhito.
::

### 3. Cittavaggo

::hangnum
33\.
::

::gatha1
Phandanaṃ {pb:M:0.0018} capalaṃ cittaṃ, dūrakkhaṃ {note:durakkhaṃ (sabbattha)} dunnivārayaṃ;
::

::gathalast
Ujuṃ karoti medhāvī, usukārova tejanaṃ.
::

::hangnum
34\.
::

::gatha1
Vārijova thale khitto, okamokataubbhato;
::

::gathalast
Pariphandatidaṃ cittaṃ, māradheyyaṃ pahātave.
::

::hangnum
35\.
::

::gatha1
Dunniggahassa lahuno, yatthakāmanipātino;
::

::gathalast
Cittassa damatho sādhu, cittaṃ dantaṃ sukhāvahaṃ.
::

::hangnum
36\.
::

::gatha1
Sududdasaṃ {pb:V:0.0018}{pb:P:0.0006} sunipuṇaṃ, yatthakāmanipātinaṃ;
::

::gathalast
Cittaṃ rakkhetha medhāvī, cittaṃ guttaṃ sukhāvahaṃ.
::

::hangnum
37\.
::

::gatha1
Dūraṅgamaṃ ekacaraṃ {note:ekacāraṃ (ka.)}, asarīraṃ guhāsayaṃ;
::

::gathalast
Ye {pb:T:0.0020} cittaṃ saṃyamessanti, mokkhanti mārabandhanā.
::

::hangnum
38\.
::

::gatha1
Anavaṭṭhitacittassa, saddhammaṃ avijānato;
::

::gathalast
Pariplavapasādassa, paññā na paripūrati.
::

::hangnum
39\.
::

::gatha1
Anavassutacittassa, ananvāhatacetaso;
::

::gathalast
Puññapāpapahīnassa, natthi jāgarato bhayaṃ.
::

::hangnum
40\.
::

::gatha1
Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;
::

::gathalast
Yodhetha māraṃ paññāvudhena, jitañca rakkhe anivesano siyā.
::

::hangnum
41\.
::

::gatha1
Aciraṃ {pb:M:0.0019} vatayaṃ kāyo, pathaviṃ adhisessati;
::

::gathalast
Chuddho apetaviññāṇo, niratthaṃva kaliṅgaraṃ.
::

::hangnum
42\.
::

::gatha1
Diso disaṃ yaṃ taṃ kayirā, verī vā pana verinaṃ;
::

::gathalast
Micchāpaṇihitaṃ cittaṃ, pāpiyo {note:pāpiyaṃ (?)} naṃ tato kare.
::

::hangnum
43\.
::

::gatha1
Na taṃ mātā pitā kayirā, aññe vāpi ca ñātakā;
::

::gathalast
Sammāpaṇihitaṃ cittaṃ, seyyaso naṃ tato kare.
::

::centre
Cittavaggo tatiyo niṭṭhito.
::

### 4. Pupphavaggo

::hangnum
44\.
::

::gatha1
Ko {pb:V:0.0019}{pb:P:0.0007}{pb:T:0.0021} imaṃ {note:komaṃ (ka.)} pathaviṃ vicessati {note:vijessati (sī. syā. pī.)}, yamalokañca imaṃ sadevakaṃ;
::

::gathalast
Ko dhammapadaṃ sudesitaṃ, kusalo pupphamiva pacessati {note:pupphamivappacessati (ka.)}.
::

::hangnum
45\.
::

::gatha1
Sekho pathaviṃ vicessati, yamalokañca imaṃ sadevakaṃ;
::

::gathalast
Sekho dhammapadaṃ sudesitaṃ, kusalo pupphamiva pacessati.
::

::hangnum
46\.
::

::gatha1
Pheṇūpamaṃ {pb:M:0.0020} kāyamimaṃ viditvā, marīcidhammaṃ abhisambudhāno;
::

::gathalast
Chetvāna mārassa papupphakāni {note:sapupphakāni (ṭīkā)}, adassanaṃ maccurājassa gacche.
::

::hangnum
47\.
::

::gatha1
Pupphāni heva pacinantaṃ, byāsattamanasaṃ {note:byāsattamānasaṃ (ka.)} naraṃ;
::

::gathalast
Suttaṃ gāmaṃ mahoghova, maccu ādāya gacchati.
::

::hangnum
48\.
::

::gatha1
Pupphāni heva pacinantaṃ, byāsattamanasaṃ naraṃ;
::

::gathalast
Atittaññeva kāmesu, antako kurute vasaṃ.
::

::hangnum
49\.
::

::gatha1
Yathāpi bhamaro pupphaṃ, vaṇṇagandhamaheṭhayaṃ {note:vaṇṇagandhamapoṭhayaṃ (ka.)};
::

::gathalast
Paleti rasamādāya, evaṃ gāme munī care.
::

::hangnum
50\.
::

::gatha1
Na paresaṃ vilomāni, na paresaṃ katākataṃ;
::

::gathalast
Attanova avekkheyya, katāni akatāni ca.
::

::hangnum
51\.
::

::gatha1
Yathāpi {pb:P:0.0008}{pb:T:0.0022} ruciraṃ pupphaṃ, vaṇṇavantaṃ agandhakaṃ;
::

::gathalast
Evaṃ subhāsitā vācā, aphalā hoti akubbato.
::

::hangnum
52\.
::

::gatha1
Yathāpi {pb:V:0.0020} ruciraṃ pupphaṃ, vaṇṇavantaṃ sugandhakaṃ {note:sagandhakaṃ (sī. syā. kaṃ. pī.)};
::

::gathalast
Evaṃ subhāsitā vācā, saphalā hoti kubbato {note:sakubbato (sī. pī.), pakubbato (sī. aṭṭha.), sukubbato (syā. kaṃ.)}.
::

::hangnum
53\.
::

::gatha1
Yathāpi {pb:M:0.0021} puppharāsimhā, kayirā mālāguṇe bahū;
::

::gathalast
Evaṃ jātena maccena, kattabbaṃ kusalaṃ bahuṃ.
::

::hangnum
54\.
::

::gatha1
Na pupphagandho paṭivātameti, na candanaṃ tagaramallikā {note:tagaramallikā (sī. syā. kaṃ. pī.)};
::

::gathalast
Satañca gandho paṭivātameti, sabbā disā sappuriso pavāyati.
::

::hangnum
55\.
::

::gatha1
Candanaṃ tagaraṃ vāpi, uppalaṃ atha vassikī;
::

::gathalast
Etesaṃ gandhajātānaṃ, sīlagandho anuttaro.
::

::hangnum
56\.
::

::gatha1
Appamatto ayaṃ gandho, yvāyaṃ tagaracandanaṃ {note:yāyaṃ tagaracandanī (sī. syā. kaṃ. pī.)};
::

::gathalast
Yo ca sīlavataṃ gandho, vāti devesu uttamo.
::

::hangnum
57\.
::

::gatha1
Tesaṃ sampannasīlānaṃ, appamādavihārinaṃ;
::

::gathalast
Sammadaññā vimuttānaṃ, māro maggaṃ na vindati.
::

::hangnum
58\.
::

::gatha1
Yathā saṅkāraṭhānasmiṃ {note:saṅkāradhānasmiṃ (sī. syā. kaṃ. pī.)}, ujjhitasmiṃ mahāpathe;
::

::gathalast
Padumaṃ tattha jāyetha, sucigandhaṃ manoramaṃ.
::

::hangnum
59\.
::

::gatha1
Evaṃ {pb:P:0.0009} saṅkārabhūtesu, andhabhūte {note:andhībhūte (ka.)} puthujjane;
::

::gathalast
Atirocati paññāya, sammāsambuddhasāvako.
::

::centre
Pupphavaggo catuttho niṭṭhito.
::

### 5. Bālavaggo

::hangnum
60\.
::

::gatha1
Dīghā {pb:M:0.0022}{pb:V:0.0021}{pb:T:0.0023} jāgarato ratti, dīghaṃ santassa yojanaṃ;
::

::gathalast
Dīgho bālānaṃ saṃsāro, saddhammaṃ avijānataṃ.
::

::hangnum
61\.
::

::gatha1
Carañce nādhigaccheyya, seyyaṃ sadisamattano;
::

::gathalast
Ekacariyaṃ {note:ekacariyaṃ (ka.)} daḷhaṃ kayirā, natthi bāle sahāyatā.
::

::hangnum
62\.
::

::gatha1
Puttā matthi dhanammatthi {note:puttamatthi dhanamatthi (ka.)}, iti bālo vihaññati;
::

::gathalast
Attā hi {note:attāpi (?)} attano natthi, kuto puttā kuto dhanaṃ.
::

::hangnum
63\.
::

::gatha1
Yo bālo maññati bālyaṃ, paṇḍito vāpi tena so;
::

::gathalast
Bālo ca paṇḍitamānī, sa ve ‘‘bālo’’ti vuccati.
::

::hangnum
64\.
::

::gatha1
Yāvajīvampi ce bālo, paṇḍitaṃ payirupāsati;
::

::gathalast
Na so dhammaṃ vijānāti, dabbī sūparasaṃ yathā.
::

::hangnum
65\.
::

::gatha1
Muhuttamapi {pb:P:0.0010} ce viññū, paṇḍitaṃ payirupāsati;
::

::gathalast
Khippaṃ dhammaṃ vijānāti, jivhā sūparasaṃ yathā.
::

::hangnum
66\.
::

::gatha1
Caranti bālā dummedhā, amitteneva attanā;
::

::gathalast
Karontā pāpakaṃ kammaṃ, yaṃ hoti kaṭukapphalaṃ.
::

::hangnum
67\.
::

::gatha1
Na {pb:M:0.0023} taṃ kammaṃ kataṃ sādhu, yaṃ katvā anutappati;
::

::gathalast
Yassa assumukho rodaṃ, vipākaṃ paṭisevati.
::

::hangnum
68\.
::

::gatha1
Tañca {pb:V:0.0022} kammaṃ kataṃ sādhu, yaṃ katvā nānutappati;
::

::gathalast
Yassa patīto sumano, vipākaṃ paṭisevati.
::

::hangnum
69\.
::

::gatha1
Madhuvā {pb:T:0.0024} {note:madhuṃ vā (dī. ni. ṭīkā 1)} maññati bālo, yāva pāpaṃ na paccati;
::

::gathalast
Yadā ca paccati pāpaṃ, bālo {note:atha bālo (sī. syā.) atha (?)} dukkhaṃ nigacchati.
::

::hangnum
70\.
::

::gatha1
Māse māse kusaggena, bālo bhuñjeyya bhojanaṃ;
::

::gathalast
Na so saṅkhātadhammānaṃ {note:saṅkhatadhammānaṃ (sī. pī. ka.)}, kalaṃ agghati soḷasiṃ.
::

::hangnum
71\.
::

::gatha1
Na hi pāpaṃ kataṃ kammaṃ, sajju khīraṃva muccati;
::

::gathalast
Ḍahantaṃ bālamanveti, bhasmacchannova {note:bhasmāchannova (sī. pī. ka.)} pāvako.
::

::hangnum
72\.
::

::gatha1
Yāvadeva anatthāya, ñattaṃ {note:ñātaṃ (?)} bālassa jāyati;
::

::gathalast
Hanti bālassa sukkaṃsaṃ, muddhamassa vipātayaṃ.
::

::hangnum
73\.
::

::gatha1
Asantaṃ {pb:P:0.0011} bhāvanamiccheyya {note:asantaṃ bhāvamiccheyya (syā.), asantabhāvanamiccheyya (ka.)}, purekkhārañca bhikkhusu;
::

::gathalast
Āvāsesu ca issariyaṃ, pūjā parakulesu ca.
::

::hangnum
74\.
::

::gatha1
Mameva {pb:M:0.0024} kata maññantu, gihīpabbajitā ubho;
::

::gatha2
Mamevātivasā assu, kiccākiccesu kismici;
::

::gathalast
Iti bālassa saṅkappo, icchā māno ca vaḍḍhati.
::

::hangnum
75\.
::

::gatha1
Aññā hi lābhūpanisā, aññā nibbānagāminī;
::

::gatha2
Evametaṃ abhiññāya, bhikkhu buddhassa sāvako;
::

::gathalast
Sakkāraṃ nābhinandeyya, vivekamanubrūhaye.
::

::centre
Bālavaggo pañcamo niṭṭhito.
::

### 6. Paṇḍitavaggo

::hangnum
76\.
::

::gatha1
Nidhīnaṃva {pb:V:0.0023}{pb:T:0.0025} pavattāraṃ, yaṃ passe vajjadassinaṃ;
::

::gatha2
Niggayhavādiṃ medhāviṃ, tādisaṃ paṇḍitaṃ bhaje;
::

::gathalast
Tādisaṃ bhajamānassa, seyyo hoti na pāpiyo.
::

::hangnum
77\.
::

::gatha1
Ovadeyyānusāseyya, asabbhā ca nivāraye;
::

::gathalast
Satañhi so piyo hoti, asataṃ hoti appiyo.
::

::hangnum
78\.
::

::gatha1
Na bhaje pāpake mitte, na bhaje purisādhame;
::

::gathalast
Bhajetha mitte kalyāṇe, bhajetha purisuttame.
::

::hangnum
79\.
::

::gatha1
Dhammapīti {pb:P:0.0012} sukhaṃ seti, vippasannena cetasā;
::

::gathalast
Ariyappavedite dhamme, sadā ramati paṇḍito.
::

::hangnum
80\.
::

::gatha1
Udakañhi {pb:M:0.0025} nayanti nettikā, usukārā namayanti {note:damayanti (ka.)} tejanaṃ;
::

::gathalast
Dāruṃ namayanti tacchakā, attānaṃ damayanti paṇḍitā.
::

::hangnum
81\.
::

::gatha1
Selo yathā ekaghano {note:ekagghano (ka.)}, vātena na samīrati;
::

::gathalast
Evaṃ nindāpasaṃsāsu, na samiñjanti paṇḍitā.
::

::hangnum
82\.
::

::gatha1
Yathāpi rahado gambhīro, vippasanno anāvilo;
::

::gathalast
Evaṃ dhammāni sutvāna, vippasīdanti paṇḍitā.
::

::hangnum
83\.
::

::gatha1
Sabbattha ve sappurisā cajanti, na {pb:T:0.0026} kāmakāmā lapayanti santo;
::

::gathalast
Sukhena phuṭṭhā atha vā dukhena, na uccāvacaṃ {note:noccāvacaṃ (sī. aṭṭha.)} paṇḍitā dassayanti.
::

::hangnum
84\.
::

::gatha1
Na {pb:V:0.0024} attahetu na parassa hetu, na puttamicche na dhanaṃ na raṭṭhaṃ;
::

::gathalast
Na iccheyya {note:nayicche (pī.), nicche (?)} adhammena samiddhimattano, sa sīlavā paññavā dhammiko siyā.
::

::hangnum
85\.
::

::gatha1
Appakā te manussesu, ye janā pāragāmino;
::

::gathalast
Athāyaṃ itarā pajā, tīramevānudhāvati.
::

::hangnum
86\.
::

::gatha1
Ye {pb:P:0.0013} ca kho sammadakkhāte, dhamme dhammānuvattino;
::

::gathalast
Te janā pāramessanti, maccudheyyaṃ suduttaraṃ.
::

::hangnum
87\.
::

::gatha1
Kaṇhaṃ {pb:M:0.0026} dhammaṃ vippahāya, sukkaṃ bhāvetha paṇḍito;
::

::gathalast
Okā anokamāgamma, viveke yattha dūramaṃ.
::

::hangnum
88\.
::

::gatha1
Tatrābhiratimiccheyya, hitvā kāme akiñcano;
::

::gathalast
Pariyodapeyya {note:pariyodāpeyya (?)} attānaṃ, cittaklesehi paṇḍito.
::

::hangnum
89\.
::

::gatha1
Yesaṃ sambodhiyaṅgesu, sammā cittaṃ subhāvitaṃ;
::

::gatha2
Ādānapaṭinissagge, anupādāya ye ratā;
::

::gathalast
Khīṇāsavā jutimanto, te loke parinibbutā.
::

::centre
Paṇḍitavaggo chaṭṭho niṭṭhito.
::

### 7. Arahantavaggo

::hangnum
90\.
::

::gatha1
Gataddhino {pb:T:0.0027} visokassa, vippamuttassa sabbadhi;
::

::gathalast
Sabbaganthappahīnassa, pariḷāho na vijjati.
::

::hangnum
91\.
::

::gatha1
Uyyuñjanti {pb:V:0.0025} satīmanto, na nikete ramanti te;
::

::gathalast
Haṃsāva pallalaṃ hitvā, okamokaṃ jahanti te.
::

::hangnum
92\.
::

::gatha1
Yesaṃ {pb:P:0.0014} sannicayo natthi, ye pariññātabhojanā;
::

::gatha2
Suññato animitto ca, vimokkho yesaṃ gocaro;
::

::gathalast
Ākāse va sakuntānaṃ {note:sakuṇānaṃ (ka.)}, gati tesaṃ durannayā.
::

::hangnum
93\.
::

::gatha1
Yassāsavā {pb:M:0.0027} parikkhīṇā, āhāre ca anissito;
::

::gatha2
Suññato animitto ca, vimokkho yassa gocaro;
::

::gathalast
Ākāse va sakuntānaṃ, padaṃ tassa durannayaṃ.
::

::hangnum
94\.
::

::gatha1
Yassindriyāni samathaṅgatāni {note:samathaṃ gatāni (sī. pī.)}, assā yathā sārathinā sudantā;
::

::gathalast
Pahīnamānassa anāsavassa, devāpi tassa pihayanti tādino.
::

::hangnum
95\.
::

::gatha1
Pathavisamo no virujjhati, indakhilupamo {note:indakhīlūpamo (sī. syā. ka.)} tādi subbato;
::

::gathalast
Rahadova apetakaddamo, saṃsārā na bhavanti tādino.
::

::hangnum
96\.
::

::gatha1
Santaṃ {pb:T:0.0028} tassa manaṃ hoti, santā vācā ca kamma ca;
::

::gathalast
Sammadaññā vimuttassa, upasantassa tādino.
::

::hangnum
97\.
::

::gatha1
Assaddho akataññū ca, sandhicchedo ca yo naro;
::

::gathalast
Hatāvakāso vantāso, sa ve uttamaporiso.
::

::hangnum
98\.
::

::gatha1
Gāme vā yadi vāraññe, ninne vā yadi vā thale;
::

::gathalast
Yattha arahanto viharanti, taṃ bhūmirāmaṇeyyakaṃ.
::

::hangnum
99\.
::

::gatha1
Ramaṇīyāni {pb:M:0.0028}{pb:P:0.0015} araññāni, yattha na ramatī jano;
::

::gatha2
Vītarāgā ramissanti, na te kāmagavesino.
::

::centre
Arahantavaggo sattamo niṭṭhito.
::

### 8. Sahassavaggo

::hangnum
100\.
::

::gatha1
Sahassamapi {pb:V:0.0026} ce vācā, anatthapadasaṃhitā;
::

::gathalast
Ekaṃ atthapadaṃ seyyo, yaṃ sutvā upasammati.
::

::hangnum
101\.
::

::gatha1
Sahassamapi ce gāthā, anatthapadasaṃhitā;
::

::gathalast
Ekaṃ gāthāpadaṃ seyyo, yaṃ sutvā upasammati.
::

::hangnum
102\.
::

::gatha1
Yo ca gāthā sataṃ bhāse, anatthapadasaṃhitā {note:anatthapadasañhitaṃ (ka.) visesanaṃ hetaṃ gāthātipadassa};
::

::gathalast
Ekaṃ dhammapadaṃ seyyo, yaṃ sutvā upasammati.
::

::hangnum
103\.
::

::gatha1
Yo sahassaṃ sahassena, saṅgāme mānuse jine;
::

::gathalast
Ekañca jeyyamattānaṃ {note:attānaṃ (sī. pī.)}, sa ve saṅgāmajuttamo.
::

::hangnum
104\.
::

::gatha1
Attā {pb:T:0.0029} have jitaṃ seyyo, yā cāyaṃ itarā pajā;
::

::gathalast
Attadantassa posassa, niccaṃ saññatacārino.
::

::hangnum
105\.
::

::gatha1
Neva devo na gandhabbo, na māro saha brahmunā;
::

::gathalast
Jitaṃ apajitaṃ kayirā, tathārūpassa jantuno.
::

::hangnum
106\.
::

::gatha1
Māse {pb:M:0.0029}{pb:P:0.0016} māse sahassena, yo yajetha sataṃ samaṃ;
::

::gatha2
Ekañca bhāvitattānaṃ, muhuttamapi pūjaye;
::

::gathalast
Sāyeva pūjanā seyyo, yañce vassasataṃ hutaṃ.
::

::hangnum
107\.
::

::gatha1
Yo ca vassasataṃ jantu, aggiṃ paricare vane;
::

::gatha2
Ekañca bhāvitattānaṃ, muhuttamapi pūjaye;
::

::gathalast
Sāyeva pūjanā seyyo, yañce vassasataṃ hutaṃ.
::

::hangnum
108\.
::

::gatha1
Yaṃ {pb:V:0.0027} kiñci yiṭṭhaṃ va hutaṃ va {note:yiṭṭhañca hutañca (ka.)} loke, saṃvaccharaṃ yajetha puññapekkho;
::

::gathalast
Sabbampi taṃ na catubhāgameti, abhivādanā ujjugatesu seyyo.
::

::hangnum
109\.
::

::gatha1
Abhivādanasīlissa, niccaṃ vuḍḍhāpacāyino {note:vaddhāpacāyino (sī. pī.)};
::

::gathalast
Cattāro dhammā vaḍḍhanti, āyu vaṇṇo sukhaṃ balaṃ.
::

::hangnum
110\.
::

::gatha1
Yo ca vassasataṃ jīve, dussīlo asamāhito;
::

::gathalast
Ekāhaṃ jīvitaṃ seyyo, sīlavantassa jhāyino.
::

::hangnum
111\.
::

::gatha1
Yo ca vassasataṃ jīve, duppañño asamāhito;
::

::gathalast
Ekāhaṃ jīvitaṃ seyyo, paññavantassa jhāyino.
::

::hangnum
112\.
::

::gatha1
Yo {pb:T:0.0030} ca vassasataṃ jīve, kusīto hīnavīriyo;
::

::gathalast
Ekāhaṃ jīvitaṃ seyyo, vīriyamārabhato daḷhaṃ.
::

::hangnum
113\.
::

::gatha1
Yo {pb:M:0.0030} ca vassasataṃ jīve, apassaṃ udayabbayaṃ;
::

::gathalast
Ekāhaṃ jīvitaṃ seyyo, passato udayabbayaṃ.
::

::hangnum
114\.
::

::gatha1
Yo {pb:P:0.0017} ca vassasataṃ jīve, apassaṃ amataṃ padaṃ;
::

::gathalast
Ekāhaṃ jīvitaṃ seyyo, passato amataṃ padaṃ.
::

::hangnum
115\.
::

::gatha1
Yo ca vassasataṃ jīve, apassaṃ dhammamuttamaṃ;
::

::gathalast
Ekāhaṃ jīvitaṃ seyyo, passato dhammamuttamaṃ.
::

::centre
Sahassavaggo aṭṭhamo niṭṭhito.
::

### 9. Pāpavaggo

::hangnum
116\.
::

::gatha1
Abhittharetha {pb:V:0.0028} kalyāṇe, pāpā cittaṃ nivāraye;
::

::gathalast
Dandhañhi karoto puññaṃ, pāpasmiṃ ramatī mano.
::

::hangnum
117\.
::

::gatha1
Pāpañce puriso kayirā, na naṃ {note:na taṃ (sī. pī.)} kayirā punappunaṃ;
::

::gathalast
Na tamhi chandaṃ kayirātha, dukkho pāpassa uccayo.
::

::hangnum
118\.
::

::gatha1
Puññañce puriso kayirā, kayirā naṃ {note:kayirāthetaṃ (sī. syā.), kayirāthenaṃ (pī.)} punappunaṃ;
::

::gathalast
Tamhi chandaṃ kayirātha, sukho puññassa uccayo.
::

::hangnum
119\.
::

::gatha1
Pāpopi {pb:M:0.0031} passati bhadraṃ, yāva pāpaṃ na paccati;
::

::gathalast
Yadā ca paccati pāpaṃ, atha pāpo pāpāni {note:atha pāpāni (?)} passati.
::

::hangnum
120\.
::

::gatha1
Bhadropi {pb:T:0.0031}{pb:P:0.0018} passati pāpaṃ, yāva bhadraṃ na paccati;
::

::gathalast
Yadā ca paccati bhadraṃ, atha bhadro bhadrāni {note:atha bhadrāni (?)} passati.
::

::hangnum
121\.
::

::gatha1
Māvamaññetha {note:māppamaññetha (sī. syā. pī.)} pāpassa, na mantaṃ {note:na maṃ taṃ (sī. pī.), na mattaṃ (syā.)} āgamissati;
::

::gatha2
Udabindunipātena, udakumbhopi pūrati;
::

::gathalast
Bālo pūrati {note:pūrati bālo (sī. ka.), āpūrati bālo (syā.)} pāpassa, thokaṃ thokampi {note:thoka thokampi (sī. pī.)} ācinaṃ.
::

::hangnum
122\.
::

::gatha1
Māvamaññetha puññassa, na mantaṃ āgamissati;
::

::gatha2
Udabindunipātena, udakumbhopi pūrati;
::

::gathalast
Dhīro pūrati puññassa, thokaṃ thokampi ācinaṃ.
::

::hangnum
123\.
::

::gatha1
Vāṇijova bhayaṃ maggaṃ, appasattho mahaddhano;
::

::gathalast
Visaṃ jīvitukāmova, pāpāni parivajjaye.
::

::hangnum
124\.
::

::gatha1
Pāṇimhi {pb:V:0.0029} ce vaṇo nāssa, hareyya pāṇinā visaṃ;
::

::gathalast
Nābbaṇaṃ visamanveti, natthi pāpaṃ akubbato.
::

::hangnum
125\.
::

::gatha1
Yo {pb:M:0.0032} appaduṭṭhassa narassa dussati, suddhassa posassa anaṅgaṇassa;
::

::gathalast
Tameva bālaṃ pacceti pāpaṃ, sukhumo rajo paṭivātaṃva khitto.
::

::hangnum
126\.
::

::gatha1
Gabbhameke uppajjanti, nirayaṃ pāpakammino;
::

::gathalast
Saggaṃ sugatino yanti, parinibbanti anāsavā.
::

::hangnum
127\.
::

::gatha1
Na {pb:P:0.0019} antalikkhe na samuddamajjhe, na pabbatānaṃ vivaraṃ pavissa {note:pavisaṃ (syā.)};
::

::gathalast
Na {pb:T:0.0032} vijjatī {note:na vijjati (ka. sī. pī. ka.)} so jagatippadeso, yatthaṭṭhito {note:yatraṭṭhito (syā.)} mucceyya pāpakammā.
::

::hangnum
128\.
::

::gatha1
Na antalikkhe na samuddamajjhe, na pabbatānaṃ vivaraṃ pavissa;
::

::gathalast
Na vijjatī so jagatippadeso, yatthaṭṭhitaṃ {note:yatraṭṭhitaṃ (syā.)} nappasaheyya maccu.
::

::centre
Pāpavaggo navamo niṭṭhito.
::

### 10. Daṇḍavaggo

::hangnum
129\.
::

::gatha1
Sabbe tasanti daṇḍassa, sabbe bhāyanti maccuno;
::

::gathalast
Attānaṃ upamaṃ katvā, na haneyya na ghātaye.
::

::hangnum
130\.
::

::gatha1
Sabbe {pb:M:0.0033} tasanti daṇḍassa, sabbesaṃ jīvitaṃ piyaṃ;
::

::gathalast
Attānaṃ upamaṃ katvā, na haneyya na ghātaye.
::

::hangnum
131\.
::

::gatha1
Sukhakāmāni {pb:V:0.0030} bhūtāni, yo daṇḍena vihiṃsati;
::

::gathalast
Attano sukhamesāno, pecca so na labhate sukhaṃ.
::

::hangnum
132\.
::

::gatha1
Sukhakāmāni {pb:P:0.0020} bhūtāni, yo daṇḍena na hiṃsati;
::

::gathalast
Attano sukhamesāno, pecca so labhate sukhaṃ.
::

::hangnum
133\.
::

::gatha1
Māvoca pharusaṃ kañci, vuttā paṭivadeyyu taṃ {note:paṭivadeyyuṃ taṃ (ka.)};
::

::gathalast
Dukkhā hi sārambhakathā, paṭidaṇḍā phuseyyu taṃ {note:phuseyyuṃ taṃ (ka.)}.
::

::hangnum
134\.
::

::gatha1
Sace {pb:T:0.0033} neresi attānaṃ, kaṃso upahato yathā;
::

::gathalast
Esa pattosi nibbānaṃ, sārambho te na vijjati.
::

::hangnum
135\.
::

::gatha1
Yathā daṇḍena gopālo, gāvo pājeti gocaraṃ;
::

::gathalast
Evaṃ jarā ca maccu ca, āyuṃ pājenti pāṇinaṃ.
::

::hangnum
136\.
::

::gatha1
Atha pāpāni kammāni, karaṃ bālo na bujjhati;
::

::gathalast
Sehi kammehi dummedho, aggidaḍḍhova tappati.
::

::hangnum
137\.
::

::gatha1
Yo daṇḍena adaṇḍesu, appaduṭṭhesu dussati;
::

::gathalast
Dasannamaññataraṃ ṭhānaṃ, khippameva nigacchati.
::

::hangnum
138\.
::

::gatha1
Vedanaṃ {pb:M:0.0034} pharusaṃ jāniṃ, sarīrassa ca bhedanaṃ {note:sarīrassa pabhedanaṃ (syā.)};
::

::gathalast
Garukaṃ vāpi ābādhaṃ, cittakkhepañca {note:cittakkhepaṃ va (sī. syā. pī.)} pāpuṇe.
::

::hangnum
139\.
::

::gatha1
Rājato vā upasaggaṃ {note:upassaggaṃ (sī. pī.)}, abbhakkhānañca {note:abbhakkhānaṃ va (sī. pī.)} dāruṇaṃ;
::

::gathalast
Parikkhayañca {note:parikkhayaṃ va (sī. syā. pī.)} ñātīnaṃ, bhogānañca {note:bhogānaṃ va (sī. syā. pī.)} pabhaṅguraṃ {note:pabhaṅgunaṃ (ka.)}.
::

::hangnum
140\.
::

::gatha1
Atha vāssa agārāni, aggi ḍahati {note:ḍayhati (ka.)} pāvako;
::

::gathalast
Kāyassa bhedā duppañño, nirayaṃ sopapajjati {note:so upapajjati (sī. syā.)}.
::

::hangnum
141\.
::

::gatha1
Na {pb:V:0.0031}{pb:P:0.0021} naggacariyā na jaṭā na paṅkā, nānāsakā thaṇḍilasāyikā vā;
::

::gathalast
Rajojallaṃ ukkuṭikappadhānaṃ, sodhenti maccaṃ avitiṇṇakaṅkhaṃ.
::

::hangnum
142\.
::

::gatha1
Alaṅkato cepi samaṃ careyya, santo danto niyato brahmacārī;
::

::gathalast
Sabbesu {pb:T:0.0034} bhūtesu nidhāya daṇḍaṃ, so brāhmaṇo so samaṇo sa bhikkhu.
::

::hangnum
143\.
::

::gatha1
Hirīnisedho puriso, koci lokasmi vijjati;
::

::gathalast
Yo niddaṃ {note:nindaṃ (sī. pī.) saṃ. ni. 1.18} apabodheti {note:apabodhati (sī. syā. pī.)}, asso bhadro kasāmiva.
::

::hangnum
144\.
::

::gatha1
Asso {pb:M:0.0035} yathā bhadro kasāniviṭṭho, ātāpino saṃvegino bhavātha;
::

::gatha2
Saddhāya sīlena ca vīriyena ca, samādhinā dhammavinicchayena ca;
::

::gathalast
Sampannavijjācaraṇā patissatā, jahissatha {note:pahassatha (sī. syā. pī.)} dukkhamidaṃ anappakaṃ.
::

::hangnum
145\.
::

::gatha1
Udakañhi nayanti nettikā, usukārā namayanti tejanaṃ;
::

::gathalast
Dāruṃ namayanti tacchakā, attānaṃ damayanti subbatā.
::

::centre
Daṇḍavaggo dasamo niṭṭhito.
::

### 11. Jarāvaggo

::hangnum
146\.
::

::gatha1
Ko {pb:P:0.0022}{pb:T:0.0035} nu hāso {note:kinnu hāso (ka.)} kimānando, niccaṃ pajjalite sati;
::

::gathalast
Andhakārena onaddhā, padīpaṃ na gavesatha.
::

::hangnum
147\.
::

::gatha1
Passa cittakataṃ bimbaṃ, arukāyaṃ samussitaṃ;
::

::gathalast
Āturaṃ bahusaṅkappaṃ, yassa natthi dhuvaṃ ṭhiti.
::

::hangnum
148\.
::

::gatha1
Parijiṇṇamidaṃ {pb:V:0.0032} rūpaṃ, roganīḷaṃ {note:roganiḍḍhaṃ (sī. pī.), roganiddhaṃ (syā.)} pabhaṅguraṃ;
::

::gathalast
Bhijjati pūtisandeho, maraṇantañhi jīvitaṃ.
::

::hangnum
149\.
::

::gatha1
Yānimāni {pb:M:0.0036} apatthāni {note:yānimāni apatthāni (sī. syā. pī.), yānimāni’paviddhāni (?)}, alābūneva {note:alāpūneva (sī. syā. pī.)} sārade;
::

::gathalast
Kāpotakāni aṭṭhīni, tāni disvāna kā rati.
::

::hangnum
150\.
::

::gatha1
Aṭṭhīnaṃ nagaraṃ kataṃ, maṃsalohitalepanaṃ;
::

::gathalast
Yattha jarā ca maccu ca, māno makkho ca ohito.
::

::hangnum
151\.
::

::gatha1
Jīranti ve rājarathā sucittā, atho sarīrampi jaraṃ upeti;
::

::gathalast
Satañca dhammo na jaraṃ upeti, santo have sabbhi pavedayanti.
::

::hangnum
152\.
::

::gatha1
Appassutāyaṃ puriso, balibaddhova {note:balivaddova (sī. syā. pī.)} jīrati;
::

::gathalast
Maṃsāni tassa vaḍḍhanti, paññā tassa na vaḍḍhati.
::

::hangnum
153\.
::

::gatha1
Anekajātisaṃsāraṃ{pb:P:0.0023}, sandhāvissaṃ anibbisaṃ;
::

::gathalast
Gahakāraṃ {note:gahakārakaṃ (sī. syā. pī.)} gavesanto, dukkhā jāti punappunaṃ.
::

::hangnum
154\.
::

::gatha1
Gahakāraka diṭṭhosi, puna gehaṃ na kāhasi;
::

::gatha2
Sabbā {pb:T:0.0036} te phāsukā bhaggā, gahakūṭaṃ visaṅkhataṃ;
::

::gathalast
Visaṅkhāragataṃ cittaṃ, taṇhānaṃ khayamajjhagā.
::

::hangnum
155\.
::

::gatha1
Acaritvā brahmacariyaṃ, aladdhā yobbane dhanaṃ;
::

::gathalast
Jiṇṇakoñcāva jhāyanti, khīṇamaccheva pallale.
::

::hangnum
156\.
::

::gatha1
Acaritvā {pb:M:0.0037} brahmacariyaṃ, aladdhā yobbane dhanaṃ;
::

::gathalast
Senti cāpātikhīṇāva, purāṇāni anutthunaṃ.
::

::centre
Jarāvaggo ekādasamo niṭṭhito.
::

### 12. Attavaggo

::hangnum
157\.
::

::gatha1
Attānañce {pb:V:0.0033} piyaṃ jaññā, rakkheyya naṃ surakkhitaṃ;
::

::gathalast
Tiṇṇaṃ aññataraṃ yāmaṃ, paṭijaggeyya paṇḍito.
::

::hangnum
158\.
::

::gatha1
Attānameva paṭhamaṃ, patirūpe nivesaye;
::

::gathalast
Athaññamanusāseyya, na kilisseyya paṇḍito.
::

::hangnum
159\.
::

::gatha1
Attānaṃ {pb:P:0.0024} ce tathā kayirā, yathāññamanusāsati;
::

::gathalast
Sudanto vata dametha, attā hi kira duddamo.
::

::hangnum
160\.
::

::gatha1
Attā hi attano nātho, ko hi nātho paro siyā;
::

::gathalast
Attanā hi sudantena, nāthaṃ labhati dullabhaṃ.
::

::hangnum
161\.
::

::gatha1
Attanā hi kataṃ pāpaṃ, attajaṃ attasambhavaṃ;
::

::gathalast
Abhimatthati {note:abhimantati (sī. pī.)} dummedhaṃ, vajiraṃ vasmamayaṃ {note:vajiraṃva’mhamayaṃ (syā. ka.)} maṇiṃ.
::

::hangnum
162\.
::

::gatha1
Yassa {pb:T:0.0037} accantadussīlyaṃ, māluvā sālamivotthataṃ;
::

::gathalast
Karoti so tathattānaṃ, yathā naṃ icchatī diso.
::

::hangnum
163\.
::

::gatha1
Sukarāni {pb:M:0.0038} asādhūni, attano ahitāni ca;
::

::gathalast
Yaṃ ve hitañca sādhuñca, taṃ ve paramadukkaraṃ.
::

::hangnum
164\.
::

::gatha1
Yo sāsanaṃ arahataṃ, ariyānaṃ dhammajīvinaṃ;
::

::gatha2
Paṭikkosati dummedho, diṭṭhiṃ nissāya pāpikaṃ;
::

::gathalast
Phalāni kaṭṭhakasseva, attaghātāya {note:attaghaññāya (sī. syā. pī.)} phallati.
::

::hangnum
165\.
::

::gatha1
Attanā {pb:V:0.0034} hi {note:attanāva (sī. syā. pī.)} kataṃ pāpaṃ, attanā saṃkilissati;
::

::gatha2
Attanā akataṃ pāpaṃ, attanāva visujjhati;
::

::gathalast
Suddhī asuddhi paccattaṃ, nāñño aññaṃ {note:nāññamañño(sī.)} visodhaye.
::

::hangnum
166\.
::

::gatha1
Attadatthaṃ {pb:P:0.0025} paratthena, bahunāpi na hāpaye;
::

::gathalast
Attadatthamabhiññāya, sadatthapasuto siyā.
::

::centre
Attavaggo dvādasamo niṭṭhito.
::

### 13. Lokavaggo

::hangnum
167\.
::

::gatha1
Hīnaṃ dhammaṃ na seveyya, pamādena na saṃvase;
::

::gathalast
Micchādiṭṭhiṃ na seveyya, na siyā lokavaḍḍhano.
::

::hangnum
168\.
::

::gatha1
Uttiṭṭhe nappamajjeyya, dhammaṃ sucaritaṃ care;
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
169\.
::

::gatha1
Dhammaṃ {pb:M:0.0039}{pb:T:0.0038} care sucaritaṃ, na naṃ duccaritaṃ care;
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
170\.
::

::gatha1
Yathā pubbuḷakaṃ {note:pubbuḷakaṃ (sī. pī.)} passe, yathā passe marīcikaṃ;
::

::gathalast
Evaṃ lokaṃ avekkhantaṃ, maccurājā na passati.
::

::hangnum
171\.
::

::gatha1
Etha passathimaṃ lokaṃ, cittaṃ rājarathūpamaṃ;
::

::gathalast
Yattha bālā visīdanti, natthi saṅgo vijānataṃ.
::

::hangnum
172\.
::

::gatha1
Yo {pb:V:0.0035}{pb:P:0.0026} ca pubbe pamajjitvā, pacchā so nappamajjati;
::

::gathalast
Somaṃ lokaṃ pabhāseti, abbhā muttova candimā.
::

::hangnum
173\.
::

::gatha1
Yassa pāpaṃ kataṃ kammaṃ, kusalena pidhīyati {note:pitīyati (sī. syā. pī.)};
::

::gathalast
Somaṃ lokaṃ pabhāseti, abbhā muttova candimā.
::

::hangnum
174\.
::

::gatha1
Andhabhūto {note:andhībhūto (ka.)} ayaṃ loko, tanukettha vipassati;
::

::gathalast
Sakuṇo jālamuttova, appo saggāya gacchati.
::

::hangnum
175\.
::

::gatha1
Haṃsādiccapathe yanti, ākāse yanti iddhiyā;
::

::gathalast
Nīyanti dhīrā lokamhā, jetvā māraṃ savāhiniṃ {note:savāhanaṃ (syā. ka.)}.
::

::hangnum
176\.
::

::gatha1
Ekaṃ dhammaṃ atītassa, musāvādissa jantuno;
::

::gathalast
Vitiṇṇaparalokassa, natthi pāpaṃ akāriyaṃ.
::

::hangnum
177\.
::

::gatha1
Na {pb:M:0.0040} ve kadariyā devalokaṃ vajanti, bālā have nappasaṃsanti dānaṃ;
::

::gathalast
Dhīro ca dānaṃ anumodamāno, teneva {pb:T:0.0039} so hoti sukhī parattha.
::

::hangnum
178\.
::

::gatha1
Pathabyā ekarajjena, saggassa gamanena vā;
::

::gathalast
Sabbalokādhipaccena, sotāpattiphalaṃ varaṃ.
::

::centre
Lokavaggo terasamo niṭṭhito.
::

### 14. Buddhavaggo

::hangnum
179\.
::

::gatha1
Yassa {pb:V:0.0036}{pb:P:0.0027} jitaṃ nāvajīyati, jitaṃ yassa {note:jitamassa (sī. syā. pī.), jitaṃ massa (ka.)} no yāti koci loke;
::

::gathalast
Taṃ buddhamanantagocaraṃ, apadaṃ kena padena nessatha.
::

::hangnum
180\.
::

::gatha1
Yassa jālinī visattikā, taṇhā natthi kuhiñci netave;
::

::gathalast
Taṃ buddhamanantagocaraṃ, apadaṃ kena padena nessatha.
::

::hangnum
181\.
::

::gatha1
Ye jhānapasutā dhīrā, nekkhammūpasame ratā;
::

::gathalast
Devāpi tesaṃ pihayanti, sambuddhānaṃ satīmataṃ.
::

::hangnum
182\.
::

::gatha1
Kiccho {pb:M:0.0041} manussapaṭilābho, kicchaṃ maccāna jīvitaṃ;
::

::gathalast
Kicchaṃ saddhammassavanaṃ, kiccho buddhānamuppādo.
::

::hangnum
183\.
::

::gatha1
Sabbapāpassa akaraṇaṃ, kusalassa upasampadā {note:kusalassūpasampadā (syā.)};
::

::gathalast
Sacittapariyodapanaṃ {pb:T:0.0040} {note:sacittapariyodāpanaṃ (?)}, etaṃ buddhāna sāsanaṃ.
::

::hangnum
184\.
::

::gatha1
Khantī paramaṃ tapo titikkhā, nibbānaṃ {note:nibbāṇaṃ (ka. sī. pī.)} paramaṃ vadanti buddhā;
::

::gathalast
Na hi pabbajito parūpaghātī, na {note:ayaṃ nakāro sī. syā. pī. pātthakesu na dissati} samaṇo hoti paraṃ viheṭhayanto.
::

::hangnum
185\.
::

::gatha1
Anūpavādo anūpaghāto {note:anupavādo anupaghāto (syā. ka.)}, pātimokkhe ca saṃvaro;
::

::gatha2
Mattaññutā ca bhattasmiṃ, pantañca sayanāsanaṃ;
::

::gathalast
Adhicitte ca āyogo, etaṃ buddhāna sāsanaṃ.
::

::hangnum
186\.
::

::gatha1
Na {pb:P:0.0028} kahāpaṇavassena, titti kāmesu vijjati;
::

::gathalast
Appassādā dukhā kāmā, iti viññāya paṇḍito.
::

::hangnum
187\.
::

::gatha1
Api {pb:V:0.0037} dibbesu kāmesu, ratiṃ so nādhigacchati;
::

::gathalast
Taṇhakkhayarato hoti, sammāsambuddhasāvako.
::

::hangnum
188\.
::

::gatha1
Bahuṃ ve saraṇaṃ yanti, pabbatāni vanāni ca;
::

::gathalast
Ārāmarukkhacetyāni, manussā bhayatajjitā.
::

::hangnum
189\.
::

::gatha1
Netaṃ kho saraṇaṃ khemaṃ, netaṃ saraṇamuttamaṃ;
::

::gathalast
Netaṃ saraṇamāgamma, sabbadukkhā pamuccati.
::

::hangnum
190\.
::

::gatha1
Yo {pb:M:0.0042} ca buddhañca dhammañca, saṅghañca saraṇaṃ gato;
::

::gathalast
Cattāri ariyasaccāni, sammappaññāya passati.
::

::hangnum
191\.
::

::gatha1
Dukkhaṃ dukkhasamuppādaṃ, dukkhassa ca atikkamaṃ;
::

::gathalast
Ariyaṃ caṭṭhaṅgikaṃ maggaṃ, dukkhūpasamagāminaṃ.
::

::hangnum
192\.
::

::gatha1
Etaṃ {pb:T:0.0041} kho saraṇaṃ khemaṃ, etaṃ saraṇamuttamaṃ;
::

::gathalast
Etaṃ saraṇamāgamma, sabbadukkhā pamuccati.
::

::hangnum
193\.
::

::gatha1
Dullabho purisājañño, na so sabbattha jāyati;
::

::gathalast
Yattha so jāyati dhīro, taṃ kulaṃ sukhamedhati.
::

::hangnum
194\.
::

::gatha1
Sukho buddhānamuppādo, sukhā saddhammadesanā;
::

::gathalast
Sukhā saṅghassa sāmaggī, samaggānaṃ tapo sukho.
::

::hangnum
195\.
::

::gatha1
Pūjārahe pūjayato, buddhe yadi va sāvake;
::

::gathalast
Papañcasamatikkante, tiṇṇasokapariddave.
::

::hangnum
196\.
::

::gatha1
Te {pb:V:0.0038}{pb:P:0.0029} tādise pūjayato, nibbute akutobhaye;
::

::gathalast
Na sakkā puññaṃ saṅkhātuṃ, imettamapi kenaci.
::

::centre
Buddhavaggo cuddasamo niṭṭhito.
::

### 15. Sukhavaggo

::hangnum
197\.
::

::gatha1
Susukhaṃ {pb:P:0.0030} vata jīvāma, verinesu averino;
::

::gathalast
Verinesu manussesu, viharāma averino.
::

::hangnum
198\.
::

::gatha1
Susukhaṃ {pb:M:0.0043} vata jīvāma, āturesu anāturā;
::

::gathalast
Āturesu manussesu, viharāma anāturā.
::

::hangnum
199\.
::

::gatha1
Susukhaṃ vata jīvāma, ussukesu anussukā;
::

::gathalast
Ussukesu {pb:T:0.0042} manassesu, viharāma anussukā.
::

::hangnum
200\.
::

::gatha1
Susukhaṃ vata jīvāma, yesaṃ no natthi kiñcanaṃ;
::

::gathalast
Pītibhakkhā bhavissāma, devā ābhassarā yathā.
::

::hangnum
201\.
::

::gatha1
Jayaṃ veraṃ pasavati, dukkhaṃ seti parājito;
::

::gathalast
Upasanto sukhaṃ seti, hitvā jayaparājayaṃ.
::

::hangnum
202\.
::

::gatha1
Natthi rāgasamo aggi, natthi dosasamo kali;
::

::gathalast
Natthi khandhasamā {note:khandhādisā (sī. syā. pī. rūpasiddhiyā sameti)} dukkhā, natthi santiparaṃ sukhaṃ.
::

::hangnum
203\.
::

::gatha1
Jighacchāparamā {pb:V:0.0039} rogā, saṅkhāraparamā {note:saṅkārā paramā (bahūsu)} dukhā;
::

::gathalast
Etaṃ ñatvā yathābhūtaṃ, nibbānaṃ paramaṃ sukhaṃ.
::

::hangnum
204\.
::

::gatha1
Ārogyaparamā lābhā, santuṭṭhiparamaṃ dhanaṃ;
::

::gathalast
Vissāsaparamā ñāti {note:vissāsaparamo ñāti (ka. sī.), vissāsaparamā ñātī (sī. aṭṭha.), vissāsā paramā ñāti (ka.)}, nibbānaṃ paramaṃ {note:nibbāṇaparamaṃ (ka. sī.)} sukhaṃ.
::

::hangnum
205\.
::

::gatha1
Pavivekarasaṃ {pb:P:0.0031} pitvā {note:pītvā (sī. syā. kaṃ. pī.)}, rasaṃ upasamassa ca;
::

::gathalast
Niddaro hoti nippāpo, dhammapītirasaṃ pivaṃ.
::

::hangnum
206\.
::

::gatha1
Sāhu {pb:M:0.0044} dassanamariyānaṃ, sannivāso sadā sukho;
::

::gathalast
Adassanena bālānaṃ, niccameva sukhī siyā.
::

::hangnum
207\.
::

::gatha1
Bālasaṅgatacārī {note:bālasaṅgaticārī (ka.)} hi, dīghamaddhāna socati;
::

::gatha2
Dukkho bālehi saṃvāso, amitteneva sabbadā;
::

::gathalast
Dhīro ca sukhasaṃvāso, ñātīnaṃva samāgamo.
::

::hangnum
208\.
::

::gatha1
Tasmā hi –
::

::gatha2
Dhīrañca paññañca bahussutañca, dhorayhasīlaṃ {pb:T:0.0043} vatavantamariyaṃ;
::

::gathalast
Taṃ tādisaṃ sappurisaṃ sumedhaṃ, bhajetha nakkhattapathaṃva candimā {note:tasmā hi dhīraṃ paññañca, bahussutañca dhorayhaṃ; sīlaṃ dhutavatamariyaṃ, taṃ tādisaṃ sappurisaṃ; sumedhaṃ bhajetha nakkhattapathaṃva candimā; (ka.)}.
::

::centre
Sukhavaggo pannarasamo niṭṭhito.
::

### 16. Piyavaggo

::hangnum
209\.
::

::gatha1
Ayoge {pb:V:0.0040} yuñjamattānaṃ, yogasmiñca ayojayaṃ;
::

::gathalast
Atthaṃ hitvā piyaggāhī, pihetattānuyoginaṃ.
::

::hangnum
210\.
::

::gatha1
Mā {pb:P:0.0032} piyehi samāgañchi, appiyehi kudācanaṃ;
::

::gathalast
Piyānaṃ adassanaṃ dukkhaṃ, appiyānañca dassanaṃ.
::

::hangnum
211\.
::

::gatha1
Tasmā piyaṃ na kayirātha, piyāpāyo hi pāpako;
::

::gathalast
Ganthā tesaṃ na vijjanti, yesaṃ natthi piyāppiyaṃ.
::

::hangnum
212\.
::

::gatha1
Piyato jāyatī soko, piyato jāyatī {note:jāyate (ka.)} bhayaṃ;
::

::gathalast
Piyato vippamuttassa, natthi soko kuto bhayaṃ.
::

::hangnum
213\.
::

::gatha1
Pemato {pb:M:0.0045} jāyatī soko, pemato jāyatī bhayaṃ;
::

::gathalast
Pemato vippamuttassa, natthi soko kuto bhayaṃ.
::

::hangnum
214\.
::

::gatha1
Ratiyā jāyatī soko, ratiyā jāyatī bhayaṃ;
::

::gathalast
Ratiyā vippamuttassa, natthi soko kuto bhayaṃ.
::

::hangnum
215\.
::

::gatha1
Kāmato jāyatī soko, kāmato jāyatī bhayaṃ;
::

::gathalast
Kāmato {pb:T:0.0044} vippamuttassa, natthi soko kuto bhayaṃ.
::

::hangnum
216\.
::

::gatha1
Taṇhāya jāyatī {note:jāyate (ka.)} soko, taṇhāya jāyatī bhayaṃ;
::

::gathalast
Taṇhāya vippamuttassa, natthi soko kuto bhayaṃ.
::

::hangnum
217\.
::

::gatha1
Sīladassanasampannaṃ{pb:V:0.0041}, dhammaṭṭhaṃ saccavedinaṃ;
::

::gathalast
Attano kamma kubbānaṃ, taṃ jano kurute piyaṃ.
::

::hangnum
218\.
::

::gatha1
Chandajāto anakkhāte, manasā ca phuṭo siyā;
::

::gathalast
Kāmesu ca appaṭibaddhacitto {note:appaṭibandhacitto (ka.)}, uddhaṃsototi vuccati.
::

::hangnum
219\.
::

::gatha1
Cirappavāsiṃ purisaṃ, dūrato sotthimāgataṃ;
::

::gathalast
Ñātimittā suhajjā ca, abhinandanti āgataṃ.
::

::hangnum
220\.
::

::gatha1
Tatheva {pb:P:0.0033} katapuññampi, asmā lokā paraṃ gataṃ;
::

::gathalast
Puññāni paṭigaṇhanti, piyaṃ ñātīva āgataṃ.
::

::centre
Piyavaggo soḷasamo niṭṭhito.
::

### 17. Kodhavaggo

::hangnum
221\.
::

::gatha1
Kodhaṃ {pb:M:0.0046} jahe vippajaheyya mānaṃ, saṃyojanaṃ sabbamatikkameyya;
::

::gathalast
Taṃ nāmarūpasmimasajjamānaṃ, akiñcanaṃ nānupatanti dukkhā.
::

::hangnum
222\.
::

::gatha1
Yo ve uppatitaṃ kodhaṃ, rathaṃ bhantaṃva vāraye {note:dhāraye (sī. syā. pī.)};
::

::gathalast
Tamahaṃ {pb:T:0.0045} sārathiṃ brūmi, rasmiggāho itaro jano.
::

::hangnum
223\.
::

::gatha1
Akkodhena jine kodhaṃ, asādhuṃ sādhunā jine;
::

::gathalast
Jine kadariyaṃ dānena, saccenālikavādinaṃ.
::

::hangnum
224\.
::

::gatha1
Saccaṃ bhaṇe na kujjheyya, dajjā appampi {note:dajjā’ppasmimpi (sī. pī.), dajjā appasmi (syā. ka.)} yācito;
::

::gathalast
Etehi tīhi ṭhānehi, gacche devāna santike.
::

::hangnum
225\.
::

::gatha1
Ahiṃsakā {pb:V:0.0042}{pb:P:0.0034} ye munayo {note:ahiṃsakāyā munayo (ka.)}, niccaṃ kāyena saṃvutā;
::

::gathalast
Te yanti accutaṃ ṭhānaṃ, yattha gantvā na socare.
::

::hangnum
226\.
::

::gatha1
Sadā jāgaramānānaṃ, ahorattānusikkhinaṃ;
::

::gathalast
Nibbānaṃ adhimuttānaṃ, atthaṃ gacchanti āsavā.
::

::hangnum
227\.
::

::gatha1
Porāṇametaṃ {pb:M:0.0047} atula, netaṃ ajjatanāmiva;
::

::gatha2
Nindanti tuṇhimāsīnaṃ, nindanti bahubhāṇinaṃ;
::

::gathalast
Mitabhāṇimpi nindanti, natthi loke anindito.
::

::hangnum
228\.
::

::gatha1
Na cāhu na ca bhavissati, na cetarahi vijjati;
::

::gathalast
Ekantaṃ nindito poso, ekantaṃ vā pasaṃsito.
::

::hangnum
229\.
::

::gatha1
Yaṃ ce viññū pasaṃsanti, anuvicca suve suve;
::

::gathalast
Acchiddavuttiṃ {note:acchinnavuttiṃ (ka.)} medhāviṃ, paññāsīlasamāhitaṃ.
::

::hangnum
230\.
::

::gatha1
Nikkhaṃ {note:nekkhaṃ (sī. syā. pī.)} jambonadasseva, ko taṃ ninditumarahati;
::

::gathalast
Devāpi naṃ pasaṃsanti, brahmunāpi pasaṃsito.
::

::hangnum
231\.
::

::gatha1
Kāyappakopaṃ rakkheyya, kāyena saṃvuto siyā;
::

::gathalast
Kāyaduccaritaṃ hitvā, kāyena sucaritaṃ care.
::

::hangnum
232\.
::

::gatha1
Vacīpakopaṃ {pb:T:0.0046} rakkheyya, vācāya saṃvuto siyā;
::

::gathalast
Vacīduccaritaṃ hitvā, vācāya sucaritaṃ care.
::

::hangnum
233\.
::

::gatha1
Manopakopaṃ rakkheyya, manasā saṃvuto siyā;
::

::gathalast
Manoduccaritaṃ hitvā, manasā sucaritaṃ care.
::

::hangnum
234\.
::

::gatha1
Kāyena {pb:V:0.0043} saṃvutā dhīrā, atho vācāya saṃvutā;
::

::gathalast
Manasā saṃvutā dhīrā, te ve suparisaṃvutā.
::

::centre
Kodhavaggo sattarasamo niṭṭhito.
::

### 18. Malavaggo

::hangnum
235\.
::

::gatha1
Paṇḍupalāsova {pb:P:0.0035} dānisi, yamapurisāpi ca te {note:taṃ (sī. syā. kaṃ. pī.)} upaṭṭhitā;
::

::gathalast
Uyyogamukhe ca tiṭṭhasi, pātheyyampi ca te na vijjati.
::

::hangnum
236\.
::

::gatha1
So {pb:M:0.0048} karohi dīpamattano, khippaṃ vāyama paṇḍito bhava;
::

::gathalast
Niddhantamalo anaṅgaṇo, dibbaṃ ariyabhūmiṃ upehisi {note:dibbaṃ ariyabhūmimehisi (sī. syā. pī.), dibbamariyabhūmiṃ upehisi (?)}.
::

::hangnum
237\.
::

::gatha1
Upanītavayo ca dānisi, sampayātosi {pb:T:0.0047} yamassa santike;
::

::gathalast
Vāso {note:vāsopi ca (bahūsu)} te natthi antarā, pātheyyampi ca te na vijjati.
::

::hangnum
238\.
::

::gatha1
So karohi dīpamattano, khippaṃ vāyama paṇḍito bhava;
::

::gathalast
Niddhantamalo anaṅgaṇo, na punaṃ jātijaraṃ {note:na puna jātijaraṃ (sī. syā.), na puna jātijjaraṃ (ka.)} upehisi.
::

::hangnum
239\.
::

::gatha1
Anupubbena medhāvī, thokaṃ thokaṃ khaṇe khaṇe;
::

::gathalast
Kammāro rajatasseva, niddhame malamattano.
::

::hangnum
240\.
::

::gatha1
Ayasāva malaṃ samuṭṭhitaṃ {note:samuṭṭhāya (ka.)}, tatuṭṭhāya {note:taduṭṭhāya (sī. syā. pī.)} tameva khādati;
::

::gathalast
Evaṃ atidhonacārinaṃ, sāni kammāni {note:sakakammāni (sī. pī.)} nayanti duggatiṃ.
::

::hangnum
241\.
::

::gatha1
Asajjhāyamalā {pb:V:0.0044}{pb:P:0.0036} mantā, anuṭṭhānamalā gharā;
::

::gathalast
Malaṃ vaṇṇassa kosajjaṃ, pamādo rakkhato malaṃ.
::

::hangnum
242\.
::

::gatha1
Malitthiyā duccaritaṃ, maccheraṃ dadato malaṃ;
::

::gathalast
Malā ve pāpakā dhammā, asmiṃ loke paramhi ca.
::

::hangnum
243\.
::

::gatha1
Tato malā malataraṃ, avijjā paramaṃ malaṃ;
::

::gathalast
Etaṃ malaṃ pahantvāna, nimmalā hotha bhikkhavo.
::

::hangnum
244\.
::

::gatha1
Sujīvaṃ {pb:T:0.0048} ahirikena, kākasūrena dhaṃsinā;
::

::gathalast
Pakkhandinā pagabbhena, saṃkiliṭṭhena jīvitaṃ.
::

::hangnum
245\.
::

::gatha1
Hirīmatā {pb:M:0.0049} ca dujjīvaṃ, niccaṃ sucigavesinā;
::

::gathalast
Alīnenāppagabbhena, suddhājīvena passatā.
::

::hangnum
246\.
::

::gatha1
Yo pāṇamatipāteti, musāvādañca bhāsati;
::

::gathalast
Loke adinnamādiyati, paradārañca gacchati.
::

::hangnum
247\.
::

::gatha1
Surāmerayapānañca, yo naro anuyuñjati;
::

::gathalast
Idhevameso lokasmiṃ, mūlaṃ khaṇati attano.
::

::hangnum
248\.
::

::gatha1
Evaṃ bho purisa jānāhi, pāpadhammā asaññatā;
::

::gathalast
Mā taṃ lobho adhammo ca, ciraṃ dukkhāya randhayuṃ.
::

::hangnum
249\.
::

::gatha1
Dadāti ve yathāsaddhaṃ, yathāpasādanaṃ {note:yattha pasādanaṃ (katthaci)} jano;
::

::gatha2
Tattha yo maṅku bhavati {note:tattha ce maṃku yo hoti (sī.), tattha yo maṅkuto hoti (syā.)}, paresaṃ pānabhojane;
::

::gathalast
Na so divā vā rattiṃ vā, samādhimadhigacchati.
::

::hangnum
250\.
::

::gatha1
Yassa {pb:V:0.0045}{pb:P:0.0037} cetaṃ samucchinnaṃ, mūlaghaccaṃ {note:mūlaghacchaṃ (ka.)} samūhataṃ;
::

::gathalast
Sa ve divā vā rattiṃ vā, samādhimadhigacchati.
::

::hangnum
251\.
::

::gatha1
Natthi rāgasamo aggi, natthi dosasamo gaho;
::

::gathalast
Natthi mohasamaṃ jālaṃ, natthi taṇhāsamā nadī.
::

::hangnum
252\.
::

::gatha1
Sudassaṃ vajjamaññesaṃ, attano pana duddasaṃ;
::

::gatha2
Paresaṃ hi so vajjāni, opunāti {note:ophunāti (ka.)} yathā bhusaṃ;
::

::gathalast
Attano pana chādeti, kaliṃva kitavā saṭho.
::

::hangnum
253\.
::

::gatha1
Paravajjānupassissa{pb:M:0.0050}, {pb:T:0.0049} niccaṃ ujjhānasaññino;
::

::gathalast
Āsavā tassa vaḍḍhanti, ārā so āsavakkhayā.
::

::hangnum
254\.
::

::gatha1
Ākāseva padaṃ natthi, samaṇo natthi bāhire;
::

::gathalast
Papañcābhiratā pajā, nippapañcā tathāgatā.
::

::hangnum
255\.
::

::gatha1
Ākāseva padaṃ natthi, samaṇo natthi bāhire;
::

::gathalast
Saṅkhārā sassatā natthi, natthi buddhānamiñjitaṃ.
::

::centre
Malavaggo aṭṭhārasamo niṭṭhito.
::

### 19. Dhammaṭṭhavaggo

::hangnum
256\.
::

::gatha1
Na {pb:P:0.0038} tena hoti dhammaṭṭho, yenatthaṃ sāhasā {note:sahasā (sī. syā. ka.)} naye;
::

::gathalast
Yo ca atthaṃ anatthañca, ubho niccheyya paṇḍito.
::

::hangnum
257\.
::

::gatha1
Asāhasena {pb:V:0.0046} dhammena, samena nayatī pare;
::

::gathalast
Dhammassa gutto medhāvī, ‘‘dhammaṭṭho’’ti pavuccati.
::

::hangnum
258\.
::

::gatha1
Na tena paṇḍito hoti, yāvatā bahu bhāsati;
::

::gathalast
Khemī averī abhayo, ‘‘paṇḍito’’ti pavuccati.
::

::hangnum
259\.
::

::gatha1
Na tāvatā dhammadharo, yāvatā bahu bhāsati;
::

::gatha2
Yo ca appampi sutvāna, dhammaṃ kāyena passati;
::

::gathalast
Sa ve dhammadharo hoti, yo dhammaṃ nappamajjati.
::

::hangnum
260\.
::

::gatha1
Na {pb:M:0.0051} tena thero so hoti {note:thero hoti (sī. syā.)}, yenassa palitaṃ siro;
::

::gathalast
Paripakko {pb:T:0.0050} vayo tassa, ‘‘moghajiṇṇo’’ti vuccati.
::

::hangnum
261\.
::

::gatha1
Yamhi saccañca dhammo ca, ahiṃsā saṃyamo damo;
::

::gathalast
Sa ve vantamalo dhīro, ‘‘thero’’ iti {note:so theroti (syā. ka.)} pavuccati.
::

::hangnum
262\.
::

::gatha1
Na vākkaraṇamattena, vaṇṇapokkharatāya vā;
::

::gathalast
Sādhurūpo naro hoti, issukī maccharī saṭho.
::

::hangnum
263\.
::

::gatha1
Yassa cetaṃ samucchinnaṃ, mūlaghaccaṃ samūhataṃ;
::

::gathalast
Sa vantadoso medhāvī, ‘‘sādhurūpo’’ti vuccati.
::

::hangnum
264\.
::

::gatha1
Na muṇḍakena samaṇo, abbato alikaṃ bhaṇaṃ;
::

::gathalast
Icchālobhasamāpanno, samaṇo kiṃ bhavissati.
::

::hangnum
265\.
::

::gatha1
Yo {pb:P:0.0039} ca sameti pāpāni, aṇuṃ thūlāni sabbaso;
::

::gathalast
Samitattā hi pāpānaṃ, ‘‘samaṇo’’ti pavuccati.
::

::hangnum
266\.
::

::gatha1
Na {pb:V:0.0047} tena bhikkhu so hoti, yāvatā bhikkhate pare;
::

::gathalast
Vissaṃ dhammaṃ samādāya, bhikkhu hoti na tāvatā.
::

::hangnum
267\.
::

::gatha1
Yodha puññañca pāpañca, bāhetvā brahmacariyavā {note:brahmacariyaṃ (ka.)};
::

::gathalast
Saṅkhāya loke carati, sa ve ‘‘bhikkhū’’ti vuccati.
::

::hangnum
268\.
::

::gatha1
Na monena munī hoti, mūḷharūpo aviddasu;
::

::gathalast
Yo ca tulaṃva paggayha, varamādāya paṇḍito.
::

::hangnum
269\.
::

::gatha1
Pāpāni {pb:M:0.0052} parivajjeti, sa munī tena so muni;
::

::gathalast
Yo munāti ubho loke, ‘‘muni’’ tena pavuccati.
::

::hangnum
270\.
::

::gatha1
Na tena ariyo hoti, yena pāṇāni hiṃsati;
::

::gathalast
Ahiṃsā {pb:T:0.0051} sabbapāṇānaṃ, ‘‘ariyo’’ti pavuccati.
::

::hangnum
271\.
::

::gatha1
Na sīlabbatamattena, bāhusaccena vā pana;
::

::gathalast
Atha vā samādhilābhena, vivittasayanena vā.
::

::hangnum
272\.
::

::gatha1
Phusāmi nekkhammasukhaṃ, aputhujjanasevitaṃ;
::

::gathalast
Bhikkhu vissāsamāpādi, appatto āsavakkhayaṃ.
::

::centre
Dhammaṭṭhavaggo ekūnavīsatimo niṭṭhito.
::

### 20. Maggavaggo

::hangnum
273\.
::

::gatha1
Maggānaṭṭhaṅgiko {pb:V:0.0048}{pb:P:0.0040} seṭṭho, saccānaṃ caturo padā;
::

::gathalast
Virāgo seṭṭho dhammānaṃ, dvipadānañca cakkhumā.
::

::hangnum
274\.
::

::gatha1
Eseva {note:esova (sī. pī.)} maggo natthañño, dassanassa visuddhiyā;
::

::gathalast
Etañhi tumhe paṭipajjatha, mārassetaṃ pamohanaṃ.
::

::hangnum
275\.
::

::gatha1
Etañhi tumhe paṭipannā, dukkhassantaṃ karissatha;
::

::gathalast
Akkhāto vo {note:akkhāto ve (sī. pī.)} mayā maggo, aññāya sallakantanaṃ {note:sallasanthanaṃ (sī. pī.), sallasatthanaṃ (syā.)}.
::

::hangnum
276\.
::

::gatha1
Tumhehi kiccamātappaṃ, akkhātāro tathāgatā;
::

::gathalast
Paṭipannā pamokkhanti, jhāyino mārabandhanā.
::

::hangnum
277\.
::

::gatha1
‘‘Sabbe {pb:M:0.0053} saṅkhārā aniccā’’ti, yadā paññāya passati;
::

::gathalast
Atha {pb:T:0.0052} nibbindati dukkhe, esa maggo visuddhiyā.
::

::hangnum
278\.
::

::gatha1
‘‘Sabbe saṅkhārā dukkhā’’ti, yadā paññāya passati;
::

::gathalast
Atha nibbindati dukkhe, esa maggo visuddhiyā.
::

::hangnum
279\.
::

::gatha1
‘‘Sabbe dhammā anattā’’ti, yadā paññāya passati;
::

::gathalast
Atha nibbindati dukkhe, esa maggo visuddhiyā.
::

::hangnum
280\.
::

::gatha1
Uṭṭhānakālamhi anuṭṭhahāno, yuvā balī ālasiyaṃ upeto;
::

::gathalast
Saṃsannasaṅkappamano {note:asampannasaṅkappamano (ka.)} kusīto, paññāya maggaṃ alaso na vindati.
::

::hangnum
281\.
::

::gatha1
Vācānurakkhī {pb:V:0.0049}{pb:P:0.0041} manasā susaṃvuto, kāyena ca nākusalaṃ kayirā {note:akusalaṃ na kayirā (sī. syā. kaṃ. pī.)};
::

::gathalast
Ete tayo kammapathe visodhaye, ārādhaye maggamisippaveditaṃ.
::

::hangnum
282\.
::

::gatha1
Yogā ve jāyatī {note:jāyate (katthaci)} bhūri, ayogā bhūrisaṅkhayo;
::

::gatha2
Etaṃ dvedhāpathaṃ ñatvā, bhavāya vibhavāya ca;
::

::gathalast
Tathāttānaṃ niveseyya, yathā bhūri pavaḍḍhati.
::

::hangnum
283\.
::

::gatha1
Vanaṃ {pb:M:0.0054} chindatha mā rukkhaṃ, vanato jāyate bhayaṃ;
::

::gathalast
Chetvā vanañca vanathañca, nibbanā hotha bhikkhavo.
::

::hangnum
284\.
::

::gatha1
Yāva hi vanatho na chijjati, aṇumattopi narassa nārisu;
::

::gathalast
Paṭibaddhamanova {note:paṭibandhamanova (ka.)} tāva so, vaccho khīrapakova {note:khīrapānova (pī.)} mātari.
::

::hangnum
285\.
::

::gatha1
Ucchinda {pb:T:0.0053} sinehamattano kumudaṃ sāradikaṃva {note:pāṇinā};
::

::gathalast
Santimaggameva brūhaya, nibbānaṃ sugatena desitaṃ.
::

::hangnum
286\.
::

::gatha1
Idha vassaṃ vasissāmi, idha hemantagimhisu;
::

::gathalast
Iti bālo vicinteti, antarāyaṃ na bujjhati.
::

::hangnum
287\.
::

::gatha1
Taṃ puttapasusammattaṃ, byāsattamanasaṃ naraṃ;
::

::gathalast
Suttaṃ gāmaṃ mahoghova, maccu ādāya gacchati.
::

::hangnum
288\.
::

::gatha1
Na {pb:P:0.0042} santi puttā tāṇāya, na pitā nāpi bandhavā;
::

::gathalast
Antakenādhipannassa, natthi ñātīsu tāṇatā.
::

::hangnum
289\.
::

::gatha1
Etamatthavasaṃ ñatvā, paṇḍito sīlasaṃvuto;
::

::gathalast
Nibbānagamanaṃ maggaṃ, khippameva visodhaye.
::

::centre
Maggavaggo vīsatimo niṭṭhito.
::

### 21. Pakiṇṇakavaggo

::hangnum
290\.
::

::gatha1
Mattāsukhapariccāgā{pb:M:0.0055}{pb:V:0.0050}, passe ce vipulaṃ sukhaṃ;
::

::gathalast
Caje mattāsukhaṃ dhīro, sampassaṃ vipulaṃ sukhaṃ.
::

::hangnum
291\.
::

::gatha1
Paradukkhūpadhānena, attano {note:yo attano (syā. pī. ka.)} sukhamicchati;
::

::gathalast
Verasaṃsaggasaṃsaṭṭho, verā so na parimuccati.
::

::hangnum
292\.
::

::gatha1
Yañhi {pb:T:0.0054} kiccaṃ apaviddhaṃ {note:tadapaviddhaṃ (sī. syā.)}, akiccaṃ pana kayirati;
::

::gathalast
Unnaḷānaṃ pamattānaṃ, tesaṃ vaḍḍhanti āsavā.
::

::hangnum
293\.
::

::gatha1
Yesañca susamāraddhā, niccaṃ kāyagatā sati;
::

::gatha2
Akiccaṃ te na sevanti, kicce sātaccakārino;
::

::gathalast
Satānaṃ sampajānānaṃ, atthaṃ gacchanti āsavā.
::

::hangnum
294\.
::

::gatha1
Mātaraṃ {pb:P:0.0043} pitaraṃ hantvā, rājāno dve ca khattiye;
::

::gathalast
Raṭṭhaṃ sānucaraṃ hantvā, anīgho yāti brāhmaṇo.
::

::hangnum
295\.
::

::gatha1
Mātaraṃ pitaraṃ hantvā, rājāno dve ca sotthiye;
::

::gathalast
Veyagghapañcamaṃ hantvā, anīgho yāti brāhmaṇo.
::

::hangnum
296\.
::

::gatha1
Suppabuddhaṃ pabujjhanti, sadā gotamasāvakā;
::

::gathalast
Yesaṃ divā ca ratto ca, niccaṃ buddhagatā sati.
::

::hangnum
297\.
::

::gatha1
Suppabuddhaṃ pabujjhanti, sadā gotamasāvakā;
::

::gathalast
Yesaṃ divā ca ratto ca, niccaṃ dhammagatā sati.
::

::hangnum
298\.
::

::gatha1
Suppabuddhaṃ {pb:M:0.0056}{pb:V:0.0051} pabujjhanti, sadā gotamasāvakā;
::

::gathalast
Yesaṃ divā ca ratto ca, niccaṃ saṅghagatā sati.
::

::hangnum
299\.
::

::gatha1
Suppabuddhaṃ pabujjhanti, sadā gotamasāvakā;
::

::gathalast
Yesaṃ divā ca ratto ca, niccaṃ kāyagatā sati.
::

::hangnum
300\.
::

::gatha1
Suppabuddhaṃ pabujjhanti, sadā gotamasāvakā;
::

::gathalast
Yesaṃ divā ca ratto ca, ahiṃsāya rato mano.
::

::hangnum
301\.
::

::gatha1
Suppabuddhaṃ pabujjhanti, sadā gotamasāvakā;
::

::gathalast
Yesaṃ {pb:T:0.0055} divā ca ratto ca, bhāvanāya rato mano.
::

::hangnum
302\.
::

::gatha1
Duppabbajjaṃ durabhiramaṃ, durāvāsā gharā dukhā;
::

::gatha2
Dukkhosamānasaṃvāso, dukkhānupatitaddhagū;
::

::gathalast
Tasmā na caddhagū siyā, na ca {note:tasmā na caddhagū na ca (ka.)} dukkhānupatito siyā {note:dukkhānupātito (?)}.
::

::hangnum
303\.
::

::gatha1
Saddho sīlena sampanno, yasobhogasamappito;
::

::gathalast
Yaṃ yaṃ padesaṃ bhajati, tattha tattheva pūjito.
::

::hangnum
304\.
::

::gatha1
Dūre santo pakāsenti, himavantova pabbato;
::

::gathalast
Asantettha na dissanti, rattiṃ khittā yathā sarā.
::

::hangnum
305\.
::

::gatha1
Ekāsanaṃ {pb:P:0.0044} ekaseyyaṃ, eko caramatandito;
::

::gathalast
Eko damayamattānaṃ, vanante ramito siyā.
::

::centre
Pakiṇṇakavaggo ekavīsatimo niṭṭhito.
::

### 22. Nirayavaggo

::hangnum
306\.
::

::gatha1
Abhūtavādī {pb:M:0.0057}{pb:V:0.0052} nirayaṃ upeti, yo vāpi {note:yo cāpi (sī. pī. ka.)} katvā na karomi cāha {note:na karomīti cāha (syā.)};
::

::gathalast
Ubhopi te pecca samā bhavanti, nihīnakammā manujā parattha.
::

::hangnum
307\.
::

::gatha1
Kāsāvakaṇṭhā bahavo, pāpadhammā asaññatā;
::

::gathalast
Pāpā pāpehi kammehi, nirayaṃ te upapajjare.
::

::hangnum
308\.
::

::gatha1
Seyyo {pb:T:0.0056} ayoguḷo bhutto, tatto aggisikhūpamo;
::

::gathalast
Yañce bhuñjeyya dussīlo, raṭṭhapiṇḍamasaññato.
::

::hangnum
309\.
::

::gatha1
Cattāri ṭhānāni naro pamatto, āpajjati paradārūpasevī;
::

::gathalast
Apuññalābhaṃ na nikāmaseyyaṃ, nindaṃ tatīyaṃ nirayaṃ catutthaṃ.
::

::hangnum
310\.
::

::gatha1
Apuññalābho {pb:P:0.0045} ca gatī ca pāpikā, bhītassa bhītāya ratī ca thokikā;
::

::gathalast
Rājā ca daṇḍaṃ garukaṃ paṇeti, tasmā naro paradāraṃ na seve.
::

::hangnum
311\.
::

::gatha1
Kuso yathā duggahito, hatthamevānukantati;
::

::gathalast
Sāmaññaṃ dupparāmaṭṭhaṃ, nirayāyupakaḍḍhati.
::

::hangnum
312\.
::

::gatha1
Yaṃ {pb:M:0.0058} kiñci sithilaṃ kammaṃ, saṃkiliṭṭhañca yaṃ vataṃ;
::

::gathalast
Saṅkassaraṃ brahmacariyaṃ, na taṃ hoti mahapphalaṃ.
::

::hangnum
313\.
::

::gatha1
Kayirā ce kayirāthenaṃ {note:kayirā naṃ (ka.)}, daḷhamenaṃ parakkame;
::

::gathalast
Sithilo hi paribbājo, bhiyyo ākirate rajaṃ.
::

::hangnum
314\.
::

::gatha1
Akataṃ {pb:V:0.0053} dukkaṭaṃ seyyo, pacchā tappati dukkaṭaṃ;
::

::gathalast
Katañca sukataṃ seyyo, yaṃ katvā nānutappati.
::

::hangnum
315\.
::

::gatha1
Nagaraṃ yathā paccantaṃ, guttaṃ santarabāhiraṃ;
::

::gatha2
Evaṃ {pb:T:0.0057} gopetha attānaṃ, khaṇo vo {note:khaṇo ve (sī. pī. ka.)} mā upaccagā;
::

::gathalast
Khaṇātītā hi socanti, nirayamhi samappitā.
::

::hangnum
316\.
::

::gatha1
Alajjitāye lajjanti, lajjitāye na lajjare;
::

::gathalast
Micchādiṭṭhisamādānā, sattā gacchanti duggatiṃ.
::

::hangnum
317\.
::

::gatha1
Abhaye bhayadassino, bhaye cābhayadassino;
::

::gathalast
Micchādiṭṭhisamādānā, sattā gacchanti duggatiṃ.
::

::hangnum
318\.
::

::gatha1
Avajje {pb:P:0.0046} vajjamatino, vajje cāvajjadassino;
::

::gathalast
Micchādiṭṭhisamādānā, sattā gacchanti duggatiṃ.
::

::hangnum
319\.
::

::gatha1
Vajjañca vajjato ñatvā, avajjañca avajjato;
::

::gathalast
Sammādiṭṭhisamādānā, sattā gacchanti suggatiṃ.
::

::centre
Nirayavaggo dvāvīsatimo niṭṭhito.
::

### 23. Nāgavaggo

::hangnum
320\.
::

::gatha1
Ahaṃ {pb:M:0.0059} nāgova saṅgāme, cāpato patitaṃ saraṃ;
::

::gathalast
Ativākyaṃ titikkhissaṃ, dussīlo hi bahujjano.
::

::hangnum
321\.
::

::gatha1
Dantaṃ {pb:V:0.0054} nayanti samitiṃ, dantaṃ rājābhirūhati;
::

::gathalast
Danto seṭṭho manussesu, yotivākyaṃ titikkhati.
::

::hangnum
322\.
::

::gatha1
Varamassatarā dantā, ājānīyā ca {note:ājānīyāva (syā.)} sindhavā;
::

::gathalast
Kuñjarā ca {note:kuñjarāva (syā.)} mahānāgā, attadanto tato varaṃ.
::

::hangnum
323\.
::

::gatha1
Na {pb:T:0.0058} hi etehi yānehi, gaccheyya agataṃ disaṃ;
::

::gathalast
Yathāttanā sudantena, danto dantena gacchati.
::

::hangnum
324\.
::

::gatha1
Dhanapālo {note:dhanapālako (sī. syā. kaṃ. pī.)} nāma kuñjaro, kaṭukabhedano {note:kaṭukappabhedano (sī. syā. pī.)} dunnivārayo;
::

::gathalast
Baddho kabaḷaṃ na bhuñjati, sumarati {note:susarati (ka.)} nāgavanassa kuñjaro.
::

::hangnum
325\.
::

::gatha1
Middhī {pb:P:0.0047} yadā hoti mahagghaso ca, niddāyitā samparivattasāyī;
::

::gathalast
Mahāvarāhova nivāpapuṭṭho, punappunaṃ gabbhamupeti mando.
::

::hangnum
326\.
::

::gatha1
Idaṃ {pb:M:0.0060} pure cittamacāri cārikaṃ, yenicchakaṃ yatthakāmaṃ yathāsukhaṃ;
::

::gathalast
Tadajjahaṃ niggahessāmi yoniso, hatthippabhinnaṃ viya aṅkusaggaho.
::

::hangnum
327\.
::

::gatha1
Appamādaratā hotha, sacittamanurakkhatha;
::

::gathalast
Duggā uddharathattānaṃ, paṅke sannova {note:sattova (sī. pī.)} kuñjaro.
::

::hangnum
328\.
::

::gatha1
Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;
::

::gathalast
Abhibhuyya sabbāni parissayāni, careyya tenattamano satīmā.
::

::hangnum
329\.
::

::gatha1
No {pb:T:0.0059} ce labhetha nipakaṃ sahāyaṃ, saddhiṃ caraṃ sādhuvihāridhīraṃ;
::

::gathalast
Rājāva raṭṭhaṃ vijitaṃ pahāya, eko care mātaṅgaraññeva nāgo.
::

::hangnum
330\.
::

::gatha1
Ekassa caritaṃ seyyo, natthi bāle sahāyatā;
::

::gathalast
Eko care na ca pāpāni kayirā, appossukko mātaṅgaraññeva nāgo.
::

::hangnum
331\.
::

::gatha1
Atthamhi {pb:V:0.0055} jātamhi sukhā sahāyā, tuṭṭhī sukhā yā itarītarena;
::

::gathalast
Puññaṃ sukhaṃ jīvitasaṅkhayamhi, sabbassa dukkhassa sukhaṃ pahānaṃ.
::

::hangnum
332\.
::

::gatha1
Sukhā {pb:M:0.0061}{pb:P:0.0048} matteyyatā loke, atho petteyyatā sukhā;
::

::gathalast
Sukhā sāmaññatā loke, atho brahmaññatā sukhā.
::

::hangnum
333\.
::

::gatha1
Sukhaṃ yāva jarā sīlaṃ, sukhā saddhā patiṭṭhitā;
::

::gathalast
Sukho paññāya paṭilābho, pāpānaṃ akaraṇaṃ sukhaṃ.
::

::centre
Nāgavaggo tevīsatimo niṭṭhito.
::

### 24. Taṇhāvaggo

::hangnum
334\.
::

::gatha1
Manujassa {pb:T:0.0060} pamattacārino, taṇhā vaḍḍhati māluvā viya;
::

::gathalast
So plavatī {note:plavati (sī. pī.), palavetī (ka.), uplavati (?)} hurā huraṃ, phalamicchaṃva vanasmi vānaro.
::

::hangnum
335\.
::

::gatha1
Yaṃ esā sahate jammī, taṇhā loke visattikā;
::

::gathalast
Sokā tassa pavaḍḍhanti, abhivaṭṭhaṃva {note:abhivaḍḍhaṃva (syā.), abhivaṭṭaṃva (pī.), abhivuḍḍhaṃva (ka.)} bīraṇaṃ.
::

::hangnum
336\.
::

::gatha1
Yo cetaṃ sahate jammiṃ, taṇhaṃ loke duraccayaṃ;
::

::gathalast
Sokā tamhā papatanti, udabinduva pokkharā.
::

::hangnum
337\.
::

::gatha1
Taṃ vo vadāmi bhaddaṃ vo, yāvantettha samāgatā;
::

::gatha2
Taṇhāya mūlaṃ khaṇatha, usīratthova bīraṇaṃ;
::

::gathalast
Mā vo naḷaṃva sotova, māro bhañji punappunaṃ.
::

::hangnum
338\.
::

::gatha1
Yathāpi {pb:M:0.0062}{pb:V:0.0056}{pb:P:0.0049} mūle anupaddave daḷhe, chinnopi rukkho punareva rūhati;
::

::gathalast
Evampi taṇhānusaye anūhate, nibbattatī dukkhamidaṃ punappunaṃ.
::

::hangnum
339\.
::

::gatha1
Yassa chattiṃsati sotā, manāpasavanā bhusā;
::

::gathalast
Māhā {note:vāhā (sī. syā. pī.)} vahanti duddiṭṭhiṃ, saṅkappā rāganissitā.
::

::hangnum
340\.
::

::gatha1
Savanti {pb:T:0.0061} sabbadhi sotā, latā uppajja {note:ubbhijja (sī. syā. kaṃ. pī.)} tiṭṭhati;
::

::gathalast
Tañca disvā lataṃ jātaṃ, mūlaṃ paññāya chindatha.
::

::hangnum
341\.
::

::gatha1
Saritāni sinehitāni ca, somanassāni bhavanti jantuno;
::

::gathalast
Te sātasitā sukhesino, te ve jātijarūpagā narā.
::

::hangnum
342\.
::

::gatha1
Tasiṇāya purakkhatā pajā, parisappanti sasova bandhito {note:bādhito (bahūsu)};
::

::gathalast
Saṃyojanasaṅgasattakā, dukkhamupenti punappunaṃ cirāya.
::

::hangnum
343\.
::

::gatha1
Tasiṇāya purakkhatā pajā, parisappanti sasova bandhito;
::

::gathalast
Tasmā tasiṇaṃ vinodaye, ākaṅkhanta {note:bhikkhū ākaṅkhī (sī.), bhikkhu ākaṅkhaṃ (syā.)} virāgamattano.
::

::hangnum
344\.
::

::gatha1
Yo nibbanatho vanādhimutto, vanamutto vanameva dhāvati;
::

::gathalast
Taṃ puggalametha passatha, mutto bandhanameva dhāvati.
::

::hangnum
345\.
::

::gatha1
Na {pb:M:0.0063}{pb:P:0.0050} taṃ daḷhaṃ bandhanamāhu dhīrā, yadāyasaṃ dārujapabbajañca {note:dārūjaṃ babbajañca (sī. pī.)};
::

::gathalast
Sārattarattā {pb:T:0.0062} maṇikuṇḍalesu, puttesu dāresu ca yā apekkhā.
::

::hangnum
346\.
::

::gatha1
Etaṃ daḷhaṃ bandhanamāhu dhīrā, ohārinaṃ sithilaṃ duppamuñcaṃ;
::

::gathalast
Etampi chetvāna paribbajanti, anapekkhino kāmasukhaṃ pahāya.
::

::hangnum
347\.
::

::gatha1
Ye rāgarattānupatanti sotaṃ, sayaṃkataṃ makkaṭakova jālaṃ;
::

::gathalast
Etampi chetvāna vajanti dhīrā, anapekkhino sabbadukkhaṃ pahāya.
::

::hangnum
348\.
::

::gatha1
Muñca {pb:V:0.0057} pure muñca pacchato, majjhe muñca bhavassa pāragū;
::

::gathalast
Sabbattha vimuttamānaso, na punaṃ jātijaraṃ upehisi.
::

::hangnum
349\.
::

::gatha1
Vitakkamathitassa jantuno, tibbarāgassa subhānupassino;
::

::gathalast
Bhiyyo taṇhā pavaḍḍhati, esa kho daḷhaṃ {note:esa gāḷhaṃ (ka.)} karoti bandhanaṃ.
::

::hangnum
350\.
::

::gatha1
Vitakkūpasame {pb:M:0.0064} ca {note:vitakkūpasameva (ka.)} yo rato, asubhaṃ bhāvayate sadā sato;
::

::gathalast
Esa {pb:T:0.0063} {note:eso (?)} kho byanti kāhiti, esa {note:eso (?)} checchati mārabandhanaṃ.
::

::hangnum
351\.
::

::gatha1
Niṭṭhaṅgato {pb:P:0.0051} asantāsī, vītataṇho anaṅgaṇo;
::

::gathalast
Acchindi bhavasallāni, antimoyaṃ samussayo.
::

::hangnum
352\.
::

::gatha1
Vītataṇho anādāno, niruttipadakovido;
::

::gatha2
Akkharānaṃ sannipātaṃ, jaññā pubbāparāni ca;
::

::gathalast
Sa ve ‘‘antimasārīro, mahāpañño mahāpuriso’’ti vuccati.
::

::hangnum
353\.
::

::gatha1
Sabbābhibhū sabbavidūhamasmi, sabbesu dhammesu anūpalitto;
::

::gathalast
Sabbañjaho taṇhakkhaye vimutto, sayaṃ abhiññāya kamuddiseyyaṃ.
::

::hangnum
354\.
::

::gatha1
Sabbadānaṃ dhammadānaṃ jināti, sabbarasaṃ dhammaraso jināti;
::

::gathalast
Sabbaratiṃ dhammarati jināti, taṇhakkhayo sabbadukkhaṃ jināti.
::

::hangnum
355\.
::

::gatha1
Hananti bhogā dummedhaṃ, no ca pāragavesino;
::

::gathalast
Bhogataṇhāya dummedho, hanti aññeva attanaṃ.
::

::hangnum
356\.
::

::gatha1
Tiṇadosāni khettāni, rāgadosā ayaṃ pajā;
::

::gathalast
Tasmā hi vītarāgesu, dinnaṃ hoti mahapphalaṃ.
::

::hangnum
357\.
::

::gatha1
Tiṇadosāni {pb:M:0.0065}{pb:V:0.0058}{pb:T:0.0064} khettāni, dosadosā ayaṃ pajā;
::

::gathalast
Tasmā hi vītadosesu, dinnaṃ hoti mahapphalaṃ.
::

::hangnum
358\.
::

::gatha1
Tiṇadosāni khettāni, mohadosā ayaṃ pajā;
::

::gathalast
Tasmā hi vītamohesu, dinnaṃ hoti mahapphalaṃ.
::

::hangnum
359\.
::

::gatha1
(Tiṇadosāni {pb:P:0.0052} khettāni, icchādosā ayaṃ pajā;
::

::gathalast
Tasmā hi vigaticchesu, dinnaṃ hoti mahapphalaṃ.) {note:( ) videsapotthakesu natthi, aṭṭhakathāyampi na dissati}
::

::gatha2
Tiṇadosāni khettāni, taṇhādosā ayaṃ pajā;
::

::gathalast
Tasmā hi vītataṇhesu, dinnaṃ hoti mahapphalaṃ.
::

::centre
Taṇhāvaggo catuvīsatimo niṭṭhito.
::

### 25. Bhikkhuvaggo

::hangnum
360\.
::

::gatha1
Cakkhunā saṃvaro sādhu, sādhu sotena saṃvaro;
::

::gathalast
Ghānena saṃvaro sādhu, sādhu jivhāya saṃvaro.
::

::hangnum
361\.
::

::gatha1
Kāyena saṃvaro sādhu, sādhu vācāya saṃvaro;
::

::gatha2
Manasā saṃvaro sādhu, sādhu sabbattha saṃvaro;
::

::gathalast
Sabbattha saṃvuto bhikkhu, sabbadukkhā pamuccati.
::

::hangnum
362\.
::

::gatha1
Hatthasaṃyato pādasaṃyato, vācāsaṃyato saṃyatuttamo;
::

::gathalast
Ajjhattarato samāhito, eko santusito tamāhu bhikkhuṃ.
::

::hangnum
363\.
::

::gatha1
Yo {pb:V:0.0059} mukhasaṃyato bhikkhu, mantabhāṇī anuddhato;
::

::gathalast
Atthaṃ dhammañca dīpeti, madhuraṃ tassa bhāsitaṃ.
::

::hangnum
364\.
::

::gatha1
Dhammārāmo {pb:M:0.0066}{pb:P:0.0053}{pb:T:0.0065} dhammarato, dhammaṃ anuvicintayaṃ;
::

::gathalast
Dhammaṃ anussaraṃ bhikkhu, saddhammā na parihāyati.
::

::hangnum
365\.
::

::gatha1
Salābhaṃ nātimaññeyya, nāññesaṃ pihayaṃ care;
::

::gathalast
Aññesaṃ pihayaṃ bhikkhu, samādhiṃ nādhigacchati.
::

::hangnum
366\.
::

::gatha1
Appalābhopi ce bhikkhu, salābhaṃ nātimaññati;
::

::gathalast
Taṃ ve devā pasaṃsanti, suddhājīviṃ atanditaṃ.
::

::hangnum
367\.
::

::gatha1
Sabbaso nāmarūpasmiṃ, yassa natthi mamāyitaṃ;
::

::gathalast
Asatā ca na socati, sa ve ‘‘bhikkhū’’ti vuccati.
::

::hangnum
368\.
::

::gatha1
Mettāvihārī yo bhikkhu, pasanno buddhasāsane;
::

::gathalast
Adhigacche padaṃ santaṃ, saṅkhārūpasamaṃ sukhaṃ.
::

::hangnum
369\.
::

::gatha1
Siñca bhikkhu imaṃ nāvaṃ, sittā te lahumessati;
::

::gathalast
Chetvā rāgañca dosañca, tato nibbānamehisi.
::

::hangnum
370\.
::

::gatha1
Pañca chinde pañca jahe, pañca cuttari bhāvaye;
::

::gathalast
Pañca saṅgātigo bhikkhu, ‘‘oghatiṇṇo’’ti vuccati.
::

::hangnum
371\.
::

::gatha1
Jhāya bhikkhu {note:jhāya tuvaṃ bhikkhu (?)} mā pamādo {note:mā ca pamādo (sī. syā. pī.)}, mā te kāmaguṇe ramessu {note:bhamassu (sī. pī.), bhavassu (syā.), ramassu (ka.)} cittaṃ;
::

::gathalast
Mā lohaguḷaṃ gilī pamatto, mā kandi ‘‘dukkhamida’’nti ḍayhamāno.
::

::hangnum
372\.
::

::gatha1
Natthi jhānaṃ apaññassa, paññā natthi ajhāyato {note:ajjhāyino (ka.)};
::

::gathalast
Yamhi jhānañca paññā ca, sa ve nibbānasantike.
::

::hangnum
373\.
::

::gatha1
Suññāgāraṃ {pb:M:0.0067}{pb:V:0.0060}{pb:P:0.0054}{pb:T:0.0066} paviṭṭhassa, santacittassa bhikkhuno;
::

::gathalast
Amānusī rati hoti, sammā dhammaṃ vipassato.
::

::hangnum
374\.
::

::gatha1
Yato yato sammasati, khandhānaṃ udayabbayaṃ;
::

::gathalast
Labhatī {note:labhati (pī.), labhate (ka.)} pītipāmojjaṃ, amataṃ taṃ vijānataṃ.
::

::hangnum
375\.
::

::gatha1
Tatrāyamādi bhavati, idha paññassa bhikkhuno;
::

::gathalast
Indriyagutti santuṭṭhi, pātimokkhe ca saṃvaro.
::

::hangnum
376\.
::

::gatha1
Mitte bhajassu kalyāṇe, suddhājīve atandite;
::

::gatha2
Paṭisanthāravutyassa {note:paṭisandhāravutyassa (ka.)}, ācārakusalo siyā;
::

::gathalast
Tato pāmojjabahulo, dukkhassantaṃ karissati.
::

::hangnum
377\.
::

::gatha1
Vassikā viya pupphāni, maddavāni {note:majjavāni (ka. ṭīkā) paccavāni (ka. aṭṭha.)} pamuñcati;
::

::gathalast
Evaṃ rāgañca dosañca, vippamuñcetha bhikkhavo.
::

::hangnum
378\.
::

::gatha1
Santakāyo santavāco, santavā susamāhito {note:santamano susamāhito (syā. pī.), santamano samāhito (ka.)};
::

::gathalast
Vantalokāmiso bhikkhu, ‘‘upasanto’’ti vuccati.
::

::hangnum
379\.
::

::gatha1
Attanā codayattānaṃ, paṭimaṃsetha attanā {note:paṭimāse attamattanā (sī. pī.), paṭimaṃse tamattanā (syā.)};
::

::gathalast
So attagutto satimā, sukhaṃ bhikkhu vihāhisi.
::

::hangnum
380\.
::

::gatha1
Attā hi attano nātho, (ko hi nātho paro siyā) {note:( ) videsapotthakesu natthi}
::

::gatha2
Attā hi attano gati;
::

::gathalast
Tasmā saṃyamamattānaṃ {note:saṃyamaya’ttānaṃ (sī. pī.)}, assaṃ bhadraṃva vāṇijo.
::

::hangnum
381\.
::

::gatha1
Pāmojjabahulo {pb:M:0.0068} bhikkhu, pasanno buddhasāsane;
::

::gathalast
Adhigacche padaṃ santaṃ, saṅkhārūpasamaṃ sukhaṃ.
::

::hangnum
382\.
::

::gatha1
Yo {pb:V:0.0061}{pb:P:0.0055} have daharo bhikkhu, yuñjati buddhasāsane;
::

::gathalast
Somaṃ {pb:T:0.0067} {note:so imaṃ (sī. syā. kaṃ. pī.)} lokaṃ pabhāseti, abbhā muttova candimā.
::

::centre
Bhikkhuvaggo pañcavīsatimo niṭṭhito.
::

### 26. Brāhmaṇavaggo

::hangnum
383\.
::

::gatha1
Chinda sotaṃ parakkamma, kāme panuda brāhmaṇa;
::

::gathalast
Saṅkhārānaṃ khayaṃ ñatvā, akataññūsi brāhmaṇa.
::

::hangnum
384\.
::

::gatha1
Yadā dvayesu dhammesu, pāragū hoti brāhmaṇo;
::

::gathalast
Athassa sabbe saṃyogā, atthaṃ gacchanti jānato.
::

::hangnum
385\.
::

::gatha1
Yassa pāraṃ apāraṃ vā, pārāpāraṃ na vijjati;
::

::gathalast
Vītaddaraṃ visaṃyuttaṃ, tamahaṃ brūmi brāhmaṇaṃ.
::

::hangnum
386\.
::

::gatha1
Jhāyiṃ virajamāsīnaṃ, katakiccamanāsavaṃ;
::

::gathalast
Uttamatthamanuppattaṃ, tamahaṃ brūmi brāhmaṇaṃ.
::

::hangnum
387\.
::

::gatha1
Divā {pb:M:0.0069} tapati ādicco, rattimābhāti candimā;
::

::gatha2
Sannaddho khattiyo tapati, jhāyī tapati brāhmaṇo;
::

::gathalast
Atha sabbamahorattiṃ {note:sabbamahorattaṃ (?)}, buddho tapati tejasā.
::

::hangnum
388\.
::

::gatha1
Bāhitapāpoti {pb:P:0.0056} brāhmaṇo, samacariyā samaṇoti vuccati;
::

::gathalast
Pabbājayamattano malaṃ, tasmā ‘‘pabbajito’’ti vuccati.
::

::hangnum
389\.
::

::gatha1
Na {pb:V:0.0062}{pb:T:0.0068} brāhmaṇassa pahareyya, nāssa muñcetha brāhmaṇo;
::

::gathalast
Dhī {note:dhi (syā. byākaraṇesu)} brāhmaṇassa hantāraṃ, tato dhī yassa {note:yo + assa = yassa} muñcati.
::

::hangnum
390\.
::

::gatha1
Na brāhmaṇassetadakiñci seyyo, yadā nisedho manaso piyehi;
::

::gathalast
Yato yato hiṃsamano nivattati, tato tato sammatimeva dukkhaṃ.
::

::hangnum
391\.
::

::gatha1
Yassa kāyena vācāya, manasā natthi dukkaṭaṃ;
::

::gathalast
Saṃvutaṃ tīhi ṭhānehi, tamahaṃ brūmi brāhmaṇaṃ.
::

::hangnum
392\.
::

::gatha1
Yamhā dhammaṃ vijāneyya, sammāsambuddhadesitaṃ;
::

::gathalast
Sakkaccaṃ taṃ namasseyya, aggihuttaṃva brāhmaṇo.
::

::hangnum
393\.
::

::gatha1
Na jaṭāhi na gottena, na jaccā hoti brāhmaṇo;
::

::gathalast
Yamhi saccañca dhammo ca, so sucī so ca brāhmaṇo.
::

::hangnum
394\.
::

::gatha1
Kiṃ {pb:M:0.0070} te jaṭāhi dummedha, kiṃ te ajinasāṭiyā;
::

::gathalast
Abbhantaraṃ te gahanaṃ, bāhiraṃ parimajjasi.
::

::hangnum
395\.
::

::gatha1
Paṃsukūladharaṃ jantuṃ, kisaṃ dhamanisanthataṃ;
::

::gathalast
Ekaṃ vanasmiṃ jhāyantaṃ, tamahaṃ brūmi brāhmaṇaṃ.
::

::hangnum
396\.
::

::gatha1
Na {pb:P:0.0057} cāhaṃ brāhmaṇaṃ brūmi, yonijaṃ mattisambhavaṃ;
::

::gatha2
Bhovādi nāma so hoti, sace hoti sakiñcano;
::

::gathalast
Akiñcanaṃ anādānaṃ, tamahaṃ brūmi brāhmaṇaṃ.
::

::hangnum
397\.
::

::gatha1
Sabbasaṃyojanaṃ chetvā, yo ve na paritassati;
::

::gathalast
Saṅgātigaṃ {pb:T:0.0069} visaṃyuttaṃ, tamahaṃ brūmi brāhmaṇaṃ.
::

::hangnum
398\.
::

::gatha1
Chetvā {pb:V:0.0063} naddhiṃ {note:nandhiṃ (ka. sī.), nandiṃ (pī.)} varattañca, sandānaṃ {note:sandāmaṃ (sī.)} sahanukkamaṃ;
::

::gathalast
Ukkhittapalighaṃ buddhaṃ, tamahaṃ brūmi brāhmaṇaṃ.
::

::hangnum
399\.
::

::gatha1
Akkosaṃ vadhabandhañca, aduṭṭho yo titikkhati;
::

::gathalast
Khantībalaṃ balānīkaṃ, tamahaṃ brūmi brāhmaṇaṃ.
::

::hangnum
400\.
::

::gatha1
Akkodhanaṃ vatavantaṃ, sīlavantaṃ anussadaṃ;
::

::gathalast
Dantaṃ antimasārīraṃ, tamahaṃ brūmi brāhmaṇaṃ.
::

::hangnum
401\.
::

::gatha1
Vāri {pb:M:0.0071} pokkharapatteva, āraggeriva sāsapo;
::

::gathalast
Yo na limpati {note:lippati (sī. pī.)} kāmesu, tamahaṃ brūmi brāhmaṇaṃ.
::

::hangnum
402\.
::

::gatha1
Yo dukkhassa pajānāti, idheva khayamattano;
::

::gathalast
Pannabhāraṃ visaṃyuttaṃ, tamahaṃ brūmi brāhmaṇaṃ.
::

::hangnum
403\.
::

::gatha1
Gambhīrapaññaṃ medhāviṃ, maggāmaggassa kovidaṃ;
::

::gathalast
Uttamatthamanuppattaṃ, tamahaṃ brūmi brāhmaṇaṃ.
::

::hangnum
404\.
::

::gatha1
Asaṃsaṭṭhaṃ {pb:P:0.0058} gahaṭṭhehi, anāgārehi cūbhayaṃ;
::

::gathalast
Anokasārimappicchaṃ, tamahaṃ brūmi brāhmaṇaṃ.
::

::hangnum
405\.
::

::gatha1
Nidhāya daṇḍaṃ bhūtesu, tasesu thāvaresu ca;
::

::gathalast
Yo na hanti na ghāteti, tamahaṃ brūmi brāhmaṇaṃ.
::

::hangnum
406\.
::

::gatha1
Aviruddhaṃ viruddhesu, attadaṇḍesu nibbutaṃ;
::

::gathalast
Sādānesu anādānaṃ, tamahaṃ brūmi brāhmaṇaṃ.
::

::hangnum
407\.
::

::gatha1
Yassa rāgo ca doso ca, māno makkho ca pātito;
::

::gathalast
Sāsaporiva {pb:T:0.0070} āraggā {note:āragge (ka.)}, tamahaṃ brūmi brāhmaṇaṃ.
::

::hangnum
408\.
::

::gatha1
Akakkasaṃ {pb:M:0.0072}{pb:V:0.0064} viññāpaniṃ, giraṃ saccamudīraye;
::

::gathalast
Yāya nābhisaje kañci {note:kiñci (ka.)}, tamahaṃ brūmi brāhmaṇaṃ.
::

::hangnum
409\.
::

::gatha1
Yodha dīghaṃ va rassaṃ vā, aṇuṃ thūlaṃ subhāsubhaṃ;
::

::gathalast
Loke adinnaṃ nādiyati {note:nādeti (ma. ni. 2.459)}, tamahaṃ brūmi brāhmaṇaṃ.
::

::hangnum
410\.
::

::gatha1
Āsā yassa na vijjanti, asmiṃ loke paramhi ca;
::

::gathalast
Nirāsāsaṃ {note:nirāsayaṃ (sī. syā. pī.), nirāsakaṃ (?)} visaṃyuttaṃ, tamahaṃ brūmi brāhmaṇaṃ.
::

::hangnum
411\.
::

::gatha1
Yassālayā na vijjanti, aññāya akathaṃkathī;
::

::gathalast
Amatogadhamanuppattaṃ, tamahaṃ brūmi brāhmaṇaṃ.
::

::hangnum
412\.
::

::gatha1
Yodha puññañca pāpañca, ubho saṅgamupaccagā;
::

::gathalast
Asokaṃ virajaṃ suddhaṃ, tamahaṃ brūmi brāhmaṇaṃ.
::

::hangnum
413\.
::

::gatha1
Candaṃva vimalaṃ suddhaṃ, vippasannamanāvilaṃ;
::

::gathalast
Nandībhavaparikkhīṇaṃ, tamahaṃ brūmi brāhmaṇaṃ.
::

::hangnum
414\.
::

::gatha1
Yomaṃ {pb:P:0.0059} {note:yo imaṃ (sī. syā. kaṃ. pī.)} palipathaṃ duggaṃ, saṃsāraṃ mohamaccagā;
::

::gatha2
Tiṇṇo pāragato {note:pāragato (sī. syā. kaṃ. pī.)} jhāyī, anejo akathaṃkathī;
::

::gathalast
Anupādāya nibbuto, tamahaṃ brūmi brāhmaṇaṃ.
::

::hangnum
415\.
::

::gatha1
Yodha {pb:M:0.0073} kāme pahantvāna {note:pahatvāna (sī. pī.)}, anāgāro paribbaje;
::

::gathalast
Kāmabhavaparikkhīṇaṃ, tamahaṃ brūmi brāhmaṇaṃ {note:idaṃ gāthādvayaṃ videsapotthakesu sakideva dassitaṃ}.
::

::hangnum
416\.
::

::gatha1
Yodha taṇhaṃ pahantvāna, anāgāro paribbaje;
::

::gathalast
Taṇhābhavaparikkhīṇaṃ{pb:T:0.0071}, tamahaṃ brūmi brāhmaṇaṃ.
::

::hangnum
417\.
::

::gatha1
Hitvā {pb:V:0.0065} mānusakaṃ yogaṃ, dibbaṃ yogaṃ upaccagā;
::

::gathalast
Sabbayogavisaṃyuttaṃ, tamahaṃ brūmi brāhmaṇaṃ.
::

::hangnum
418\.
::

::gatha1
Hitvā ratiñca aratiñca, sītibhūtaṃ nirūpadhiṃ;
::

::gathalast
Sabbalokābhibhuṃ vīraṃ, tamahaṃ brūmi brāhmaṇaṃ.
::

::hangnum
419\.
::

::gatha1
Cutiṃ yo vedi sattānaṃ, upapattiñca sabbaso;
::

::gathalast
Asattaṃ sugataṃ buddhaṃ, tamahaṃ brūmi brāhmaṇaṃ.
::

::hangnum
420\.
::

::gatha1
Yassa gatiṃ na jānanti, devā gandhabbamānusā;
::

::gathalast
Khīṇāsavaṃ arahantaṃ, tamahaṃ brūmi brāhmaṇaṃ.
::

::hangnum
421\.
::

::gatha1
Yassa {pb:M:0.0074} pure ca pacchā ca, majjhe ca natthi kiñcanaṃ;
::

::gathalast
Akiñcanaṃ anādānaṃ, tamahaṃ brūmi brāhmaṇaṃ.
::

::hangnum
422\.
::

::gatha1
Usabhaṃ {pb:P:0.0060} pavaraṃ vīraṃ, mahesiṃ vijitāvinaṃ;
::

::gathalast
Anejaṃ nhātakaṃ {note:nahātakaṃ (sī. syā. kaṃ pī.)} buddhaṃ, tamahaṃ brūmi brāhmaṇaṃ.
::

::hangnum
423\.
::

::gatha1
Pubbenivāsaṃ yo vedi, saggāpāyañca passati,
::

::gatha2
Atho jātikkhayaṃ patto, abhiññāvosito muni;
::

::gathalast
Sabbavositavosānaṃ, tamahaṃ brūmi brāhmaṇaṃ.
::

::centre
Brāhmaṇavaggo chabbīsatimo niṭṭhito.
::

(Ettāvatā {pb:V:0.0066} sabbapaṭhame yamakavagge cuddasa vatthūni, appamādavagge nava, cittavagge nava, pupphavagge dvādasa, bālavagge pannarasa, paṇḍitavagge ekādasa, arahantavagge dasa, sahassavagge cuddasa, pāpavagge dvādasa, daṇḍavagge ekādasa, jarāvagge nava, attavagge dasa, lokavagge ekādasa, buddhavagge nava {note:aṭṭha (ka.)}, sukhavagge aṭṭha, piyavagge nava, kodhavagge aṭṭha, malavagge dvādasa, dhammaṭṭhavagge dasa, maggavagge dvādasa, pakiṇṇakavagge nava, nirayavagge nava, nāgavagge aṭṭha, taṇhāvagge dvādasa, bhikkhuvagge dvādasa, brāhmaṇavagge cattālīsāti pañcādhikāni tīṇi vatthusatāni.

::gatha2
Satevīsacatussatā, catusaccavibhāvinā;
::

::gathalast
Satattayañca vatthūnaṃ, pañcādhikaṃ samuṭṭhitāti) {note:( ) etthantare pāṭho videsapotthakesu natthi, aṭṭhakathāsuyeva dissati}.
::

{note:dhammapadassa vaggassuddānaṃ§yamakaṃ pamādaṃ cittaṃ, pupphaṃ bālañca paṇḍitaṃ.§rahantaṃ sahassaṃ pāpaṃ, daṇḍaṃ jarā attalokaṃ.§buddhaṃ sukhaṃ piyaṃ kodhaṃ, malaṃ dhammaṭṭhamaggañca.§pakiṇṇakaṃ nirayaṃ nāgaṃ, taṇhā bhikkhū ca brāhmaṇo.§gāthāyuddānaṃ§yamake vīsagāthāyo, appamādalokamhi ca.§piye dvādasagāthāyo, citte jarattekādasa.§pupphabālasahassamhi, buddha magga pakiṇṇake.§soḷasa paṇḍite kodhe, niraye nāge catuddasa.§arahante dasaggāthā, pāpasukhamhi terasa.§sattarasa daṇḍadhammaṭṭhe, malamhi ekavīsati.§taṇhāvagge sattabbīsa, tevīsa bhikkhuvaggamhi.§brāhmaṇe ekatālīsa, catussatā satevīsa. (ka.)}

Dhammapade vaggānamuddānaṃ –

::gatha2
Yamakappamādo {pb:M:0.0075} cittaṃ, pupphaṃ bālena paṇḍito;
::

::gathalast
Arahanto sahassañca, pāpaṃ daṇḍena te dasa.
::

::gatha1
Jarā {pb:T:0.0072} attā ca loko ca, buddho sukhaṃ piyena ca;
::

::gathalast
Kodho malañca dhammaṭṭho, maggavaggena vīsati.
::

::gatha2
Pakiṇṇaṃ nirayo nāgo, taṇhā bhikkhu ca brāhmaṇo;
::

::gathalast
Ete chabbīsati vaggā, desitādiccabandhunā.
::

Gāthānamuddānaṃ –

::gatha2
Yamake vīsati gāthā, appamādamhi dvādasa;
::

::gathalast
Ekādasa cittavagge, pupphavaggamhi soḷasa.
::

::gatha2
Bāle ca soḷasa gāthā, paṇḍitamhi catuddasa;
::

::gathalast
Arahante dasa gāthā, sahasse honti soḷasa.
::

::gatha2
Terasa pāpavaggamhi, daṇḍamhi dasa satta ca;
::

::gathalast
Ekādasa jarā vagge, attavaggamhi tā dasa.
::

::gatha2
Dvādasa {pb:M:0.0076}{pb:V:0.0067} lokavaggamhi, buddhavaggamhi ṭhārasa {note:soḷasa (sabbattha)};
::

::gathalast
Sukhe ca piyavagge ca, gāthāyo honti dvādasa.
::

::gatha2
Cuddasa kodhavaggamhi, malavaggekavīsati;
::

::gathalast
Sattarasa ca dhammaṭṭhe, maggavagge sattarasa.
::

::gatha2
Pakiṇṇe soḷasa gāthā, niraye nāge ca cuddasa;
::

::gathalast
Chabbīsa taṇhāvaggamhi, tevīsa bhikkhuvaggikā.
::

::gatha2
Ekatālīsagāthāyo, brāhmaṇe vaggamuttame;
::

::gatha3
Gāthāsatāni cattāri, tevīsa ca punāpare;
::

::gathalast
Dhammapade nipātamhi, desitādiccabandhunāti.
::

::centre
Dhammapadapāḷi niṭṭhitā.
::
