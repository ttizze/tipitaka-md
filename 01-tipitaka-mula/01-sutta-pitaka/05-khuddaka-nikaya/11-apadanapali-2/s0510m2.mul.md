::centre
Namo tassa bhagavato arahato sammāsambuddhassa
::

# Khuddakanikāye

## Therāpadānapāḷi

#### (Dutiyo bhāgo)

### 43. Sakiṃsammajjakavaggo

#### 1. Sakiṃsammajjakattheraapadānaṃ

::hangnum
1\.
::

::gatha1
‘‘Vipassino {pb:T:2.0024}{pb:M:2.0001}{pb:V:2.0001} bhagavato, pāṭaliṃ bodhimuttamaṃ;
::

::gathalast
Disvāva taṃ pādapaggaṃ, tattha cittaṃ pasādayiṃ.
::

::hangnum
2\.
::

::gatha1
‘‘Sammajjaniṃ gahetvāna, bodhiṃ sammajji tāvade;
::

::gathalast
Sammajjitvāna taṃ bodhiṃ, avandiṃ pāṭaliṃ ahaṃ.
::

::hangnum
3\.
::

::gatha1
‘‘Tattha cittaṃ pasādetvā, sire katvāna añjaliṃ;
::

::gathalast
Namassamāno taṃ bodhiṃ, gañchiṃ paṭikuṭiṃ ahaṃ.
::

::hangnum
4\.
::

::gatha1
‘‘Tādimaggena {pb:V:2.0002} gacchāmi, saranto bodhimuttamaṃ;
::

::gathalast
Ajagaro maṃ pīḷesi, ghorarūpo mahabbalo.
::

::hangnum
5\.
::

::gatha1
‘‘Āsanne {pb:P:2.0379} me kataṃ kammaṃ, phalena tosayī mamaṃ;
::

::gathalast
Kaḷevaraṃ me gilati, devaloke ramāmahaṃ.
::

::hangnum
6\.
::

::gatha1
‘‘Anāvilaṃ mama cittaṃ, visuddhaṃ paṇḍaraṃ sadā;
::

::gathalast
Sokasallaṃ na jānāmi, cittasantāpanaṃ mama.
::

::hangnum
7\.
::

::gatha1
‘‘Kuṭṭhaṃ gaṇḍo kilāso ca, apamāro vitacchikā;
::

::gathalast
Daddu kaṇḍu ca me natthi, phalaṃ sammajjanāyidaṃ {note:sammajjane idaṃ (sī.)}.
::

::hangnum
8\.
::

::gatha1
‘‘Soko {pb:M:2.0002} ca paridevo ca, hadaye me na vijjati;
::

::gathalast
Abhantaṃ ujukaṃ cittaṃ, phalaṃ sammajjanāyidaṃ.
::

::hangnum
9\.
::

::gatha1
‘‘Samādhīsu {pb:T:2.0025} na majjāmi {note:samādhīsu na sajjāmi (sī.), samādhiṃ puna pajjāmi (syā)}, visadaṃ hoti mānasaṃ;
::

::gathalast
Yaṃ yaṃ samādhimicchāmi, so so sampajjate mamaṃ.
::

::hangnum
10\.
::

::gatha1
‘‘Rajanīye na rajjāmi, atho dussaniyesu {note:dosaniyesu (sī. syā. ka.)} ca;
::

::gathalast
Mohanīye na muyhāmi, phalaṃ sammajjanāyidaṃ.
::

::hangnum
11\.
::

::gatha1
‘‘Ekanavutito {note:ekanavute ito (sī. syā.)} kappe, yaṃ kammamakariṃ tadā;
::

::gathalast
Duggatiṃ nābhijānāmi, phalaṃ sammajjanāyidaṃ.
::

::hangnum
12\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
13\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
14\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā sakiṃsammajjako thero imā gāthāyo
::

Abhāsitthāti.

::centre
Sakiṃsammajjakattherassāpadānaṃ paṭhamaṃ.
::

#### 2. Ekadussadāyakattheraapadānaṃ

::hangnum
15\.
::

::gatha1
‘‘Nagare {pb:V:2.0003} haṃsavatiyā, ahosiṃ tiṇahārako;
::

::gathalast
Tiṇahārena jīvāmi, tena posemi dārake.
::

::hangnum
16\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Tamandhakāraṃ nāsetvā, uppajji lokanāyako.
::

::hangnum
17\.
::

::gatha1
‘‘Sake {pb:T:2.0026} ghare nisīditvā, evaṃ cintesi tāvade;
::

::gathalast
‘Buddho loke samuppanno, deyyadhammo na vijjati.
::

::hangnum
18\.
::

::gatha1
‘‘‘Idaṃ {pb:M:2.0003} me sāṭakaṃ ekaṃ, natthi me koci dāyako;
::

::gathalast
Dukkho nirayasamphasso, ropayissāmi dakkhiṇaṃ’.
::

::hangnum
19\.
::

::gatha1
‘‘Evāhaṃ cintayitvāna, sakaṃ cittaṃ pasādayiṃ;
::

::gathalast
Ekaṃ dussaṃ gahetvāna, buddhaseṭṭhassadāsahaṃ.
::

::hangnum
20\.
::

::gatha1
‘‘Ekaṃ {pb:P:2.0380} dussaṃ daditvāna, ukkuṭṭhiṃ sampavattayiṃ;
::

::gathalast
‘Yadi buddho tuvaṃ vīra, tārehi maṃ mahāmuni’.
::

::hangnum
21\.
::

::gatha1
‘‘Padumuttaro lokavidū, āhutīnaṃ paṭiggaho;
::

::gathalast
Mama dānaṃ pakittento, akā me anumodanaṃ.
::

::hangnum
22\.
::

::gatha1
‘‘‘Iminā ekadussena, cetanāpaṇidhīhi ca;
::

::gathalast
Kappasatasahassāni, vinipātaṃ na gacchasi.
::

::hangnum
23\.
::

::gatha1
‘‘‘Chattiṃsakkhattuṃ devindo, devarajjaṃ karissasi;
::

::gathalast
Tettiṃsakkhattuṃ rājā ca, cakkavattī {note:cakkavatti (syā.)} bhavissasi.
::

::hangnum
24\.
::

::gatha1
‘‘‘Padesarajjaṃ vipulaṃ, gaṇanāto asaṅkhiyaṃ {note:asaṅkayaṃ (syā. ka.) evamuparipi};
::

::gathalast
Devaloke manusse vā, saṃsaranto tuvaṃ bhave.
::

::hangnum
25\.
::

::gatha1
‘‘‘Rūpavā guṇasampanno, anavakkantadehavā {note:anuvattanta… (syā)};
::

::gathalast
Akkhobhaṃ amitaṃ dussaṃ, labhissasi yadicchakaṃ’.
::

::hangnum
26\.
::

::gatha1
‘‘Idaṃ vatvāna sambuddho, jalajuttamanāmako;
::

::gathalast
Nabhaṃ abbhuggamī vīro {note:dhīro (sī. syā.)}, haṃsarājāva ambare.
::

::hangnum
27\.
::

::gatha1
‘‘Yaṃ {pb:T:2.0027} yaṃ yonupapajjāmi, devattaṃ atha mānusaṃ;
::

::gathalast
Bhoge me ūnatā natthi, ekadussassidaṃ phalaṃ.
::

::hangnum
28\.
::

::gatha1
‘‘Paduddhāre {pb:V:2.0004} paduddhāre, dussaṃ nibbattate mamaṃ;
::

::gathalast
Heṭṭhā dussamhi tiṭṭhāmi, uparicchadanaṃ mama.
::

::hangnum
29\.
::

::gatha1
‘‘Cakkavāḷaṃ upādāya, sakānanaṃ sapabbataṃ;
::

::gathalast
Icchamāno cahaṃ ajja, dussehacchādayeyya taṃ.
::

::hangnum
30\.
::

::gatha1
‘‘Teneva ekadussena, saṃsaranto bhavābhave;
::

::gathalast
Suvaṇṇavaṇṇo hutvāna, saṃsarāmi bhavābhave.
::

::hangnum
31\.
::

::gatha1
‘‘Vipākaṃ {pb:M:2.0004} viekadussassa, nājjhagaṃ katthacikkhayaṃ;
::

::gathalast
Ayaṃ me antimā jāti, vipaccati idhāpi me.
::

::hangnum
32\.
::

::gatha1
‘‘Satasahassito kappe, yaṃ dussamadadiṃ tadā;
::

::gathalast
Duggatiṃ nābhijānāmi, ekadussassidaṃ phalaṃ.
::

::hangnum
33\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
34\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
35\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::gathalast
Itthaṃ sudaṃ āyasmā ekadussadāyako thero imā gāthāyo abhāsitthāti;
::

::centre
Ekadussadāyakattherassāpadānaṃ dutiyaṃ.
::

#### 3. Ekāsanadāyakattheraapadānaṃ

::hangnum
36\.
::

::gatha1
‘‘Himavantassāvidūre{pb:T:2.0028}{pb:P:2.0381}, gosito nāma pabbato;
::

::gathalast
Assamo sukato mayhaṃ, paṇṇasālā sumāpitā.
::

::hangnum
37\.
::

::gatha1
‘‘Nārado nāma nāmena, kassapo iti maṃ vidū;
::

::gathalast
Suddhimaggaṃ gavesanto, vasāmi gosite tadā.
::

::hangnum
38\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Vivekakāmo sambuddho, agañchi anilañjasā.
::

::hangnum
39\.
::

::gatha1
‘‘Vanagge gacchamānassa, disvā raṃsiṃ mahesino;
::

::gathalast
Kaṭṭhamañcaṃ paññāpetvā, ajinañca apatthariṃ.
::

::hangnum
40\.
::

::gatha1
‘‘Āsanaṃ {pb:V:2.0005} paññāpetvāna, sire katvāna añjaliṃ;
::

::gathalast
Somanassaṃ paveditvā, idaṃ vacanamabraviṃ.
::

::hangnum
41\.
::

::gatha1
‘‘‘Sallakatto mahāvīra, āturānaṃ tikicchako;
::

::gathalast
Mamaṃ rogaparetassa {note:rāga… (syā.)}, tikicchaṃ dehi nāyaka.
::

::hangnum
42\.
::

::gatha1
‘‘‘Kallatthikā ye passanti, buddhaseṭṭha tuvaṃ mune;
::

::gathalast
Dhuvatthasiddhiṃ papponti, etesaṃ ajaro {note:jajjaro (sī. pī. ka.)} bhave.
::

::hangnum
43\.
::

::gatha1
‘‘‘Na {pb:M:2.0005} me deyyadhammo atthi, pavattaphalabhojihaṃ;
::

::gathalast
Idaṃ me āsanaṃ atthi {note:na me deyyaṃ tava atthi (sī. syā.)}, nisīda kaṭṭhamañcake’.
::

::hangnum
44\.
::

::gatha1
‘‘Nisīdi tattha bhagavā, asambhītova {note:acchambhitova (syā. ka.)} kesarī;
::

::gathalast
Muhuttaṃ vītināmetvā, idaṃ vacanamabravi.
::

::hangnum
45\.
::

::gatha1
‘‘‘Visaṭṭho {pb:T:2.0029} {note:vissattho (sī. pī), vissaṭṭho (syā. ka.)} hohi mā bhāyi, laddho jotiraso tayā;
::

::gathalast
Yaṃ tuyhaṃ patthitaṃ sabbaṃ, paripūrissatināgate {note:paripūrissatāsanaṃ (syā. ka.)}.
::

::hangnum
46\.
::

::gatha1
‘‘‘Na moghaṃ taṃ kataṃ tuyhaṃ, puññakkhette anuttare;
::

::gathalast
Sakkā uddharituṃ attā, yassa cittaṃ paṇīhitaṃ {note:sunīhitaṃ (syā.)}.
::

::hangnum
47\.
::

::gatha1
‘‘‘Imināsanadānena, cetanāpaṇidhīhi ca;
::

::gathalast
Kappasatasahassāni, vinipātaṃ na gacchasi.
::

::hangnum
48\.
::

::gatha1
‘‘‘Paññāsakkhattuṃ devindo, devarajjaṃ karissasi;
::

::gathalast
Asītikkhattuṃ rājā ca, cakkavattī bhavissasi.
::

::hangnum
49\.
::

::gatha1
‘‘‘Padesarajjaṃ {pb:P:2.0382} vipulaṃ, gaṇanāto asaṅkhiyaṃ;
::

::gathalast
Sabbattha sukhito hutvā, saṃsāre saṃsarissasi’.
::

::hangnum
50\.
::

::gatha1
‘‘Idaṃ vatvāna sambuddho, jalajuttamanāmako;
::

::gathalast
Nabhaṃ abbhuggamī vīro, haṃsarājāva ambare.
::

::hangnum
51\.
::

::gatha1
‘‘Hatthiyānaṃ assayānaṃ, sarathaṃ sandamānikaṃ;
::

::gathalast
Labhāmi sabbamevetaṃ, ekāsanassidaṃ phalaṃ.
::

::hangnum
52\.
::

::gatha1
‘‘Kānanaṃ pavisitvāpi, yadā icchāmi āsanaṃ;
::

::gathalast
Mama saṅkappamaññāya, pallaṅko upatiṭṭhati.
::

::hangnum
53\.
::

::gatha1
‘‘Vārimajjhagato santo, yadā icchāmi āsanaṃ;
::

::gathalast
Mama saṅkappamaññāya, pallaṅko upatiṭṭhati.
::

::hangnum
54\.
::

::gatha1
‘‘Yaṃ {pb:V:2.0006} yaṃ yonupapajjāmi, devattaṃ atha mānusaṃ;
::

::gathalast
Pallaṅkasatasahassāni, parivārenti maṃ sadā.
::

::hangnum
55\.
::

::gatha1
‘‘Duve {pb:T:2.0030}{pb:M:2.0006} bhave saṃsarāmi, devatte atha mānuse;
::

::gathalast
Duve kule pajāyāmi, khattiye atha brāhmaṇe.
::

::hangnum
56\.
::

::gatha1
‘‘Ekāsanaṃ daditvāna, puññakkhette anuttare;
::

::gathalast
Dhammapallaṅkamādāya {note:dhammapallaṅkamaññāya (syā. ka.)}, viharāmi anāsavo.
::

::hangnum
57\.
::

::gatha1
‘‘Satasahassito kappe, yaṃ dānamadadiṃ tadā;
::

::gathalast
Duggatiṃ nābhijānāmi, ekāsanassidaṃ phalaṃ.
::

::hangnum
58\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
59\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
60\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ekāsanadāyako thero imā gāthāyo
::

Abhāsitthāti.

::centre
Ekāsanadāyakattherassāpadānaṃ tatiyaṃ.
::

#### 4. Sattakadambapupphiyattheraapadānaṃ

::hangnum
61\.
::

::gatha1
‘‘Himavantassāvidūre, kukkuṭo {note:kadambo (sī. syā. pī.)} nāma pabbato;
::

::gathalast
Tamhi pabbatapādamhi, satta buddhā vasiṃsu te.
::

::hangnum
62\.
::

::gatha1
‘‘Kadambaṃ pupphitaṃ disvā, paggahetvāna añjaliṃ;
::

::gathalast
Satta mālā gahetvāna, puññacittena {note:puṇṇacittena (ka.)} okiriṃ.
::

::hangnum
63\.
::

::gatha1
‘‘Tena {pb:T:2.0031} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
64\.
::

::gatha1
‘‘Catunnavutito {pb:P:2.0383} kappe, yaṃ kammamakariṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
65\.
::

::gatha1
‘‘Kilesā {pb:V:2.0007} jhāpitā mayhaṃ…pe… viharāmi anāsavo.
::

::hangnum
66\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
67\.
::

::gatha1
‘‘Paṭisambhidā {pb:M:2.0007} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sattakadambapupphiyo thero imā
::

Gāthāyo abhāsitthāti.

::centre
Sattakadambapupphiyattherassāpadānaṃ catutthaṃ.
::

#### 5. Koraṇḍapupphiyattheraapadānaṃ

::hangnum
68\.
::

::gatha1
‘‘Vanakammiko pure āsiṃ, pitumātumatenahaṃ {note:pitupitāmahenahaṃ (sī. syā. pī.)};
::

::gathalast
Pasumārena jīvāmi, kusalaṃ me na vijjati.
::

::hangnum
69\.
::

::gatha1
‘‘Mama āsayasāmantā, tisso lokagganāyako;
::

::gathalast
Padāni tīṇi dassesi, anukampāya cakkhumā.
::

::hangnum
70\.
::

::gatha1
‘‘Akkante ca pade disvā, tissanāmassa satthuno;
::

::gathalast
Haṭṭho haṭṭhena cittena, pade cittaṃ pasādayiṃ.
::

::hangnum
71\.
::

::gatha1
‘‘Koraṇḍaṃ {pb:T:2.0032} pupphitaṃ disvā, pādapaṃ dharaṇīruhaṃ;
::

::gathalast
Sakosakaṃ gahetvāna, padaseṭṭhamapūjayiṃ.
::

::hangnum
72\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
73\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Koraṇḍavaṇṇakoyeva, suppabhāso bhavāmahaṃ.
::

::hangnum
74\.
::

::gatha1
‘‘Dvenavute ito kappe, yaṃ kammamakariṃ tadā;
::

::gathalast
Duggatiṃ nābhijānāmi, padapūjāyidaṃ phalaṃ.
::

::hangnum
75\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
76\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
77\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::gathalast
Itthaṃ sudaṃ āyasmā koraṇḍapupphiyo thero imā gāthāyo abhāsitthāti;
::

::centre
Koraṇḍapupphiyattherassāpadānaṃ pañcamaṃ.
::

#### 6. Ghatamaṇḍadāyakattheraapadānaṃ

::hangnum
78\.
::

::gatha1
‘‘Sucintitaṃ {pb:M:2.0008}{pb:V:2.0008} bhagavantaṃ, lokajeṭṭhaṃ narāsabhaṃ;
::

::gathalast
Upaviṭṭhaṃ mahāraññaṃ, vātābādhena pīḷitaṃ.
::

::hangnum
79\.
::

::gatha1
‘‘Disvā {pb:T:2.0033} cittaṃ pasādetvā, ghatamaṇḍamupānayiṃ;
::

::gathalast
Katattā {pb:P:2.0384} ācitattā ca, gaṅgā bhāgīrathī ayaṃ.
::

::hangnum
80\.
::

::gatha1
‘‘Mahāsamuddā cattāro, ghataṃ sampajjare mama;
::

::gathalast
Ayañca pathavī ghorā, appamāṇā asaṅkhiyā.
::

::hangnum
81\.
::

::gatha1
‘‘Mama saṅkappamaññāya, bhavate madhusakkarā;
::

::gathalast
Cātuddīpā {note:catuddisā (syā.)} ime rukkhā, pādapā dharaṇīruhā.
::

::hangnum
82\.
::

::gatha1
‘‘Mama saṅkappamaññāya, kapparukkhā bhavanti te;
::

::gathalast
Paññāsakkhattuṃ devindo, devarajjamakārayiṃ.
::

::hangnum
83\.
::

::gatha1
‘‘Ekapaññāsakkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
84\.
::

::gatha1
‘‘Catunnavutito kappe, yaṃ dānamadadiṃ tadā;
::

::gathalast
Duggatiṃ nābhijānāmi, ghatamaṇḍassidaṃ phalaṃ.
::

::hangnum
85\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
86\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
87\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ghatamaṇḍadāyako thero imā gāthāyo
::

Abhāsitthāti.

::centre
Ghatamaṇḍadāyakattherassāpadānaṃ chaṭṭhaṃ.
::

#### 7. Ekadhammassavaniyattheraapadānaṃ

::hangnum
88\.
::

::gatha1
‘‘Padumuttaro {pb:T:2.0034} nāma jino, sabbadhammāna pāragū;
::

::gathalast
Catusaccaṃ pakāsento, santāresi bahuṃ janaṃ.
::

::hangnum
89\.
::

::gatha1
‘‘Ahaṃ {pb:M:2.0009}{pb:V:2.0009} tena samayena, jaṭilo uggatāpano;
::

::gathalast
Dhunanto vākacīrāni, gacchāmi ambare tadā.
::

::hangnum
90\.
::

::gatha1
‘‘Buddhaseṭṭhassa upari, gantuṃ na visahāmahaṃ;
::

::gathalast
Pakkhīva selamāsajja, gamanaṃ na labhāmahaṃ.
::

::hangnum
91\.
::

::gatha1
‘‘Udake vokkamitvāna, evaṃ gacchāmi ambare;
::

::gathalast
Na me idaṃ bhūtapubbaṃ, iriyāpathavikopanaṃ.
::

::hangnum
92\.
::

::gatha1
‘‘Handa metaṃ gavesissaṃ, appevatthaṃ labheyyahaṃ;
::

::gathalast
Orohanto antalikkhā, saddamassosi satthuno.
::

::hangnum
93\.
::

::gatha1
‘‘Sarena rajanīyena, savanīyena vaggunā;
::

::gathalast
Aniccataṃ kathentassa, taññeva uggahiṃ tadā;
::

::gathalast
Aniccasaññamuggayha{pb:P:2.0385}, agamāsiṃ mamassamaṃ.
::

::hangnum
94\.
::

::gatha1
‘‘Yāvatāyuṃ vasitvāna, tattha kālaṅkato ahaṃ;
::

::gathalast
Carime vattamānamhi, saddhammassavanaṃ sariṃ.
::

::hangnum
95\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
96\.
::

::gatha1
‘‘Tiṃsakappasahassāni, devaloke ramiṃ ahaṃ;
::

::gathalast
Ekapaññāsakkhattuñca{pb:T:2.0035}, devarajjamakārayiṃ.
::

::hangnum
97\.
::

::gatha1
‘‘Ekavīsatikkhattuñca {note:ekatiṃsati… (syā.)}, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
98\.
::

::gatha1
‘‘Anubhomi sakaṃ puññaṃ, sukhitohaṃ bhavābhave;
::

::gatha2
Anussarāmi taṃ saññaṃ, saṃsaranto bhavābhave;
::

::gathalast
Na koṭiṃ paṭivijjhāmi, nibbānaṃ accutaṃ padaṃ.
::

::hangnum
99\.
::

::gatha1
‘‘Pitugehe nisīditvā, samaṇo bhāvitindriyo;
::

::gathalast
Kathaṃsa {note:kathayaṃ (sī. pī. ka.)} paridīpento, aniccatamudāhari.
::

::hangnum
100\.
::

::gatha1
‘‘‘Aniccā vata saṅkhārā, uppādavayadhammino;
::

::gathalast
Uppajjitvā nirujjhanti, tesaṃ vūpasamo sukho’.
::

::hangnum
101\.
::

::gatha1
‘‘Saha {pb:M:2.0010} gāthaṃ suṇitvāna, pubbasaññamanussariṃ;
::

::gathalast
Ekāsane nisīditvā, arahattamapāpuṇiṃ.
::

::hangnum
102\.
::

::gatha1
‘‘Jātiyā {pb:V:2.0010} sattavassena, arahattamapāpuṇiṃ;
::

::gathalast
Upasampādayī buddho, dhammassavanassidaṃ phalaṃ.
::

::hangnum
103\.
::

::gatha1
‘‘Satasahassito kappe, yaṃ dhammamasuṇiṃ tadā;
::

::gathalast
Duggatiṃ nābhijānāmi, dhammassavanassidaṃ phalaṃ.
::

::hangnum
104\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
105\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
106\.
::

::gatha1
‘‘Paṭisambhidā {pb:T:2.0036} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ekadhammassavaniyo thero imā
::

Gāthāyo abhāsitthāti.

::centre
Ekadhammassavaniyattherassāpadānaṃ sattamaṃ.
::

#### 8. Sucintitattheraapadānaṃ

::hangnum
107\.
::

::gatha1
‘‘Nagare haṃsavatiyā, ahosiṃ kassako tadā;
::

::gathalast
Kasikammena jīvāmi, tena posemi dārake.
::

::hangnum
108\.
::

::gatha1
‘‘Susampannaṃ {pb:P:2.0386} tadā khettaṃ, dhaññaṃ me phalinaṃ {note:phalitaṃ (sī. pī.)} ahu;
::

::gathalast
Pākakāle ca sampatte, evaṃ cintesahaṃ tadā.
::

::hangnum
109\.
::

::gatha1
‘‘Nacchannaṃ nappatirūpaṃ, jānantassa guṇāguṇaṃ;
::

::gathalast
Yohaṃ saṅghe adatvāna, aggaṃ bhuñjeyya ce tadā {note:mattanā (syā.)}.
::

::hangnum
110\.
::

::gatha1
‘‘Ayaṃ buddho asamasamo, dvattiṃsavaralakkhaṇo;
::

::gathalast
Tato pabhāvito saṅgho, puññakkhetto anuttaro.
::

::hangnum
111\.
::

::gatha1
‘‘Tattha dassāmahaṃ dānaṃ, navasassaṃ pure pure;
::

::gathalast
Evāhaṃ cintayitvāna, haṭṭho pīṇitamānaso {note:pītika… (syā.)}.
::

::hangnum
112\.
::

::gatha1
‘‘Khettato {pb:M:2.0011} dhaññamāhatvā, sambuddhaṃ upasaṅkamiṃ;
::

::gatha2
Upasaṅkamma sambuddhaṃ, lokajeṭṭhaṃ narāsabhaṃ;
::

::gathalast
Vanditvā satthuno pāde, idaṃ vacanamabraviṃ.
::

::hangnum
113\.
::

::gatha1
‘‘‘Navasassañca sampannaṃ, āyāgosi {note:idha hosi (syā.)} ca tvaṃ mune;
::

::gathalast
Anukampamupādāya{pb:T:2.0037}, adhivāsehi cakkhuma’.
::

::hangnum
114\.
::

::gatha1
‘‘Padumuttaro {pb:V:2.0011} lokavidū, āhutīnaṃ paṭiggaho;
::

::gathalast
Mama saṅkappamaññāya, idaṃ vacanamabravi.
::

::hangnum
115\.
::

::gatha1
‘‘‘Cattāro ca paṭipannā, cattāro ca phale ṭhitā;
::

::gatha2
Esa saṅgho ujubhūto, paññāsīlasamāhito;
::

::gathalast
Yajantānaṃ manussānaṃ, puññapekkhāna pāṇinaṃ.
::

::hangnum
116\.
::

::gatha1
‘‘‘Karotopadhikaṃ puññaṃ, saṅghe dinnaṃ mahapphalaṃ;
::

::gathalast
Tasmiṃ saṅgheva {note:saṃghe ca (syā. pī.)} dātabbaṃ, tava sassaṃ tathetaraṃ.
::

::hangnum
117\.
::

::gatha1
‘‘‘Saṅghato uddisitvāna, bhikkhū netvāna saṃgharaṃ;
::

::gathalast
Paṭiyattaṃ ghare santaṃ, bhikkhusaṅghassa dehi tvaṃ’.
::

::hangnum
118\.
::

::gatha1
‘‘Saṅghato uddisitvāna, bhikkhū netvāna saṃgharaṃ;
::

::gathalast
Yaṃ ghare paṭiyattaṃ me, bhikkhusaṅghassadāsahaṃ.
::

::hangnum
119\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
120\.
::

::gatha1
‘‘Tattha me sukataṃ byamhaṃ, sovaṇṇaṃ sappabhassaraṃ;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::centre
Ekūnavīsatimaṃ bhāṇavāraṃ.
::

::hangnum
121\.
::

::gatha1
‘‘Ākiṇṇaṃ bhavanaṃ mayhaṃ, nārīgaṇasamākulaṃ;
::

::gathalast
Tattha bhutvā pivitvā ca, vasāmi tidase ahaṃ.
::

::hangnum
122\.
::

::gatha1
‘‘Satānaṃ {pb:T:2.0038} tīṇikkhattuñca, devarajjamakārayiṃ;
::

::gatha2
Satānaṃ pañcakkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
123\.
::

::gatha1
‘‘Bhavābhave {pb:M:2.0012}{pb:P:2.0387} saṃsaranto, labhāmi amitaṃ dhanaṃ;
::

::gathalast
Bhoge me ūnatā natthi, navasassassidaṃ phalaṃ.
::

::hangnum
124\.
::

::gatha1
‘‘Hatthiyānaṃ assayānaṃ, sivikaṃ sandamānikaṃ;
::

::gathalast
Labhāmi sabbamevetaṃ {note:sabbametampi (ka.)}, navasassassidaṃ phalaṃ.
::

::hangnum
125\.
::

::gatha1
‘‘Navavatthaṃ navaphalaṃ, navaggarasabhojanaṃ;
::

::gathalast
Labhāmi sabbamevetaṃ, navasassassidaṃ phalaṃ.
::

::hangnum
126\.
::

::gatha1
‘‘Koseyyakambaliyāni{pb:V:2.0012}, khomakappāsikāni ca;
::

::gathalast
Labhāmi sabbamevetaṃ, navasassassidaṃ phalaṃ.
::

::hangnum
127\.
::

::gatha1
‘‘Dāsīgaṇaṃ dāsagaṇaṃ, nāriyo ca alaṅkatā;
::

::gathalast
Labhāmi sabbamevetaṃ, navasassassidaṃ phalaṃ.
::

::hangnum
128\.
::

::gatha1
‘‘Na maṃ sītaṃ vā uṇhaṃ vā, pariḷāho na vijjati;
::

::gathalast
Atho cetasikaṃ dukkhaṃ, hadaye me na vijjati.
::

::hangnum
129\.
::

::gatha1
‘‘Idaṃ khāda idaṃ bhuñja, imamhi sayane saya;
::

::gathalast
Labhāmi sabbamevetaṃ, navasassassidaṃ phalaṃ.
::

::hangnum
130\.
::

::gatha1
‘‘Ayaṃ pacchimako dāni, carimo vattate bhavo;
::

::gathalast
Ajjāpi deyyadhammo me, phalaṃ tosesi sabbadā.
::

::hangnum
131\.
::

::gatha1
‘‘Navasassaṃ {pb:T:2.0039} daditvāna, saṅghe gaṇavaruttame;
::

::gathalast
Aṭṭhānisaṃse anubhomi, kammānucchavike mama.
::

::hangnum
132\.
::

::gatha1
‘‘Vaṇṇavā yasavā homi, mahābhogo anītiko;
::

::gathalast
Mahāpakkho {note:mahābhakkho (syā. ka.)} sadā homi, abhejjapariso sadā.
::

::hangnum
133\.
::

::gatha1
‘‘Sabbe maṃ apacāyanti, ye keci pathavissitā;
::

::gathalast
Deyyadhammā ca ye keci, pure pure labhāmahaṃ.
::

::hangnum
134\.
::

::gatha1
‘‘Bhikkhusaṅghassa vā majjhe, buddhaseṭṭhassa sammukhā;
::

::gathalast
Sabbepi samatikkamma, denti mameva dāyakā.
::

::hangnum
135\.
::

::gatha1
‘‘Paṭhamaṃ navasassañhi, datvā saṅghe gaṇuttame;
::

::gathalast
Imānisaṃse anubhomi, navasassassidaṃ phalaṃ.
::

::hangnum
136\.
::

::gatha1
‘‘Satasahassito {pb:M:2.0013} kappe, yaṃ dānamadadiṃ tadā;
::

::gathalast
Duggatiṃ nābhijānāmi, navasassassidaṃ phalaṃ.
::

::hangnum
137\.
::

::gatha1
‘‘Kilesā jhāpitā mayhaṃ…pe… viharāmi anāsavo;
::

::hangnum
138\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
139\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sucintito thero imā gāthāyo
::

Abhāsitthāti.

::centre
Sucintitattherassāpadānaṃ aṭṭhamaṃ.
::

#### 9. Sovaṇṇakiṅkaṇiyattheraapadānaṃ

::hangnum
140\.
::

::gatha1
‘‘Saddhāya {pb:T:2.0040}{pb:V:2.0013}{pb:P:2.0388} abhinikkhamma, pabbajiṃ anagāriyaṃ;
::

::gathalast
Vākacīradharo āsiṃ, tapokammamapassito.
::

::hangnum
141\.
::

::gatha1
‘‘Atthadassī tu bhagavā, lokajeṭṭho narāsabho;
::

::gathalast
Uppajji tamhi samaye, tārayanto mahājanaṃ.
::

::hangnum
142\.
::

::gatha1
‘‘Balañca vata me khīṇaṃ, byādhinā paramena taṃ;
::

::gathalast
Buddhaseṭṭhaṃ saritvāna, puline thūpamuttamaṃ.
::

::hangnum
143\.
::

::gatha1
‘‘Karitvā haṭṭhacittohaṃ, sahatthena {note:pasādena (ka.)} samokiriṃ;
::

::gathalast
Soṇṇakiṅkaṇipupphāni, udaggamanaso ahaṃ.
::

::hangnum
144\.
::

::gatha1
‘‘Sammukhā viya sambuddhaṃ, thūpaṃ paricariṃ ahaṃ;
::

::gathalast
Tena cetopasādena, atthadassissa tādino.
::

::hangnum
145\.
::

::gatha1
‘‘Devalokaṃ gato santo, labhāmi vipulaṃ sukhaṃ;
::

::gathalast
Suvaṇṇavaṇṇo tatthāsiṃ, buddhapūjāyidaṃ phalaṃ.
::

::hangnum
146\.
::

::gatha1
‘‘Asītikoṭiyo mayhaṃ, nāriyo samalaṅkatā;
::

::gathalast
Sadā mayhaṃ upaṭṭhanti, buddhapūjāyidaṃ phalaṃ.
::

::hangnum
147\.
::

::gatha1
‘‘Saṭṭhituriyasahassāni {note:saṭṭhitūriya… (ka.)}, bheriyo paṇavāni ca;
::

::gathalast
Saṅkhā ca ḍiṇḍimā tattha, vaggū vajjanti {note:nadanti (sī.), vadanti (pī.)} dundubhī.
::

::hangnum
148\.
::

::gatha1
‘‘Cullāsītisahassāni{pb:M:2.0014}, hatthino samalaṅkatā;
::

::gathalast
Tidhāpabhinnamātaṅgā, kuñjarā saṭṭhihāyanā.
::

::hangnum
149\.
::

::gatha1
‘‘Hemajālābhisañchannā{pb:T:2.0041}, upaṭṭhānaṃ karonti me;
::

::gathalast
Balakāye gaje ceva, ūnatā me na vijjati.
::

::hangnum
150\.
::

::gatha1
‘‘Soṇṇakiṅkaṇipupphānaṃ, vipākaṃ anubhomahaṃ;
::

::gathalast
Aṭṭhapaññāsakkhattuñca, devarajjamakārayiṃ.
::

::hangnum
151\.
::

::gatha1
‘‘Ekasattatikkhattuñca, cakkavattī ahosahaṃ;
::

::gathalast
Pathabyā rajjaṃ ekasataṃ, mahiyā kārayiṃ ahaṃ.
::

::hangnum
152\.
::

::gatha1
‘‘So dāni amataṃ patto, asaṅkhataṃ sududdasaṃ {note:gambhīraṃ duddasaṃ padaṃ (syā.)};
::

::gathalast
Saṃyojanaparikkhīṇo, natthi dāni punabbhavo.
::

::hangnum
153\.
::

::gatha1
‘‘Aṭṭhārase {pb:V:2.0014} kappasate, yaṃ pupphamabhiropayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
154\.
::

::gatha1
‘‘Kilesā {pb:P:2.0389} jhāpitā mayhaṃ…pe… viharāmi anāsavo.
::

::hangnum
155\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
156\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sovaṇṇakiṅkaṇiyo thero imā
::

Gāthāyo abhāsitthāti.

::centre
Sovaṇṇakiṅkaṇiyattherassāpadānaṃ navamaṃ.
::

#### 10. Soṇṇakontarikattheraapadānaṃ

::hangnum
157\.
::

::gatha1
‘‘Manobhāvaniyaṃ {pb:T:2.0042} buddhaṃ, attadantaṃ samāhitaṃ;
::

::gathalast
Iriyamānaṃ brahmapathe, cittavūpasame rataṃ.
::

::hangnum
158\.
::

::gatha1
‘‘Nittiṇṇaoghaṃ sambuddhaṃ, jhāyiṃ jhānarataṃ muniṃ;
::

::gathalast
Upatitthaṃ samāpannaṃ, indivaradalappabhaṃ.
::

::hangnum
159\.
::

::gatha1
‘‘Alābunodakaṃ gayha, buddhaseṭṭhaṃ upāgamiṃ;
::

::gathalast
Buddhassa pāde dhovitvā, alābukamadāsahaṃ.
::

::hangnum
160\.
::

::gatha1
‘‘Āṇāpesi {pb:M:2.0015} ca sambuddho, padumuttaranāmako;
::

::gathalast
‘Iminā dakamāhatvā, pādamūle ṭhapehi me’.
::

::hangnum
161\.
::

::gatha1
‘‘Sādhūtihaṃ paṭissutvā, satthugāravatāya ca;
::

::gathalast
Dakaṃ alābunāhatvā, buddhaseṭṭhaṃ upāgamiṃ.
::

::hangnum
162\.
::

::gatha1
‘‘Anumodi mahāvīro, cittaṃ nibbāpayaṃ mama;
::

::gathalast
‘Iminālābudānena, saṅkappo te samijjhatu’.
::

::hangnum
163\.
::

::gatha1
‘‘Pannarasesu kappesu, devaloke ramiṃ ahaṃ;
::

::gathalast
Tiṃsatikkhattuṃ rājā ca, cakkavattī ahosahaṃ.
::

::hangnum
164\.
::

::gatha1
‘‘Divā vā yadi vā rattiṃ, caṅkamantassa tiṭṭhato;
::

::gathalast
Sovaṇṇaṃ kontaraṃ gayha, tiṭṭhate purato mama.
::

::hangnum
165\.
::

::gatha1
‘‘Buddhassa {pb:V:2.0015} datvānalābuṃ, labhāmi soṇṇakontaraṃ;
::

::gathalast
Appakampi kataṃ kāraṃ, vipulaṃ hoti tādisu.
::

::hangnum
166\.
::

::gatha1
‘‘Satasahassito {pb:T:2.0043} kappe, yaṃlābumadadiṃ tadā;
::

::gathalast
Duggatiṃ nābhijānāmi, alābussa idaṃ phalaṃ.
::

::hangnum
167\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
168\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
169\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā soṇṇakontariko thero imā
::

Gāthāyo abhāsitthāti.

::centre
Soṇṇakontarikattherassāpadānaṃ dasamaṃ.
::

::centre
Sakiṃsammajjakavaggo tecattālīsamo.
::

Tassuddānaṃ –

::gatha1
Sakiṃsammajjako {pb:P:2.0390} thero, ekadussī ekāsanī;
::

::gathalast
Kadambakoraṇḍakado, ghatassavanikopi ca.
::

::gatha1
Sucintiko kiṅkaṇiko, soṇṇakontarikopi ca;
::

::gathalast
Ekagāthāsatañcettha, ekasattatimeva ca.
::

### 44. Ekavihārivaggo

#### 1. Ekavihārikattheraapadānaṃ

::hangnum
1\.
::

::gatha1
‘‘Imamhi {pb:T:2.0044}{pb:M:2.0016}{pb:V:2.0016} bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
2\.
::

::gatha1
‘‘Nippapañco nirālambo, ākāsasamamānaso;
::

::gathalast
Suññatābahulo tādī, animittarato vasī.
::

::hangnum
3\.
::

::gatha1
‘‘Asaṅgacitto nikleso {note:nillepo (syā. ka.)}, asaṃsaṭṭho kule gaṇe;
::

::gathalast
Mahākāruṇiko vīro, vinayopāyakovido.
::

::hangnum
4\.
::

::gatha1
‘‘Uyyutto parakiccesu, vinayanto sadevake;
::

::gathalast
Nibbānagamanaṃ maggaṃ, gatiṃ paṅkavisosanaṃ.
::

::hangnum
5\.
::

::gatha1
‘‘Amataṃ paramassādaṃ, jarāmaccunivāraṇaṃ;
::

::gathalast
Mahāparisamajjhe so, nisinno lokatārako.
::

::hangnum
6\.
::

::gatha1
‘‘Karavīkaruto {note:karavīkarudo (syā. pī. ka.)} nātho, brahmaghoso tathāgato;
::

::gathalast
Uddharanto mahāduggā, vippanaṭṭhe anāyake.
::

::hangnum
7\.
::

::gatha1
‘‘Desento virajaṃ dhammaṃ, diṭṭho me lokanāyako;
::

::gathalast
Tassa dhammaṃ suṇitvāna, pabbajiṃ anagāriyaṃ.
::

::hangnum
8\.
::

::gatha1
‘‘Pabbajitvā tadāpāhaṃ, cintento jinasāsanaṃ;
::

::gathalast
Ekakova vane ramme, vasiṃ saṃsaggapīḷito.
::

::hangnum
9\.
::

::gatha1
‘‘Sakkāyavūpakāso {pb:T:2.0045} me, hetubhūto mamābhavī {note:mamāgamī (syā. pī.)};
::

::gathalast
Manaso vūpakāsassa, saṃsaggabhayadassino.
::

::hangnum
10\.
::

::gatha1
‘‘Kilesā {pb:P:2.0391} jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
11\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
12\.
::

::gatha1
‘‘Paṭisambhidā {pb:M:2.0017}{pb:V:2.0017} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā ekavihāriko thero imā gāthāyo
::

Abhāsitthāti.

::centre
Ekavihārikattherassāpadānaṃ paṭhamaṃ.
::

#### 2. Ekasaṅkhiyattheraapadānaṃ

::hangnum
13\.
::

::gatha1
‘‘Vipassino bhagavato, mahābodhimaho ahu;
::

::gathalast
Mahājanā samāgamma, pūjenti bodhimuttamaṃ.
::

::hangnum
14\.
::

::gatha1
‘‘Na hi taṃ orakaṃ maññe, buddhaseṭṭho bhavissati;
::

::gathalast
Yassāyaṃ īdisā bodhi, pūjanīyā {note:īdiso bodhi, pūjanīyo (syā.)} ca satthuno.
::

::hangnum
15\.
::

::gatha1
‘‘Tato saṅkhaṃ gahetvāna, bodhirukkhamupaṭṭhahiṃ;
::

::gathalast
Dhamanto sabbadivasaṃ, avandiṃ bodhimuttamaṃ.
::

::hangnum
16\.
::

::gatha1
‘‘Āsannake kataṃ kammaṃ, devalokaṃ apāpayī;
::

::gathalast
Kaḷevaraṃ me patitaṃ, devaloke ramāmahaṃ.
::

::hangnum
17\.
::

::gatha1
‘‘Saṭṭhituriyasahassāni{pb:T:2.0046}, tuṭṭhahaṭṭhā pamoditā;
::

::gathalast
Sadā mayhaṃ upaṭṭhanti, buddhapūjāyidaṃ phalaṃ.
::

::hangnum
18\.
::

::gatha1
‘‘Ekasattatime kappe, rājā āsiṃ sudassano;
::

::gathalast
Cāturanto vijitāvī, jambumaṇḍassa issaro.
::

::hangnum
19\.
::

::gatha1
‘‘Tato aṅgasatā turiyā {note:tūrā (sī. ka.)}, parivārenti maṃ sadā;
::

::gathalast
Anubhomi sakaṃ kammaṃ, upaṭṭhānassidaṃ phalaṃ.
::

::hangnum
20\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Mātukucchigatassāpi, vajjare bheriyo sadā.
::

::hangnum
21\.
::

::gatha1
‘‘Upaṭṭhitvāna sambuddhaṃ, anubhutvāna sampadā;
::

::gathalast
Sivaṃ sukhemaṃ amataṃ, pattomhi acalaṃ padaṃ.
::

::hangnum
22\.
::

::gatha1
‘‘Ekanavutito kappe, yaṃ kammamakariṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
23\.
::

::gatha1
‘‘Kilesā {pb:V:2.0018} jhāpitā mayhaṃ…pe… viharāmi anāsavo.
::

::hangnum
24\.
::

::gatha1
‘‘Svāgataṃ {pb:M:2.0018} vata me āsi…pe… kataṃ buddhassa sāsanaṃ.
::

::hangnum
25\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ekasaṅkhiyo thero imā gāthāyo
::

Abhāsitthāti.

::centre
Ekasaṅkhiyattherassāpadānaṃ dutiyaṃ.
::

#### 3. Pāṭihīrasaññakattheraapadānaṃ

::hangnum
26\.
::

::gatha1
‘‘Padumuttaro {pb:T:2.0047}{pb:P:2.0392} nāma jino, āhutīnaṃ paṭiggaho;
::

::gathalast
Vasīsatasahassehi, nagaraṃ pāvisī tadā.
::

::hangnum
27\.
::

::gatha1
‘‘Nagaraṃ pavisantassa, upasantassa tādino;
::

::gathalast
Ratanāni pajjotiṃsu {note:panādiṃsu (pī.)}, nigghoso āsi tāvade.
::

::hangnum
28\.
::

::gatha1
‘‘Buddhassa ānubhāvena, bherī vajjumaghaṭṭitā;
::

::gathalast
Sayaṃ vīṇā pavajjanti, buddhassa pavisato puraṃ.
::

::hangnum
29\.
::

::gatha1
‘‘Buddhaseṭṭhaṃ namassāmi {note:na passāmi (sī.)}, padumuttaramahāmuniṃ;
::

::gathalast
Pāṭihīrañca passitvā, tattha cittaṃ pasādayiṃ.
::

::hangnum
30\.
::

::gatha1
‘‘Aho buddho aho dhammo, aho no satthusampadā;
::

::gathalast
Acetanāpi turiyā, sayameva pavajjare.
::

::hangnum
31\.
::

::gatha1
‘‘Satasahassito kappe, yaṃ saññamalabhiṃ tadā;
::

::gathalast
Duggatiṃ nābhijānāmi, buddhasaññāyidaṃ phalaṃ.
::

::hangnum
32\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
33\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
34\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0048} sudaṃ āyasmā pāṭihīrasaññako thero imā gāthāyo
::

Abhāsitthāti.

::centre
Pāṭihīrasaññakattherassāpadānaṃ tatiyaṃ.
::

#### 4. Ñāṇatthavikattheraapadānaṃ

::hangnum
35\.
::

::gatha1
‘‘Kaṇikāraṃva {pb:M:2.0019}{pb:V:2.0019} jalitaṃ, dīparukkhaṃva jotitaṃ;
::

::gathalast
Kañcanaṃva virocantaṃ, addasaṃ dvipaduttamaṃ.
::

::hangnum
36\.
::

::gatha1
‘‘Kamaṇḍaluṃ ṭhapetvāna, vākacīrañca kuṇḍikaṃ;
::

::gathalast
Ekaṃsaṃ ajinaṃ katvā, buddhaseṭṭhaṃ thaviṃ ahaṃ.
::

::hangnum
37\.
::

::gatha1
‘‘‘Tamandhakāraṃ vidhamaṃ, mohajālasamākulaṃ;
::

::gathalast
Ñāṇālokaṃ dassetvāna, nittiṇṇosi mahāmuni.
::

::hangnum
38\.
::

::gatha1
‘‘‘Samuddharasimaṃ lokaṃ, sabbāvantamanuttaraṃ;
::

::gathalast
Ñāṇe te upamā natthi, yāvatājagatogati {note:yāvatā ca gatogati (pī. ka.)}.
::

::hangnum
39\.
::

::gatha1
‘‘‘Tena ñāṇena sabbaññū, iti buddho pavuccati;
::

::gathalast
Vandāmi taṃ mahāvīraṃ, sabbaññutamanāvaraṃ’.
::

::hangnum
40\.
::

::gatha1
‘‘Satasahassito {pb:P:2.0393} kappe, buddhaseṭṭhaṃ thaviṃ ahaṃ;
::

::gathalast
Duggatiṃ nābhijānāmi, ñāṇatthavāyidaṃ phalaṃ;
::

::hangnum
41\.
::

::gatha1
‘‘Kilesā jhāpitā mayhaṃ…pe… viharāmi anāsavo;
::

::hangnum
42\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
43\.
::

::gatha1
‘‘Paṭisambhidā {pb:T:2.0049} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ñāṇatthaviko thero imā gāthāyo
::

Abhāsitthāti.

::centre
Ñāṇatthavikattherassāpadānaṃ catutthaṃ.
::

#### 5. Ucchukhaṇḍikattheraapadānaṃ

::hangnum
44\.
::

::gatha1
‘‘Nagare bandhumatiyā, dvārapālo ahosahaṃ;
::

::gathalast
Addasaṃ virajaṃ buddhaṃ, sabbadhammāna pāraguṃ.
::

::hangnum
45\.
::

::gatha1
‘‘Ucchukhaṇḍikamādāya, buddhaseṭṭhassadāsahaṃ;
::

::gathalast
Pasannacitto sumano, vipassissa mahesino.
::

::hangnum
46\.
::

::gatha1
‘‘Ekanavutito {pb:M:2.0020}{pb:V:2.0020} kappe, yaṃ ucchumadadiṃ tadā;
::

::gathalast
Duggatiṃ nābhijānāmi, ucchukhaṇḍassidaṃ phalaṃ.
::

::hangnum
47\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
48\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
49\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ucchukhaṇḍiko thero imā gāthāyo
::

Abhāsitthāti.

::centre
Ucchukhaṇḍikattherassāpadānaṃ pañcamaṃ.
::

#### 6. Kaḷambadāyakattheraapadānaṃ

::hangnum
50\.
::

::gatha1
‘‘Romaso {pb:T:2.0050} nāma sambuddho, vasate pabbatantare;
::

::gathalast
Kaḷambaṃ tassa pādāsiṃ, pasanno sehi pāṇibhi.
::

::hangnum
51\.
::

::gatha1
‘‘Catunnavutito kappe, yaṃ dānamadadiṃ tadā;
::

::gathalast
Duggatiṃ nābhijānāmi, kaḷambassa idaṃ phalaṃ.
::

::hangnum
52\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
53\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
54\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kaḷambadāyako thero imā gāthāyo
::

Abhāsitthāti.

::centre
Kaḷambadāyakattherassāpadānaṃ chaṭṭhaṃ.
::

#### 7. Ambāṭakadāyakattheraapadānaṃ

::hangnum
55\.
::

::gatha1
‘‘Vipine {pb:P:2.0394} buddhaṃ disvāna, sayambhuṃ aparājitaṃ;
::

::gathalast
Ambāṭakaṃ gahetvāna, sayambhussa adāsahaṃ.
::

::hangnum
56\.
::

::gatha1
‘‘Ekatiṃse {pb:V:2.0021} ito kappe, yaṃ phalamadadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
57\.
::

::gatha1
‘‘Kilesā {pb:T:2.0051}{pb:M:2.0021} jhāpitā mayhaṃ…pe… viharāmi anāsavo.
::

::hangnum
58\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
59\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ambāṭakadāyako thero imā gāthāyo
::

Abhāsitthāti.

::centre
Ambāṭakadāyakattherassāpadānaṃ sattamaṃ.
::

#### 8. Harītakadāyakattheraapadānaṃ

::hangnum
60\.
::

::gatha1
‘‘Harītakaṃ āmalakaṃ, ambajambuvibhītakaṃ;
::

::gathalast
Kolaṃ bhallātakaṃ billaṃ, sayameva harāmahaṃ.
::

::hangnum
61\.
::

::gatha1
‘‘Disvāna pabbhāragataṃ, jhāyiṃ jhānarataṃ muniṃ;
::

::gathalast
Ābādhena āpīḷentaṃ, adutīyaṃ mahāmuniṃ.
::

::hangnum
62\.
::

::gatha1
‘‘Harītakaṃ gahetvāna, sayambhussa adāsahaṃ;
::

::gathalast
Khādamattamhi bhesajje, byādhi passambhi {note:passaddhi (ka.)} tāvade.
::

::hangnum
63\.
::

::gatha1
‘‘Pahīnadaratho buddho, anumodamakāsi me;
::

::gathalast
‘Bhesajjadāneniminā, byādhivūpasamena ca.
::

::hangnum
64\.
::

::gatha1
‘‘‘Devabhūto manusso vā, jāto vā aññajātiyā;
::

::gathalast
Sabbattha sukhito hotu, mā ca te byādhimāgamā’.
::

::hangnum
65\.
::

::gatha1
‘‘Idaṃ {pb:T:2.0052} vatvāna sambuddho, sayambhū aparājito;
::

::gathalast
Nabhaṃ abbhuggamī dhīro, haṃsarājāva ambare.
::

::hangnum
66\.
::

::gatha1
‘‘Yato harītakaṃ dinnaṃ, sayambhussa mahesino;
::

::gathalast
Imaṃ jātiṃ upādāya, byādhi me nupapajjatha.
::

::hangnum
67\.
::

::gatha1
‘‘Ayaṃ pacchimako mayhaṃ, carimo vattate bhavo;
::

::gathalast
Tisso vijjā sacchikatā, kataṃ buddhassa sāsanaṃ.
::

::hangnum
68\.
::

::gatha1
‘‘Catunnavutito kappe, bhesajjamadadiṃ tadā;
::

::gathalast
Duggatiṃ nābhijānāmi, bhesajjassa idaṃ phalaṃ.
::

::hangnum
69\.
::

::gatha1
‘‘Kilesā {pb:M:2.0022}{pb:V:2.0022}{pb:P:2.0395} jhāpitā mayhaṃ…pe… viharāmi anāsavo.
::

::hangnum
70\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
71\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā harītakadāyako thero imā gāthāyo
::

Abhāsitthāti.

::centre
Harītakadāyakattherassāpadānaṃ aṭṭhamaṃ.
::

#### 9. Ambapiṇḍiyattheraapadānaṃ

::hangnum
72\.
::

::gatha1
‘‘Hatthirājā tadā āsiṃ, īsādanto uruḷhavā;
::

::gathalast
Vicaranto brahāraññe, addasaṃ lokanāyakaṃ.
::

::hangnum
73\.
::

::gatha1
‘‘Ambapiṇḍaṃ {pb:T:2.0053} gahetvāna, adāsiṃ satthuno ahaṃ;
::

::gathalast
Paṭiggaṇhi mahāvīro, siddhattho lokanāyako.
::

::hangnum
74\.
::

::gatha1
‘‘Mama nijjhāyamānassa, paribhuñji tadā jino;
::

::gathalast
Tattha cittaṃ pasādetvā, tusitaṃ upapajjahaṃ.
::

::hangnum
75\.
::

::gatha1
‘‘Tato ahaṃ cavitvāna, cakkavattī ahosahaṃ;
::

::gathalast
Eteneva upāyena, anubhutvāna sampadā.
::

::hangnum
76\.
::

::gatha1
‘‘Padhānapahitattohaṃ, upasanto nirūpadhi;
::

::gathalast
Sabbāsave pariññāya, viharāmi anāsavo.
::

::hangnum
77\.
::

::gatha1
‘‘Catunnavutito kappe, yaṃ phalamadadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
78\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
79\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
80\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ambapiṇḍiyo thero imā gāthāyo
::

Abhāsitthāti.

::centre
Ambapiṇḍiyattherassāpadānaṃ navamaṃ.
::

#### 10. Ambaphaliyattheraapadānaṃ

::hangnum
81\.
::

::gatha1
‘‘Padumuttarabuddhassa{pb:T:2.0054}{pb:M:2.0023}{pb:V:2.0023}, lokajeṭṭhassa tādino;
::

::gathalast
Piṇḍāya vicarantassa, dhārato uttamaṃ yasaṃ.
::

::hangnum
82\.
::

::gatha1
‘‘Aggaphalaṃ gahetvāna, vippasannena cetasā;
::

::gathalast
Dakkhiṇeyyassa vīrassa, adāsiṃ satthuno ahaṃ.
::

::hangnum
83\.
::

::gatha1
‘‘Tena kammena dvipadinda {note:dipadinda (sī. syā. pī.)}, lokajeṭṭha narāsabha;
::

::gathalast
Pattomhi acalaṃ ṭhānaṃ, hitvā jayaparājayaṃ.
::

::hangnum
84\.
::

::gatha1
‘‘Satasahassito {pb:P:2.0396} kappe, yaṃ dānamadadiṃ tadā;
::

::gathalast
Duggatiṃ nābhijānāmi, aggadānassidaṃ phalaṃ.
::

::hangnum
85\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
86\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
87\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::gathalast
Itthaṃ sudaṃ āyasmā ambaphaliyo thero imā gāthāyo abhāsitthāti;
::

::centre
Ambaphaliyattherassāpadānaṃ dasamaṃ.
::

::centre
Ekavihārivaggo catucattālīsamo.
::

Tassuddānaṃ –

::gatha1
Thero {pb:T:2.0055} ekavihārī ca, saṅkhiyo pāṭihīrako;
::

::gathalast
Thaviko ucchukhaṇḍī ca, kaḷambaambāṭakado.
::

::gatha1
Harītakambapiṇḍī ca, ambado dasamo yati;
::

::gathalast
Chaḷasīti ca gāthāyo, gaṇitāyo vibhāvibhi.
::

### 45. Vibhītakavaggo

#### 1. Vibhītakamiñjiyattheraapadānaṃ

::hangnum
1\.
::

::gatha1
‘‘Kakusandho {pb:T:2.0056}{pb:M:2.0024}{pb:V:2.0024} mahāvīro, sabbadhammāna pāragū;
::

::gathalast
Gaṇamhā vūpakaṭṭho so, agamāsi vanantaraṃ.
::

::hangnum
2\.
::

::gatha1
‘‘Bījamiñjaṃ gahetvāna, latāya āvuṇiṃ ahaṃ;
::

::gathalast
Bhagavā tamhi samaye, jhāyate pabbatantare.
::

::hangnum
3\.
::

::gatha1
‘‘Disvānahaṃ devadevaṃ, vippasannena cetasā;
::

::gathalast
Dakkhiṇeyyassa vīrassa, bījamiñjamadāsahaṃ.
::

::hangnum
4\.
::

::gatha1
‘‘Imasmiṃyeva kappamhi, yaṃ miñjamadadiṃ {note:phalamadadiṃ (sī. pī.), bījamadadiṃ (syā.)} tadā;
::

::gathalast
Duggatiṃ nābhijānāmi, bījamiñjassidaṃ phalaṃ.
::

::hangnum
5\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
6\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
7\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā vibhītakamiñjiyo {note:vibhedaka… (syā. ka.)} thero imā
::

Gāthāyo abhāsitthāti.

::centre
Vibhītakamiñjiyattherassāpadānaṃ paṭhamaṃ.
::

#### 2. Koladāyakattheraapadānaṃ

::hangnum
8\.
::

::gatha1
‘‘Ajinena {pb:T:2.0057}{pb:V:2.0025}{pb:P:2.0397} nivatthohaṃ, vākacīradharo tadā;
::

::gathalast
Khāriyā pūrayitvāna, kolaṃhāsiṃ mamassamaṃ {note:khāribhāraṃ haritvāna, kolamāharimassamaṃ (sī. pī.)}.
::

::hangnum
9\.
::

::gatha1
‘‘Tamhi {pb:M:2.0025} kāle sikhī buddho, eko adutiyo ahu;
::

::gathalast
Mamassamaṃ upāgacchi, jānanto sabbakālikaṃ.
::

::hangnum
10\.
::

::gatha1
‘‘Sakaṃ cittaṃ pasādetvā, vanditvāna ca subbataṃ;
::

::gathalast
Ubho hatthehi paggayha, kolaṃ buddhassadāsahaṃ.
::

::hangnum
11\.
::

::gatha1
‘‘Ekatiṃse ito kappe, yaṃ phalamadadiṃ tadā;
::

::gathalast
Duggatiṃ nābhijānāmi, koladānassidaṃ phalaṃ.
::

::hangnum
12\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
13\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
14\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā koladāyako thero imā gāthāyo
::

Abhāsitthāti.

::centre
Koladāyakattherassāpadānaṃ dutiyaṃ.
::

#### 3. Billiyattheraapadānaṃ

::hangnum
15\.
::

::gatha1
‘‘Candabhāgānadītīre{pb:T:2.0058}, assamo sukato mama;
::

::gathalast
Billarukkhehi {note:beluvarukkhehi (syā.)} ākiṇṇo, nānādumanisevito.
::

::hangnum
16\.
::

::gatha1
‘‘Sugandhaṃ beluvaṃ disvā, buddhaseṭṭhamanussariṃ;
::

::gathalast
Khāribhāraṃ pūrayitvā, tuṭṭho saṃviggamānaso.
::

::hangnum
17\.
::

::gatha1
‘‘Kakusandhaṃ upāgamma, billapakkamadāsahaṃ;
::

::gathalast
Puññakkhettassa vīrassa, vippasannena cetasā.
::

::hangnum
18\.
::

::gatha1
‘‘Imasmiṃyeva kappasmiṃ, yaṃ phalamadadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
19\.
::

::gatha1
‘‘Kilesā {pb:V:2.0026} jhāpitā mayhaṃ…pe… viharāmi anāsavo.
::

::hangnum
20\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
21\.
::

::gatha1
‘‘Paṭisambhidā {pb:M:2.0026} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā billiyo thero imā gāthāyo
::

Abhāsitthāti.

::centre
Billiyattherassāpadānaṃ tatiyaṃ.
::

#### 4. Bhallātadāyakattheraapadānaṃ

::hangnum
22\.
::

::gatha1
‘‘Suvaṇṇavaṇṇaṃ {pb:T:2.0059}{pb:P:2.0398} sambuddhaṃ, dvattiṃsavaralakkhaṇaṃ;
::

::gathalast
Vipinaggena {note:pavanaggena (sī. syā. pī.)} gacchantaṃ, sālarājaṃva phullitaṃ.
::

::hangnum
23\.
::

::gatha1
‘‘Tiṇattharaṃ paññāpetvā, buddhaseṭṭhaṃ ayācahaṃ;
::

::gathalast
‘Anukampatu maṃ buddho, bhikkhaṃ icchāmi dātave’.
::

::hangnum
24\.
::

::gatha1
‘‘Anukampako kāruṇiko, atthadassī mahāyaso;
::

::gathalast
Mama saṅkappamaññāya, orūhi mama assame.
::

::hangnum
25\.
::

::gatha1
‘‘Orohitvāna sambuddho, nisīdi paṇṇasanthare;
::

::gathalast
Bhallātakaṃ gahetvāna, buddhaseṭṭhassadāsahaṃ.
::

::hangnum
26\.
::

::gatha1
‘‘Mama nijjhāyamānassa, paribhuñji tadā jino;
::

::gathalast
Tattha cittaṃ pasādetvā, abhivandiṃ tadā jinaṃ.
::

::hangnum
27\.
::

::gatha1
‘‘Aṭṭhārase kappasate, yaṃ phalamadadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
28\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
29\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
30\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0060} sudaṃ āyasmā bhallātadāyako thero imā gāthāyo
::

Abhāsitthāti.

::centre
Bhallātadāyakattherassāpadānaṃ catutthaṃ.
::

#### 5. Uttalipupphiyattheraapadānaṃ

::hangnum
31\.
::

::gatha1
‘‘Nigrodhe {pb:M:2.0027}{pb:V:2.0027} haritobhāse, saṃviruḷhamhi pādape;
::

::gathalast
Uttalimālaṃ {note:ummā mālaṃ hi (syā.)} paggayha, bodhiyā abhiropayiṃ.
::

::hangnum
32\.
::

::gatha1
‘‘Imasmiṃyeva kappamhi, yaṃ bodhimabhipūjayiṃ;
::

::gathalast
Duggatiṃ nābhijānāmi, bodhipūjāyidaṃ phalaṃ.
::

::hangnum
33\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
34\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
35\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā uttalipupphiyo thero imā gāthāyo
::

Abhāsitthāti.

::centre
Uttalipupphiyattherassāpadānaṃ pañcamaṃ.
::

#### 6. Ambāṭakiyattheraapadānaṃ

::hangnum
36\.
::

::gatha1
‘‘Supupphitaṃ {pb:P:2.0399} sālavanaṃ, ogayha vessabhū muni;
::

::gathalast
Nisīdi giriduggesu, abhijātova kesarī.
::

::hangnum
37\.
::

::gatha1
‘‘Pasannacitto {pb:T:2.0061} sumano, ambāṭakamapūjayiṃ;
::

::gathalast
Puññakkhettaṃ anuttaraṃ {note:mahāvīraṃ (sī. syā.)}, pasanno sehi pāṇibhi.
::

::hangnum
38\.
::

::gatha1
‘‘Ekatiṃse ito kappe, yaṃ pupphamabhiropayiṃ;
::

::gathalast
Duggati nābhijānāmi, buddhapūjāyidaṃ phalaṃ.
::

::hangnum
39\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
40\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
41\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ambāṭakiyo thero imā gāthāyo
::

Abhāsitthāti.

::centre
Ambāṭakiyattherassāpadānaṃ chaṭṭhaṃ.
::

#### 7. Sīhāsanikattheraapadānaṃ

::hangnum
42\.
::

::gatha1
‘‘Padumuttarassa {pb:M:2.0028}{pb:V:2.0028} bhagavato, sabbabhūtahitesino;
::

::gathalast
Pasannacitto sumano, sīhāsanamadāsahaṃ.
::

::hangnum
43\.
::

::gatha1
‘‘Devaloke manusse vā, yattha yattha vasāmahaṃ;
::

::gathalast
Labhāmi vipulaṃ byamhaṃ, sīhāsanassidaṃ phalaṃ.
::

::hangnum
44\.
::

::gatha1
‘‘Soṇṇamayā rūpimayā, lohitaṅgamayā {note:lohitaṅkamayā (sī. syā. pī.)} bahū;
::

::gathalast
Maṇimayā ca pallaṅkā, nibbattanti mamaṃ sadā.
::

::hangnum
45\.
::

::gatha1
‘‘Bodhiyā {pb:T:2.0062} āsanaṃ katvā, jalajuttamanāmino;
::

::gathalast
Ucce kule pajāyāmi, aho dhammasudhammatā.
::

::hangnum
46\.
::

::gatha1
‘‘Satasahassito kappe, sīhāsanamakāsahaṃ;
::

::gathalast
Duggatiṃ nābhijānāmi, sīhāsanassidaṃ phalaṃ.
::

::hangnum
47\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
48\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
49\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sīhāsaniko thero imā gāthāyo
::

Abhāsitthāti.

::centre
Sīhāsanikattherassāpadānaṃ sattamaṃ.
::

#### 8. Pādapīṭhiyattheraapadānaṃ

::hangnum
50\.
::

::gatha1
‘‘Sumedho {pb:P:2.0400} nāma sambuddho, aggo kāruṇiko muni;
::

::gathalast
Tārayitvā bahū satte, nibbuto so mahāyaso.
::

::hangnum
51\.
::

::gatha1
‘‘Sīhāsanassa sāmantā, sumedhassa mahesino;
::

::gathalast
Pasannacitto sumano, pādapīṭhamakārayiṃ.
::

::hangnum
52\.
::

::gatha1
‘‘Katvāna kusalaṃ kammaṃ, sukhapākaṃ sukhudrayaṃ;
::

::gathalast
Puññakammena saṃyutto, tāvatiṃsamagacchahaṃ.
::

::hangnum
53\.
::

::gatha1
‘‘Tattha {pb:T:2.0063}{pb:M:2.0029}{pb:V:2.0029} me vasamānassa, puññakammasamaṅgino;
::

::gathalast
Padāni uddharantassa, soṇṇapīṭhā bhavanti me.
::

::hangnum
54\.
::

::gatha1
‘‘Lābhā tesaṃ suladdhaṃ vo, ye labhanti upassutiṃ;
::

::gathalast
Nibbute kāraṃ katvāna, labhanti vipulaṃ sukhaṃ.
::

::hangnum
55\.
::

::gatha1
‘‘Mayāpi sukataṃ kammaṃ, vāṇijjaṃ suppayojitaṃ;
::

::gathalast
Pādapīṭhaṃ karitvāna, soṇṇapīṭhaṃ labhāmahaṃ.
::

::hangnum
56\.
::

::gatha1
‘‘Yaṃ yaṃ disaṃ pakkamāmi, kenaci kiccayenahaṃ {note:paccayenahaṃ (sī. pī.)};
::

::gathalast
Soṇṇapīṭhe akkamāmi {note:soṇṇapīṭhena kamāmi (ka.)}, puññakammassidaṃ phalaṃ.
::

::hangnum
57\.
::

::gatha1
‘‘Tiṃsakappasahassamhi, yaṃ kammamakariṃ tadā;
::

::gathalast
Duggatiṃ nābhijānāmi, pādapīṭhassidaṃ phalaṃ.
::

::hangnum
58\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
59\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
60\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pādapīṭhiyo thero imā gāthāyo
::

Abhāsitthāti.

::centre
Pādapīṭhiyattherassāpadānaṃ aṭṭhamaṃ.
::

#### 9. Vedikārakattheraapadānaṃ

::hangnum
61\.
::

::gatha1
‘‘Padumuttarassa {pb:T:2.0064} bhagavato, bodhiyā pādaputtame;
::

::gathalast
Vedikaṃ sukataṃ katvā, sakaṃ cittaṃ pasādayiṃ.
::

::hangnum
62\.
::

::gatha1
‘‘Atoḷārāni {note:athoḷārāni (sī. pī.), aggoḷārāni (syā.)} bhaṇḍāni, katāni akatāni ca;
::

::gathalast
Antalikkhā pavassanti, vedikāya idaṃ phalaṃ.
::

::hangnum
63\.
::

::gatha1
‘‘Ubhato byūḷhasaṅgāme, pakkhandanto bhayānake;
::

::gathalast
Bhayabheravaṃ na passāmi, vedikāya idaṃ phalaṃ.
::

::hangnum
64\.
::

::gatha1
‘‘Mama {pb:M:2.0030}{pb:P:2.0401} saṅkappamaññāya, byamhaṃ nibbattate subhaṃ;
::

::gathalast
Sayanāni mahagghāni, vedikāya idaṃ phalaṃ.
::

::hangnum
65\.
::

::gatha1
‘‘Satasahassito {pb:V:2.0030} kappe, yaṃ vedikamakārayiṃ;
::

::gathalast
Duggatiṃ nābhijānāmi, vedikāya idaṃ phalaṃ.
::

::hangnum
66\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
67\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
68\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vedikārako thero imā gāthāyo
::

Abhāsitthāti.

::centre
Vedikārakattherassāpadānaṃ navamaṃ.
::

#### 10. Bodhigharadāyakattheraapadānaṃ

::hangnum
69\.
::

::gatha1
‘‘Siddhatthassa {pb:T:2.0065} bhagavato, dvipadindassa tādino;
::

::gathalast
Pasannacitto sumano, bodhigharamakārayiṃ.
::

::hangnum
70\.
::

::gatha1
‘‘Tusitaṃ upapannomhi, vasāmi ratane ghare;
::

::gathalast
Na me sītaṃ vā uṇhaṃ vā, vāto gatte na samphuse.
::

::hangnum
71\.
::

::gatha1
‘‘Pañcasaṭṭhimhito kappe, cakkavattī ahosahaṃ;
::

::gathalast
Kāsikaṃ nāma nagaraṃ, vissakammena {note:visukammena (syā. ka.)} māpitaṃ.
::

::hangnum
72\.
::

::gatha1
‘‘Dasayojanaāyāmaṃ, aṭṭhayojanavitthataṃ;
::

::gathalast
Na tamhi nagare atthi, kaṭṭhaṃ vallī ca mattikā.
::

::hangnum
73\.
::

::gatha1
‘‘Tiriyaṃ yojanaṃ āsi, addhayojanavitthataṃ;
::

::gathalast
Maṅgalo nāma pāsādo, vissakammena māpito.
::

::hangnum
74\.
::

::gatha1
‘‘Cullāsītisahassāni, thambhā soṇṇamayā ahuṃ;
::

::gathalast
Maṇimayā ca niyyūhā, chadanaṃ rūpiyaṃ ahu.
::

::hangnum
75\.
::

::gatha1
‘‘Sabbasoṇṇamayaṃ {pb:M:2.0031} gharaṃ, vissakammena māpitaṃ;
::

::gathalast
Ajjhāvutthaṃ mayā etaṃ, gharadānassidaṃ phalaṃ.
::

::hangnum
76\.
::

::gatha1
‘‘Te sabbe anubhotvāna, devamānusake bhave;
::

::gathalast
Ajjhapattomhi nibbānaṃ, santipadamanuttaraṃ.
::

::hangnum
77\.
::

::gatha1
‘‘Tiṃsakappasahassamhi, bodhigharamakārayiṃ;
::

::gathalast
Duggatiṃ {pb:T:2.0066} nābhijānāmi, gharadānassidaṃ phalaṃ.
::

::hangnum
78\.
::

::gatha1
‘‘Kilesā {pb:V:2.0031} jhāpitā mayhaṃ…pe… viharāmi anāsavo.
::

::hangnum
79\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
80\.
::

::gatha1
‘‘Paṭisambhidā {pb:P:2.0402} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā bodhigharadāyako thero imā gāthāyo
::

Abhāsitthāti.

::centre
Bodhigharadāyakattherassāpadānaṃ dasamaṃ.
::

::centre
Vibhītakavaggo pañcacattālīsamo.
::

Tassuddānaṃ –

::gatha1
Vibhītakī kolaphalī, billabhallātakappado;
::

::gathalast
Uttalambaṭakī ceva, āsanī pādapīṭhako.
::

::gatha1
Vediko bodhighariko, gāthāyo gaṇitāpi ca;
::

::gathalast
Ekūnāsītikā sabbā, asmiṃ vagge pakittitā.
::

### 46. Jagatidāyakavaggo

#### 1. Jagatidāyakattheraapadānaṃ

::hangnum
1\.
::

::gatha1
‘‘Dhammadassissa {pb:T:2.0067}{pb:M:2.0032}{pb:V:2.0032} munino, bodhiyā pādaputtame;
::

::gathalast
Pasannacitto sumano, jagatiṃ kārayiṃ ahaṃ.
::

::hangnum
2\.
::

::gatha1
‘‘Darito pabbatato vā, rukkhato patito ahaṃ;
::

::gathalast
Cuto patiṭṭhaṃ vindāmi, jagatiyā idaṃ phalaṃ.
::

::hangnum
3\.
::

::gatha1
‘‘Na me corā vihesanti, nātimaññanti khattiyā {note:pasahanti, nātimaññati khattiyo (sī. pī.)};
::

::gathalast
Sabbāmittetikkamāmi, jagatiyā idaṃ phalaṃ.
::

::hangnum
4\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Sabbattha pūjito homi, jagatiyā idaṃ phalaṃ.
::

::hangnum
5\.
::

::gatha1
‘‘Aṭṭhārase kappasate, jagatiṃ kārayiṃ ahaṃ;
::

::gathalast
Duggatiṃ nābhijānāmi, jagatidānassidaṃ phalaṃ.
::

::hangnum
6\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
7\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
8\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ {pb:T:2.0068} sudaṃ āyasmā jagatidāyako thero imā gāthāyo
::

Abhāsitthāti.

::centre
Jagatidāyakattherassāpadānaṃ paṭhamaṃ.
::

#### 2. Morahatthiyattheraapadānaṃ

::hangnum
9\.
::

::gatha1
‘‘Morahatthaṃ {pb:V:2.0033}{pb:P:2.0403} gahetvāna, upesiṃ lokanāyakaṃ;
::

::gathalast
Pasannacitto sumano, morahatthamadāsahaṃ.
::

::hangnum
10\.
::

::gatha1
‘‘Iminā {pb:M:2.0033} morahatthena, cetanāpaṇidhīhi ca;
::

::gathalast
Nibbāyiṃsu tayo aggī, labhāmi vipulaṃ sukhaṃ.
::

::hangnum
11\.
::

::gatha1
‘‘Aho buddho aho dhammo, aho no satthusampadā;
::

::gathalast
Datvānahaṃ morahatthaṃ, labhāmi vipulaṃ sukhaṃ.
::

::hangnum
12\.
::

::gatha1
‘‘Tiyaggī {note:tidhaggī (syā. ka.), tivaggī (pī.)} nibbutā mayhaṃ, bhavā sabbe samūhatā;
::

::gathalast
Sabbāsavā parikkhīṇā, natthi dāni punabbhavo.
::

::hangnum
13\.
::

::gatha1
‘‘Ekatiṃse ito kappe, yaṃ dānamadadiṃ tadā;
::

::gathalast
Duggatiṃ nābhijānāmi, morahatthassidaṃ phalaṃ.
::

::hangnum
14\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
15\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
16\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0069} sudaṃ āyasmā morahatthiyo thero imā gāthāyo
::

Abhāsitthāti.

::centre
Morahatthiyattherassāpadānaṃ dutiyaṃ.
::

#### 3. Sīhāsanabījiyattheraapadānaṃ

::hangnum
17\.
::

::gatha1
‘‘Tissassāhaṃ bhagavato, bodhirukkhamavandiyaṃ;
::

::gathalast
Paggayha bījaniṃ tattha, sīhāsanamabījahaṃ {note:mabījayiṃ (sī.), mavijjahaṃ (syā.)}.
::

::hangnum
18\.
::

::gatha1
‘‘Dvenavute ito kappe, sīhāsanamabījahaṃ;
::

::gathalast
Duggatiṃ nābhijānāmi, bījanāya idaṃ phalaṃ.
::

::hangnum
19\.
::

::gatha1
‘‘Kilesā {pb:V:2.0034} jhāpitā mayhaṃ…pe… viharāmi anāsavo.
::

::hangnum
20\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
21\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sīhāsanabījiyo thero imā
::

Gāthāyo abhāsitthāti.

::centre
Sīhāsanabījiyattherassāpadānaṃ tatiyaṃ.
::

#### 4. Tiṇukkadhāriyattheraapadānaṃ

::hangnum
22\.
::

::gatha1
‘‘Padumuttarabuddhassa{pb:M:2.0034}{pb:P:2.0404}, bodhiyā pādaputtame;
::

::gathalast
Pasannacitto sumano, tayo ukke adhārayiṃ.
::

::hangnum
23\.
::

::gatha1
‘‘Satasahassito {pb:T:2.0070} kappe, sohaṃ ukkamadhārayiṃ;
::

::gathalast
Duggatiṃ nābhijānāmi, ukkadānassidaṃ phalaṃ.
::

::hangnum
24\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
25\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
26\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā tiṇukkadhāriyo thero imā gāthāyo
::

Abhāsitthāti.

::centre
Tiṇukkadhāriyattherassāpadānaṃ catutthaṃ.
::

#### 5. Akkamanadāyakattheraapadānaṃ

::hangnum
27\.
::

::gatha1
‘‘Kakusandhassa munino, brāhmaṇassa vusīmato;
::

::gathalast
Divāvihāraṃ vajato, akkamanamadāsahaṃ.
::

::hangnum
28\.
::

::gatha1
‘‘Imasmiṃyeva kappamhi, yaṃ dānamadadiṃ tadā;
::

::gathalast
Duggatiṃ nābhijānāmi, akkamanassidaṃ phalaṃ.
::

::hangnum
29\.
::

::gatha1
‘‘Kilesā {pb:V:2.0035} jhāpitā mayhaṃ…pe… viharāmi anāsavo.
::

::hangnum
30\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
31\.
::

::gatha1
‘‘Paṭisambhidā {pb:T:2.0071} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā akkamanadāyako thero imā gāthāyo
::

Abhāsitthāti.

::centre
Akkamanadāyakattherassāpadānaṃ pañcamaṃ.
::

#### 6. Vanakoraṇḍiyattheraapadānaṃ

::hangnum
32\.
::

::gatha1
‘‘Siddhatthassa bhagavato, lokajeṭṭhassa tādino;
::

::gathalast
Vanakoraṇḍamādāya, buddhassa abhiropayiṃ.
::

::hangnum
33\.
::

::gatha1
‘‘Catunnavutito {pb:M:2.0035} kappe, yaṃ pupphamabhiropayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
34\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
35\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
36\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vanakoraṇḍiyo thero imā gāthāyo
::

Abhāsitthāti.

::centre
Vanakoraṇḍiyattherassāpadānaṃ chaṭṭhaṃ.
::

::centre
Vīsatimaṃ bhāṇavāraṃ.
::

#### 7. Ekachattiyattheraapadānaṃ

::hangnum
37\.
::

::gatha1
‘‘Aṅgārajātā {pb:T:2.0072}{pb:P:2.0405} pathavī, kukkuḷānugatā mahī;
::

::gathalast
Padumuttaro bhagavā, abbhokāsamhi caṅkami.
::

::hangnum
38\.
::

::gatha1
‘‘Paṇḍaraṃ chattamādāya, addhānaṃ paṭipajjahaṃ;
::

::gathalast
Tattha disvāna sambuddhaṃ, vitti me upapajjatha.
::

::hangnum
39\.
::

::gatha1
‘‘Marīciyotthaṭā {pb:V:2.0036} {note:maricimophunā (syā.), marīcivophuṭā (pī.)} bhūmi, aṅgārāva mahī ayaṃ;
::

::gathalast
Upahanti {note:upavāyanti (sī. pī.)} mahāvātā, sarīrassāsukhepanā {note:sarīrakāyukhepanā (syā.)}.
::

::hangnum
40\.
::

::gatha1
‘‘Sītaṃ uṇhaṃ vihanantaṃ {note:vihanati (syā. ka.)}, vātātapanivāraṇaṃ;
::

::gathalast
Paṭiggaṇha imaṃ chattaṃ, phassayissāmi {note:passayissāmi (ka.)} nibbutiṃ.
::

::hangnum
41\.
::

::gatha1
‘‘Anukampako kāruṇiko, padumuttaro mahāyaso;
::

::gathalast
Mama saṅkappamaññāya, paṭiggaṇhi tadā jino.
::

::hangnum
42\.
::

::gatha1
‘‘Tiṃsakappāni devindo, devarajjamakārayiṃ;
::

::gathalast
Satānaṃ pañcakkhattuñca, cakkavattī ahosahaṃ.
::

::hangnum
43\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Anubhomi sakaṃ kammaṃ, pubbe sukatamattano.
::

::hangnum
44\.
::

::gatha1
‘‘Ayaṃ {pb:M:2.0036} me pacchimā jāti, carimo vattate bhavo;
::

::gathalast
Ajjāpi setacchattaṃ me, sabbakālaṃ dharīyati.
::

::hangnum
45\.
::

::gatha1
‘‘Satasahassito kappe, yaṃ chattamadadiṃ tadā;
::

::gathalast
Duggatiṃ nābhijānāmi, chattadānassidaṃ phalaṃ.
::

::hangnum
46\.
::

::gatha1
‘‘Kilesā {pb:T:2.0073} jhāpitā mayhaṃ…pe… viharāmi anāsavo.
::

::hangnum
47\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
48\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ekachattiyo thero imā gāthāyo
::

Abhāsitthāti.

::centre
Ekachattiyattherassāpadānaṃ sattamaṃ.
::

#### 8. Jātipupphiyattheraapadānaṃ

::hangnum
49\.
::

::gatha1
‘‘Parinibbute bhagavati, padumuttare mahāyase;
::

::gathalast
Pupphavaṭaṃsake katvā {note:pupphacaṅkoṭake gahetvā (syā.)}, sarīramabhiropayiṃ.
::

::hangnum
50\.
::

::gatha1
‘‘Tattha cittaṃ pasādetvā, nimmānaṃ agamāsahaṃ;
::

::gathalast
Devalokagato santo, puññakammaṃ sarāmahaṃ.
::

::hangnum
51\.
::

::gatha1
‘‘Ambarā {pb:V:2.0037}{pb:P:2.0406} pupphavasso me, sabbakālaṃ pavassati;
::

::gathalast
Saṃsarāmi manusse ce {note:ve (syā.)}, rājā homi mahāyaso.
::

::hangnum
52\.
::

::gatha1
‘‘Tahiṃ kusumavasso me, abhivassati sabbadā;
::

::gathalast
Tasseva {note:kāyesu (syā.), kāyeva (pī.)} pupphapūjāya, vāhasā sabbadassino.
::

::hangnum
53\.
::

::gatha1
‘‘Ayaṃ pacchimako mayhaṃ, carimo vattate bhavo;
::

::gathalast
Ajjāpi pupphavasso me, abhivassati sabbadā.
::

::hangnum
54\.
::

::gatha1
‘‘Satasahassito {pb:T:2.0074} kappe, yaṃ pupphamabhiropayiṃ;
::

::gathalast
Duggatiṃ nābhijānāmi, dehapūjāyidaṃ phalaṃ.
::

::hangnum
55\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
56\.
::

::gatha1
‘‘Svāgataṃ {pb:M:2.0037} vata me āsi…pe… kataṃ buddhassa sāsanaṃ.
::

::hangnum
57\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā jātipupphiyo thero imā gāthāyo
::

Abhāsitthāti.

::centre
Jātipupphiyattherassāpadānaṃ aṭṭhamaṃ.
::

#### 9. Paṭṭipupphiyattheraapadānaṃ

::hangnum
58\.
::

::gatha1
‘‘Nīharante sarīramhi, vajjamānāsu bherisu;
::

::gathalast
Pasannacitto sumano, paṭṭipupphamapūjayiṃ {note:satti… (syā. pī.)}.
::

::hangnum
59\.
::

::gatha1
‘‘Satasahassito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, dehapūjāyidaṃ phalaṃ.
::

::hangnum
60\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
61\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
62\.
::

::gatha1
‘‘Paṭisambhidā {pb:T:2.0075} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā paṭṭipupphiyo {note:sattipaṇṇiyo (syā. pī.)} thero imā gāthāyo
::

Abhāsitthāti.

::centre
Paṭṭipupphiyattherassāpadānaṃ navamaṃ.
::

#### 10. Gandhapūjakattheraapadānaṃ

::hangnum
63\.
::

::gatha1
‘‘Citāsu {pb:V:2.0038} kurumānāsu {note:cittesu kayiramānesu (sī.)}, nānāgandhe samāhaṭe;
::

::gathalast
Pasannacitto sumano, gandhamuṭṭhimapūjayiṃ.
::

::hangnum
64\.
::

::gatha1
‘‘Satasahassito kappe, citakaṃ yamapūjayiṃ;
::

::gathalast
Duggatiṃ nābhijānāmi, citapūjāyidaṃ phalaṃ.
::

::hangnum
65\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
66\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
67\.
::

::gatha1
‘‘Paṭisambhidā {pb:M:2.0038}{pb:P:2.0407} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā gandhapūjako thero imā gāthāyo
::

Abhāsitthāti.

::centre
Gandhapūjakattherassāpadānaṃ dasamaṃ.
::

::centre
Jagatidāyakavaggo chacattālīsamo.
::

Tassuddānaṃ –

::gatha1
Jagatī {pb:T:2.0076} morahatthī ca, āsanī ukkadhārako;
::

::gathalast
Akkami vanakoraṇḍi, chattado jātipūjako.
::

::gatha1
Paṭṭipupphī ca yo thero, dasamo gandhapūjako;
::

::gathalast
Sattasaṭṭhi ca gāthāyo, gaṇitāyo vibhāvibhi.
::

### 47. Sālakusumiyavaggo

#### 1. Sālakusumiyattheraapadānaṃ

::hangnum
1\.
::

::gatha1
‘‘Parinibbute {pb:T:2.0077}{pb:M:2.0039}{pb:V:2.0039} bhagavati, jalajuttamanāmake;
::

::gathalast
Āropitamhi citake, sālapupphamapūjayiṃ.
::

::hangnum
2\.
::

::gatha1
‘‘Satasahassito kappe, yaṃ pupphamabhiropayiṃ {note:pupphamabhipujayiṃ (syā.)};
::

::gathalast
Duggatiṃ nābhijānāmi, citapūjāyidaṃ {note:buddhapūjāyidaṃ (syā.)} phalaṃ.
::

::hangnum
3\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
4\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
5\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā sālakusumiyo thero imā gāthāyo
::

Abhāsitthāti.

::centre
Sālakusumiyattherassāpadānaṃ paṭhamaṃ.
::

#### 2. Citakapūjakattheraapadānaṃ

::hangnum
6\.
::

::gatha1
‘‘Jhāyamānassa bhagavato, sikhino lokabandhuno;
::

::gathalast
Aṭṭha campakapupphāni, citakaṃ abhiropayiṃ.
::

::hangnum
7\.
::

::gatha1
‘‘Ekatiṃse ito kappe, yaṃ pupphamabhiropayiṃ;
::

::gathalast
Duggatiṃ {pb:T:2.0078} nābhijānāmi, citapūjāyidaṃ phalaṃ.
::

::hangnum
8\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
9\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
10\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:M:2.0040}{pb:V:2.0040} sudaṃ āyasmā citakapūjako thero imā gāthāyo
::

Abhāsitthāti.

::centre
Citakapūjakattherassāpadānaṃ dutiyaṃ.
::

#### 3. Citakanibbāpakattheraapadānaṃ

::hangnum
11\.
::

::gatha1
‘‘Dayhamāne {pb:P:2.0408} sarīramhi, vessabhussa mahesino;
::

::gathalast
Gandhodakaṃ gahetvāna, citaṃ nibbāpayiṃ ahaṃ.
::

::hangnum
12\.
::

::gatha1
‘‘Ekatiṃse ito kappe, citaṃ nibbāpayiṃ ahaṃ;
::

::gathalast
Duggatiṃ nābhijānāmi, gandhodakassidaṃ phalaṃ.
::

::hangnum
13\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
14\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
15\.
::

::gatha1
‘‘Paṭisambhidā {pb:T:2.0079} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā citakanibbāpako thero imā
::

Gāthāyo abhāsitthāti.

::centre
Citakanibbāpakattherassāpadānaṃ tatiyaṃ.
::

#### 4. Setudāyakattheraapadānaṃ

::hangnum
16\.
::

::gatha1
‘‘Vipassino bhagavato, caṅkamantassa sammukhā;
::

::gathalast
Pasannacitto sumano, setuṃ kārāpayiṃ ahaṃ.
::

::hangnum
17\.
::

::gatha1
‘‘Ekanavutito kappe, yaṃ setuṃ kārayiṃ ahaṃ;
::

::gathalast
Duggatiṃ nābhijānāmi, setudānassidaṃ phalaṃ.
::

::hangnum
18\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
19\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
20\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:V:2.0041} sudaṃ āyasmā setudāyako thero imā gāthāyo
::

Abhāsitthāti.

::centre
Setudāyakattherassāpadānaṃ catutthaṃ.
::

#### 5. Sumanatālavaṇṭiyattheraapadānaṃ

::hangnum
21\.
::

::gatha1
‘‘Siddhatthassa {pb:T:2.0080}{pb:M:2.0041} bhagavato, tālavaṇṭamadāsahaṃ;
::

::gathalast
Sumanehi paṭicchannaṃ, dhārayāmi mahāyasaṃ.
::

::hangnum
22\.
::

::gatha1
‘‘Catunnavutito kappe, tālavaṇṭamadāsahaṃ;
::

::gathalast
Duggatiṃ nābhijānāmi, tālavaṇṭassidaṃ phalaṃ.
::

::hangnum
23\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
24\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
25\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sumanatālavaṇṭiyo thero imā
::

Gāthāyo abhāsitthāti.

::centre
Sumanatālavaṇṭiyattherassāpadānaṃ pañcamaṃ.
::

#### 6. Avaṭaphaliyattheraapadānaṃ

::hangnum
26\.
::

::gatha1
‘‘Sataraṃsī {pb:P:2.0409} nāma bhagavā, sayambhū aparājito;
::

::gathalast
Vivekakāmo sambuddho, gocarāyābhinikkhami.
::

::hangnum
27\.
::

::gatha1
‘‘Phalahattho ahaṃ disvā, upagacchiṃ narāsabhaṃ;
::

::gathalast
Pasannacitto sumano, adāsiṃ avaṭaṃ phalaṃ.
::

::hangnum
28\.
::

::gatha1
‘‘Catunnavutito {pb:T:2.0081} kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
29\.
::

::gatha1
‘‘Kilesā {pb:V:2.0042} jhāpitā mayhaṃ…pe… viharāmi anāsavo.
::

::hangnum
30\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
31\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā avaṭaphaliyo thero imā gāthāyo
::

Abhāsitthāti.

::centre
Avaṭaphaliyattherassāpadānaṃ chaṭṭhaṃ.
::

#### 7. Labujaphaladāyakattheraapadānaṃ

::hangnum
32\.
::

::gatha1
‘‘Nagare {pb:M:2.0042} bandhumatiyā, ārāmiko ahaṃ tadā;
::

::gathalast
Addasaṃ virajaṃ buddhaṃ, gacchantaṃ anilañjase.
::

::hangnum
33\.
::

::gatha1
‘‘Labujaṃ phalamādāya, buddhaseṭṭhassadāsahaṃ;
::

::gathalast
Ākāseva ṭhito santo, paṭiggaṇhi mahāyaso.
::

::hangnum
34\.
::

::gatha1
‘‘Vittisañjanano mayhaṃ, diṭṭhadhammasukhāvaho;
::

::gathalast
Phalaṃ buddhassa datvāna, vippasannena cetasā.
::

::hangnum
35\.
::

::gatha1
‘‘Adhigañchiṃ tadā pītiṃ, vipulaṃ sukhamuttamaṃ;
::

::gathalast
Uppajjateva {note:uppajjate me (syā.)} ratanaṃ, nibbattassa tahiṃ tahiṃ.
::

::hangnum
36\.
::

::gatha1
‘‘Ekanavutito {pb:T:2.0082} kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
37\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
38\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
39\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā labujaphaladāyako thero imā
::

Gāthāyo abhāsitthāti.

::centre
Labujaphaladāyakattherassāpadānaṃ sattamaṃ.
::

#### 8. Pilakkhaphaladāyakattheraapadānaṃ

::hangnum
40\.
::

::gatha1
‘‘Vanantare {pb:V:2.0043}{pb:P:2.0410} buddhaṃ disvā {note:vanante buddhaṃ disvāna (sī. pī.)}, atthadassiṃ mahāyasaṃ;
::

::gathalast
Pasannacitto sumano, pilakkhassa {note:pilakkhussa (pī.)} phalaṃ adā.
::

::hangnum
41\.
::

::gatha1
‘‘Aṭṭhārase kappasate, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
42\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
43\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
44\.
::

::gatha1
‘‘Paṭisambhidā {pb:T:2.0083}{pb:M:2.0043} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pilakkhaphaladāyako thero imā
::

Gāthāyo abhāsitthāti.

::centre
Pilakkhaphaladāyakattherassāpadānaṃ aṭṭhamaṃ.
::

#### 9. Sayaṃpaṭibhāniyattheraapadānaṃ

::hangnum
45\.
::

::gatha1
‘‘Kakudhaṃ vilasantaṃva, devadevaṃ narāsabhaṃ;
::

::gathalast
Rathiyaṃ paṭipajjantaṃ, ko disvā na pasīdati.
::

::hangnum
46\.
::

::gatha1
‘‘Tamandhakāraṃ nāsetvā, santāretvā bahuṃ janaṃ;
::

::gathalast
Ñāṇālokena jotantaṃ, ko disvā na pasīdati.
::

::hangnum
47\.
::

::gatha1
‘‘Vasīsatasahassehi, nīyantaṃ lokanāyakaṃ;
::

::gathalast
Uddharantaṃ bahū satte, ko disvā na pasīdati.
::

::hangnum
48\.
::

::gatha1
‘‘Āhanantaṃ {note:āhanitvā (syā. ka.)} dhammabheriṃ, maddantaṃ titthiye gaṇe;
::

::gathalast
Sīhanādaṃ vinadantaṃ, ko disvā na pasīdati.
::

::hangnum
49\.
::

::gatha1
‘‘Yāvatā brahmalokato, āgantvāna sabrahmakā;
::

::gathalast
Pucchanti nipuṇe pañhe, ko disvā na pasīdati.
::

::hangnum
50\.
::

::gatha1
‘‘Yassañjaliṃ karitvāna, āyācanti sadevakā;
::

::gathalast
Tena puññaṃ anubhonti, ko disvā na pasīdati.
::

::hangnum
51\.
::

::gatha1
‘‘Sabbe {pb:V:2.0044} janā samāgantvā, sampavārenti cakkhumaṃ;
::

::gathalast
Na vikampati ajjhiṭṭho, ko disvā na pasīdati.
::

::hangnum
52\.
::

::gatha1
‘‘Nagaraṃ {pb:T:2.0084} pavisato yassa, ravanti bheriyo bahū;
::

::gathalast
Vinadanti gajā mattā, ko disvā na pasīdati.
::

::hangnum
53\.
::

::gatha1
‘‘Vīthiyā {note:rathiyā (sī.)} gacchato yassa, sabbābhā jotate sadā;
::

::gathalast
Abbhunnatā samā honti, ko disvā na pasīdati.
::

::hangnum
54\.
::

::gatha1
‘‘Byāharantassa {pb:P:2.0411} buddhassa, cakkavāḷampi suyyati;
::

::gathalast
Sabbe satte viññāpeti, ko disvā na pasīdati.
::

::hangnum
55\.
::

::gatha1
‘‘Satasahassito {pb:M:2.0044} kappe, yaṃ buddhamabhikittayiṃ;
::

::gathalast
Duggatiṃ nābhijānāmi, kittanāya idaṃ phalaṃ.
::

::hangnum
56\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
57\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
58\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sayaṃpaṭibhāniyo thero imā gāthāyo
::

Abhāsitthāti.

::centre
Sayaṃpaṭibhāniyattherassāpadānaṃ navamaṃ.
::

#### 10. Nimittabyākaraṇiyattheraapadānaṃ

::hangnum
59\.
::

::gatha1
‘‘Ajjhogāhetvā himavaṃ, mante vāce mahaṃ tadā;
::

::gathalast
Catupaññāsasahassāni, sissā mayhaṃ upaṭṭhahuṃ.
::

::hangnum
60\.
::

::gatha1
‘‘Adhitā {pb:T:2.0085} vedagū sabbe, chaḷaṅge pāramiṃ gatā;
::

::gathalast
Sakavijjāhupatthaddhā, himavante vasanti te.
::

::hangnum
61\.
::

::gatha1
‘‘Cavitvā tusitā kāyā, devaputto mahāyaso;
::

::gathalast
Uppajji mātukucchismiṃ, sampajāno patissato.
::

::hangnum
62\.
::

::gatha1
‘‘Sambuddhe upapajjante, dasasahassi kampatha;
::

::gathalast
Andhā cakkhuṃ alabhiṃsu, uppajjantamhi nāyake.
::

::hangnum
63\.
::

::gatha1
‘‘Sabbākāraṃ {pb:V:2.0045} pakampittha, kevalā vasudhā ayaṃ;
::

::gathalast
Nigghosasaddaṃ sutvāna, ubbijjiṃsu {note:vimhayiṃsu (syā. ka.)} mahājanā.
::

::hangnum
64\.
::

::gatha1
‘‘Sabbe janā samāgamma, āgacchuṃ mama santikaṃ;
::

::gathalast
Vasudhāyaṃ pakampittha, kiṃ vipāko bhavissati.
::

::hangnum
65\.
::

::gatha1
‘‘Avacāsiṃ {note:vidassāmi (syā.)} tadā tesaṃ, mā bhetha {note:mā roda (ka.), mābhāyittha (syā.)} natthi vo bhayaṃ;
::

::gathalast
Visaṭṭhā hotha sabbepi, uppādoyaṃ suvatthiko {note:sukhatthiko (syā.)}.
::

::hangnum
66\.
::

::gatha1
‘‘Aṭṭhahetūhi {pb:M:2.0045} samphussa {note:aṭṭhahetūhi samphassa (syā. pī.), atthahetu nisaṃsayaṃ (ka.)}, vasudhāyaṃ pakampati;
::

::gathalast
Tathā nimittā dissanti, obhāso vipulo mahā.
::

::hangnum
67\.
::

::gatha1
‘‘Asaṃsayaṃ buddhaseṭṭho, uppajjissati cakkhumā;
::

::gathalast
Saññāpetvāna janataṃ, pañcasīle kathesahaṃ.
::

::hangnum
68\.
::

::gatha1
‘‘Sutvāna {pb:P:2.0412} pañca sīlāni, buddhuppādañca dullabhaṃ;
::

::gathalast
Ubbegajātā sumanā, tuṭṭhahaṭṭhā ahaṃsu te.
::

::hangnum
69\.
::

::gatha1
‘‘Dvenavute ito kappe, yaṃ nimittaṃ viyākariṃ;
::

::gathalast
Duggatiṃ nābhijānāmi, byākaraṇassidaṃ phalaṃ.
::

::hangnum
70\.
::

::gatha1
‘‘Kilesā {pb:T:2.0086} jhāpitā mayhaṃ…pe… viharāmi anāsavo.
::

::hangnum
71\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
72\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā nimittabyākaraṇiyo thero imā
::

Gāthāyo abhāsitthāti.

::centre
Nimittabyākaraṇiyattherassāpadānaṃ dasamaṃ.
::

::centre
Sālakusumiyavaggo sattacattālīsamo.
::

Tassuddānaṃ –

::gatha1
Sālakusumiyo thero, pūjā nibbāpakopi ca;
::

::gathalast
Setudo tālavaṇṭī ca, avaṭalabujappado.
::

::gatha1
Pilakkhapaṭibhānī ca, veyyākaraṇiyo dijo;
::

::gathalast
Dvesattati ca gāthāyo, gaṇitāyo vibhāvibhi.
::

### 48. Naḷamālivaggo

#### 1. Naḷamāliyattheraapadānaṃ

::hangnum
1\.
::

::gatha1
‘‘Suvaṇṇavaṇṇaṃ {pb:T:2.0087}{pb:M:2.0046}{pb:V:2.0046} sambuddhaṃ, āhutīnaṃ paṭiggahaṃ;
::

::gathalast
Vipinaggena gacchantaṃ, addasaṃ lokanāyakaṃ.
::

::hangnum
2\.
::

::gatha1
‘‘Naḷamālaṃ gahetvāna, nikkhamanto ca tāvade;
::

::gathalast
Tatthaddasāsiṃ sambuddhaṃ, oghatiṇṇamanāsavaṃ.
::

::hangnum
3\.
::

::gatha1
‘‘Pasannacitto sumano, naḷamālamapūjayiṃ;
::

::gathalast
Dakkhiṇeyyaṃ mahāvīraṃ, sabbalokānukampakaṃ.
::

::hangnum
4\.
::

::gatha1
‘‘Ekatiṃse ito kappe, yaṃ mālamabhiropayiṃ {note:pupphamabhiropayiṃ (sī. syā. pī.)};
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
5\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
6\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
7\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā naḷamāliyo thero imā gāthāyo
::

Abhāsitthāti.

::centre
Naḷamāliyattherassāpadānaṃ paṭhamaṃ.
::

#### 2. Maṇipūjakattheraapadānaṃ

::hangnum
8\.
::

::gatha1
‘‘Padumuttaro {pb:T:2.0088}{pb:V:2.0047}{pb:P:2.0413} nāma jino, sabbadhammāna pāragū;
::

::gathalast
Vivekakāmo sambuddho, gacchate anilañjase.
::

::hangnum
9\.
::

::gatha1
‘‘Avidūre himavantassa, mahājātassaro ahu;
::

::gathalast
Tattha me bhavanaṃ āsi, puññakammena saṃyutaṃ.
::

::hangnum
10\.
::

::gatha1
‘‘Bhavanā {pb:M:2.0047} abhinikkhamma, addasaṃ lokanāyakaṃ;
::

::gathalast
Indīvaraṃva jalitaṃ, ādittaṃva hutāsanaṃ.
::

::hangnum
11\.
::

::gatha1
‘‘Vicinaṃ naddasaṃ pupphaṃ, pūjayissanti nāyakaṃ;
::

::gathalast
Sakaṃ cittaṃ pasādetvā, avandiṃ satthuno ahaṃ.
::

::hangnum
12\.
::

::gatha1
‘‘Mama sīse maṇiṃ gayha, pūjayiṃ lokanāyakaṃ;
::

::gathalast
Imāya maṇipūjāya, vipāko hotu bhaddako.
::

::hangnum
13\.
::

::gatha1
‘‘Padumuttaro lokavidū, āhutīnaṃ paṭiggaho;
::

::gathalast
Antalikkhe ṭhito satthā, imaṃ gāthaṃ abhāsatha.
::

::hangnum
14\.
::

::gatha1
‘So te ijjhatu saṅkappo, labhassu vipulaṃ sukhaṃ;
::

::gathalast
Imāya maṇipūjāya, anubhohi mahāyasaṃ’.
::

::hangnum
15\.
::

::gatha1
‘‘Idaṃ vatvāna bhagavā, jalajuttamanāmako;
::

::gathalast
Agamāsi buddhaseṭṭho, yattha cittaṃ paṇīhitaṃ.
::

::hangnum
16\.
::

::gatha1
‘‘Saṭṭhikappāni devindo, devarajjamakārayiṃ;
::

::gathalast
Anekasatakkhattuñca, cakkavattī ahosahaṃ.
::

::hangnum
17\.
::

::gatha1
‘‘Pubbakammaṃ {pb:T:2.0089} sarantassa, devabhūtassa me sato;
::

::gathalast
Maṇi nibbattate mayhaṃ, ālokakaraṇo mamaṃ.
::

::hangnum
18\.
::

::gatha1
‘‘Chaḷasītisahassāni, nāriyo me pariggahā;
::

::gathalast
Vicittavatthābharaṇā, āmukkamaṇikuṇḍalā {note:āmuttamaṇikuṇḍalā (sī. syā. pī.)}.
::

::hangnum
19\.
::

::gatha1
‘‘Aḷārapamhā hasulā, susaññā tanumajjhimā;
::

::gathalast
Parivārenti maṃ niccaṃ, maṇipūjāyidaṃ phalaṃ.
::

::hangnum
20\.
::

::gatha1
‘‘Soṇṇamayā maṇimayā, lohitaṅgamayā tathā;
::

::gathalast
Bhaṇḍā me sukatā honti, yadicchasi {note:yadicchāya (sī. pī.)} piḷandhanā.
::

::hangnum
21\.
::

::gatha1
‘‘Kūṭāgārā {pb:V:2.0048} gahārammā, sayanañca mahārahaṃ;
::

::gathalast
Mama saṅkappamaññāya, nibbattanti yadicchakaṃ.
::

::hangnum
22\.
::

::gatha1
‘‘Lābhā tesaṃ suladdhañca, ye labhanti upassutiṃ;
::

::gathalast
Puññakkhettaṃ manussānaṃ, osadhaṃ sabbapāṇinaṃ.
::

::hangnum
23\.
::

::gatha1
‘‘Mayhampi {pb:M:2.0048}{pb:P:2.0414} sukataṃ kammaṃ, yohaṃ adakkhi nāyakaṃ;
::

::gathalast
Vinipātā pamuttomhi, pattomhi acalaṃ padaṃ.
::

::hangnum
24\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Divasañceva rattiñca {note:samantā sattaratanā (sī. pī. ka.)}, āloko hoti me sadā.
::

::hangnum
25\.
::

::gatha1
‘‘Tāyeva maṇipūjāya, anubhotvāna sampadā;
::

::gathalast
Ñāṇāloko mayā diṭṭho, pattomhi acalaṃ padaṃ.
::

::hangnum
26\.
::

::gatha1
‘‘Satasahassito kappe, yaṃ maṇiṃ abhipūjayiṃ;
::

::gathalast
Duggatiṃ nābhijānāmi, maṇipūjāyidaṃ phalaṃ.
::

::hangnum
27\.
::

::gatha1
‘‘Kilesā {pb:T:2.0090} jhāpitā mayhaṃ…pe… viharāmi anāsavo.
::

::hangnum
28\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
29\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā maṇipūjako thero imā gāthāyo
::

Abhāsitthāti.

::centre
Maṇipūjakattherassāpadānaṃ dutiyaṃ.
::

#### 3. Ukkāsatikattheraapadānaṃ

::hangnum
30\.
::

::gatha1
‘‘Kosiko nāma bhagavā, cittakūṭe vasī tadā;
::

::gathalast
Jhāyī jhānarato buddho, vivekābhirato muni.
::

::hangnum
31\.
::

::gatha1
‘‘Ajjhogāhetvā {note:ajjhogahetvā (sī. syā. pī.)} himavantaṃ, nārīgaṇapurakkhato;
::

::gathalast
Addasaṃ kosikaṃ buddhaṃ, puṇṇamāyeva candimaṃ.
::

::hangnum
32\.
::

::gatha1
‘‘Ukkāsate gahetvāna, parivāresahaṃ tadā;
::

::gathalast
Sattarattindivaṃ ṭhatvā {note:buddho (syā. ka.)}, aṭṭhamena agacchahaṃ.
::

::hangnum
33\.
::

::gatha1
‘‘Vuṭṭhitaṃ {pb:V:2.0049} kosikaṃ buddhaṃ, sayambhuṃ aparājitaṃ;
::

::gathalast
Pasannacitto vanditvā, ekaṃ bhikkhaṃ adāsahaṃ.
::

::hangnum
34\.
::

::gatha1
‘‘Tena kammena dvipadinda, lokajeṭṭha narāsabha;
::

::gathalast
Uppajjiṃ tusite kāye, ekabhikkhāyidaṃ phalaṃ.
::

::hangnum
35\.
::

::gatha1
‘‘Divasañceva {pb:T:2.0091}{pb:M:2.0049} rattiñca, āloko hoti me sadā;
::

::gathalast
Samantā yojanasataṃ, obhāsena pharāmahaṃ.
::

::hangnum
36\.
::

::gatha1
‘‘Pañcapaññāsakappamhi, cakkavattī ahosahaṃ;
::

::gathalast
Cāturanto vijitāvī, jambumaṇḍassa {note:jambusaṇḍassa (pī.)} issaro.
::

::hangnum
37\.
::

::gatha1
‘‘Tadā me nagaraṃ āsi, iddhaṃ phītaṃ sunimmitaṃ;
::

::gathalast
Tiṃsayojanamāyāmaṃ, vitthārena ca vīsati.
::

::hangnum
38\.
::

::gatha1
‘‘Sobhaṇaṃ nāma nagaraṃ, vissakammena māpitaṃ;
::

::gathalast
Dasasaddāvivittaṃ taṃ, sammatāḷasamāhitaṃ.
::

::hangnum
39\.
::

::gatha1
‘‘Na {pb:P:2.0415} tamhi nagare atthi, vallikaṭṭhañca mattikā;
::

::gathalast
Sabbasoṇṇamayaṃyeva, jotate niccakālikaṃ.
::

::hangnum
40\.
::

::gatha1
‘‘Catupākāraparikkhittaṃ, tayo āsuṃ maṇimayā;
::

::gathalast
Vemajjhe tālapantī ca, vissakammena māpitā.
::

::hangnum
41\.
::

::gatha1
‘‘Dasasahassapokkharañño, padumuppalachāditā;
::

::gathalast
Puṇḍarīkehi {note:puṇḍarīkādi (syā.)} sañchannā, nānāgandhasamīritā.
::

::hangnum
42\.
::

::gatha1
‘‘Catunnavutito kappe, yaṃ ukkaṃ dhārayiṃ ahaṃ;
::

::gathalast
Duggatiṃ nābhijānāmi, ukkadhārassidaṃ phalaṃ.
::

::hangnum
43\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
44\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
45\.
::

::gatha1
‘‘Paṭisambhidā {pb:T:2.0092} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ukkāsatiko thero imā gāthāyo
::

Abhāsitthāti.

::centre
Ukkāsatikattherassāpadānaṃ tatiyaṃ.
::

#### 4. Sumanabījaniyattheraapadānaṃ

::hangnum
46\.
::

::gatha1
‘‘Vipassino {pb:V:2.0050} bhagavato, bodhiyā pādaputtame;
::

::gathalast
Sumano bījaniṃ gayha, abījiṃ bodhimuttamaṃ.
::

::hangnum
47\.
::

::gatha1
‘‘Ekanavutito {pb:M:2.0050} kappe, abījiṃ bodhimuttamaṃ;
::

::gathalast
Duggatiṃ nābhijānāmi, bījanāya idaṃ phalaṃ.
::

::hangnum
48\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
49\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
50\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sumanabījaniyo thero imā gāthāyo
::

Abhāsitthāti.

::centre
Sumanabījaniyattherassāpadānaṃ catutthaṃ.
::

#### 5. Kummāsadāyakattheraapadānaṃ

::hangnum
51\.
::

::gatha1
‘‘Esanāya {pb:T:2.0093} carantassa, vipassissa mahesino;
::

::gathalast
Rittakaṃ pattaṃ disvāna, kummāsaṃ pūrayiṃ ahaṃ.
::

::hangnum
52\.
::

::gatha1
‘‘Ekanavutito kappe, yaṃ bhikkhaṃ adadiṃ tadā;
::

::gathalast
Duggatiṃ nābhijānāmi, kummāsassa idaṃ phalaṃ.
::

::hangnum
53\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
54\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
55\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kummāsadāyako thero imā gāthāyo
::

Abhāsitthāti.

::centre
Kummāsadāyakattherassāpadānaṃ pañcamaṃ.
::

#### 6. Kusaṭṭhakadāyakattheraapadānaṃ

::hangnum
56\.
::

::gatha1
‘‘Kassapassa {pb:V:2.0051}{pb:P:2.0416} bhagavato, brāhmaṇassa vusīmato;
::

::gathalast
Pasannacitto sumano, kusaṭṭhakamadāsahaṃ.
::

::hangnum
57\.
::

::gatha1
‘‘Imasmiṃyeva kappasmiṃ, kusaṭṭhakamadāsahaṃ;
::

::gathalast
Duggatiṃ nābhijānāmi, kusaṭṭhakassidaṃ phalaṃ.
::

::hangnum
58\.
::

::gatha1
‘‘Kilesā {pb:T:2.0094}{pb:M:2.0051} jhāpitā mayhaṃ…pe… viharāmi anāsavo.
::

::hangnum
59\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
60\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kusaṭṭhakadāyako thero imā gāthāyo
::

Abhāsitthāti.

::centre
Kusaṭṭhakadāyakattherassāpadānaṃ chaṭṭhaṃ.
::

#### 7. Giripunnāgiyattheraapadānaṃ

::hangnum
61\.
::

::gatha1
‘‘Sobhito nāma sambuddho, cittakūṭe vasī tadā;
::

::gathalast
Gahetvā giripunnāgaṃ, sayambhuṃ abhipūjayiṃ.
::

::hangnum
62\.
::

::gatha1
‘‘Catunnavutito kappe, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
63\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
64\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
65\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0095} sudaṃ āyasmā giripunnāgiyo thero imā gāthāyo
::

Abhāsitthāti.

::centre
Giripunnāgiyattherassāpadānaṃ sattamaṃ.
::

#### 8. Vallikāraphaladāyakattheraapadānaṃ

::hangnum
66\.
::

::gatha1
‘‘Sumano {pb:V:2.0052} nāma sambuddho, takkarāyaṃ vasī tadā;
::

::gathalast
Vallikāraphalaṃ gayha, sayambhussa adāsahaṃ.
::

::hangnum
67\.
::

::gatha1
‘‘Ekatiṃse ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
68\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
69\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
70\.
::

::gatha1
‘‘Paṭisambhidā {pb:M:2.0052} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vallikāraphaladāyako thero imā
::

Gāthāyo abhāsitthāti.

::centre
Vallikāraphaladāyakattherassāpadānaṃ aṭṭhamaṃ.
::

#### 9. Pānadhidāyakattheraapadānaṃ

::hangnum
71\.
::

::gatha1
‘‘Anomadassī {pb:P:2.0417} bhagavā, lokajeṭṭho narāsabho;
::

::gathalast
Divāvihārā nikkhamma, pathamāruhi {note:pītimāruyhi (syā.)} cakkhumā.
::

::hangnum
72\.
::

::gatha1
‘‘Pānadhiṃ {pb:T:2.0096} sukataṃ gayha, addhānaṃ paṭipajjahaṃ;
::

::gathalast
Tatthaddasāsiṃ sambuddhaṃ, pattikaṃ cārudassanaṃ.
::

::hangnum
73\.
::

::gatha1
‘‘Sakaṃ cittaṃ pasādetvā, nīharitvāna pānadhiṃ;
::

::gathalast
Pādamūle ṭhapetvāna, idaṃ vacanamabraviṃ.
::

::hangnum
74\.
::

::gatha1
‘‘‘Abhirūha mahāvīra, sugatinda vināyaka;
::

::gathalast
Ito phalaṃ labhissāmi, so me attho samijjhatu’.
::

::hangnum
75\.
::

::gatha1
‘‘Anomadassī bhagavā, lokajeṭṭho narāsabho;
::

::gathalast
Pānadhiṃ abhirūhitvā, idaṃ vacanamabravi.
::

::hangnum
76\.
::

::gatha1
‘‘‘Yo pānadhiṃ me adāsi, pasanno sehi pāṇibhi;
::

::gathalast
Tamahaṃ kittayissāmi, suṇātha mama bhāsato’.
::

::hangnum
77\.
::

::gatha1
‘‘Buddhassa {pb:V:2.0053} giramaññāya, sabbe devā samāgatā;
::

::gathalast
Udaggacittā sumanā, vedajātā katañjalī.
::

::hangnum
78\.
::

::gatha1
‘‘Pānadhīnaṃ padānena, sukhitoyaṃ bhavissati;
::

::gathalast
Pañcapaññāsakkhattuñca, devarajjaṃ karissati.
::

::hangnum
79\.
::

::gatha1
‘‘Sahassakkhattuṃ rājā ca, cakkavattī bhavissati;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
80\.
::

::gatha1
‘‘Aparimeyye ito kappe, okkākakulasambhavo;
::

::gathalast
Gotamo nāma gottena {note:nāmena (sabbattha)}, satthā loke bhavissati.
::

::hangnum
81\.
::

::gatha1
‘‘Tassa {pb:M:2.0053} dhammesu dāyādo, oraso dhammanimmito;
::

::gathalast
Sabbāsave pariññāya, nibbāyissatināsavo.
::

::hangnum
82\.
::

::gatha1
‘‘Devaloke {pb:T:2.0097} manusse vā, nibbattissati puññavā;
::

::gathalast
Devayānapaṭibhāgaṃ, yānaṃ paṭilabhissati.
::

::hangnum
83\.
::

::gatha1
‘‘Pāsādā sivikā vayhaṃ, hatthino samalaṅkatā;
::

::gathalast
Rathā vājaññasaṃyuttā, sadā pātubhavanti me.
::

::hangnum
84\.
::

::gatha1
‘‘Agārā nikkhamantopi, rathena nikkhamiṃ ahaṃ;
::

::gathalast
Kesesu chijjamānesu, arahattamapāpuṇiṃ.
::

::hangnum
85\.
::

::gatha1
‘‘Lābhā mayhaṃ suladdhaṃ me, vāṇijjaṃ suppayojitaṃ;
::

::gathalast
Datvāna pānadhiṃ ekaṃ, pattomhi acalaṃ padaṃ.
::

::hangnum
86\.
::

::gatha1
‘‘Aparimeyye ito kappe, yaṃ pānadhimadāsahaṃ;
::

::gathalast
Duggatiṃ nābhijānāmi, pānadhissa idaṃ phalaṃ.
::

::hangnum
87\.
::

::gatha1
‘‘Kilesā {pb:P:2.0418} jhāpitā mayhaṃ…pe… viharāmi anāsavo.
::

::hangnum
88\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
89\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pānadhidāyako thero imā gāthāyo
::

Abhāsitthāti.

::centre
Pānadhidāyakattherassāpadānaṃ navamaṃ.
::

#### 10. Pulinacaṅkamiyattheraapadānaṃ

::hangnum
90\.
::

::gatha1
‘‘Migaluddo {pb:T:2.0098}{pb:V:2.0054} pure āsiṃ, araññe kānane ahaṃ;
::

::gathalast
Vātamigaṃ gavesanto, caṅkamaṃ addasaṃ ahaṃ.
::

::hangnum
91\.
::

::gatha1
‘‘Ucchaṅgena pulinaṃ {note:puḷinaṃ (sī. syā. pī. ka.)} gayha, caṅkame okiriṃ ahaṃ;
::

::gathalast
Pasannacitto sumano, sugatassa sirīmato.
::

::hangnum
92\.
::

::gatha1
‘‘Ekatiṃse ito kappe, pulinaṃ okiriṃ ahaṃ;
::

::gathalast
Duggatiṃ nābhijānāmi, pulinassa idaṃ phalaṃ.
::

::hangnum
93\.
::

::gatha1
‘‘Kilesā {pb:M:2.0054} jhāpitā mayhaṃ…pe… viharāmi anāsavo.
::

::hangnum
94\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
95\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pulinacaṅkamiyo thero imā gāthāyo
::

Abhāsitthāti.

::centre
Pulinacaṅkamiyattherassāpadānaṃ dasamaṃ.
::

::centre
Naḷamālivaggo aṭṭhacattālīsamo.
::

Tassuddānaṃ –

::gatha1
Naḷamālī maṇidado, ukkāsatikabījanī;
::

::gathalast
Kummāso ca kusaṭṭho ca, giripunnāgiyopi ca.
::

::gatha1
Vallikāro {pb:T:2.0099} pānadhido, atho pulinacaṅkamo;
::

::gathalast
Gāthāyo pañcanavuti, gaṇitāyo vibhāvibhi.
::

### 49. Paṃsukūlavaggo

#### 1. Paṃsukūlasaññakattheraapadānaṃ

::hangnum
1\.
::

::gatha1
‘‘Tisso {pb:M:2.0055}{pb:V:2.0055} nāmāsi bhagavā, sayambhū aggapuggalo;
::

::gathalast
Paṃsukūlaṃ ṭhapetvāna, vihāraṃ pāvisī jino.
::

::hangnum
2\.
::

::gatha1
‘‘Vinataṃ {note:sajjitaṃ (syā.), tiyantaṃ (pī.)} dhanumādāya, bhakkhatthāya cariṃ ahaṃ;
::

::gathalast
Maṇḍalaggaṃ gahetvāna, kānanaṃ pāvisiṃ ahaṃ.
::

::hangnum
3\.
::

::gatha1
‘‘Tatthaddasaṃ {pb:P:2.0419} paṃsukūlaṃ, dumagge laggitaṃ tadā;
::

::gathalast
Cāpaṃ tattheva nikkhippa, sire katvāna añjaliṃ.
::

::hangnum
4\.
::

::gatha1
‘‘Pasannacitto sumano, vipulāya ca pītiyā;
::

::gathalast
Buddhaseṭṭhaṃ saritvāna, paṃsukūlaṃ avandahaṃ.
::

::hangnum
5\.
::

::gatha1
‘‘Dvenavute ito kappe, paṃsukūlamavandahaṃ;
::

::gathalast
Duggatiṃ nābhijānāmi, vandanāya idaṃ phalaṃ.
::

::hangnum
6\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
7\.
::

::gatha1
‘‘Svāgataṃ {pb:T:2.0100} vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
8\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā paṃsukūlasaññako thero imā gāthāyo
::

Abhāsitthāti.

::centre
Paṃsukūlasaññakattherassāpadānaṃ paṭhamaṃ.
::

#### 2. Buddhasaññakattheraapadānaṃ

::hangnum
9\.
::

::gatha1
‘‘Ajjhāyako {pb:V:2.0056} mantadharo, tiṇṇaṃ vedāna pāragū;
::

::gathalast
Lakkhaṇe itihāse ca, sanighaṇḍusakeṭubhe.
::

::hangnum
10\.
::

::gatha1
‘‘Nadīsotapaṭibhāgā{pb:M:2.0056}, sissā āyanti me tadā;
::

::gathalast
Tesāhaṃ mante {note:mantaṃ (syā. ka.)} vācemi, rattindivamatandito.
::

::hangnum
11\.
::

::gatha1
‘‘Siddhattho nāma sambuddho, loke uppajji tāvade;
::

::gathalast
Tamandhakāraṃ nāsetvā, ñāṇālokaṃ pavattayi.
::

::hangnum
12\.
::

::gatha1
‘‘Mama aññataro sisso, sissānaṃ so kathesi me;
::

::gathalast
Sutvāna te etamatthaṃ, ārocesuṃ mamaṃ tadā.
::

::hangnum
13\.
::

::gatha1
‘‘Buddho loke samuppanno, sabbaññū lokanāyako;
::

::gathalast
Tassānuvattati jano, lābho amhaṃ na vijjati {note:na hessati (sī. pī.)}.
::

::hangnum
14\.
::

::gatha1
‘‘Adhiccuppattikā buddhā, cakkhumanto mahāyasā;
::

::gathalast
Yaṃnūnāhaṃ buddhaseṭṭhaṃ, passeyyaṃ lokanāyakaṃ.
::

::hangnum
15\.
::

::gatha1
‘‘Ajinaṃ {pb:T:2.0101} me gahetvāna, vākacīraṃ kamaṇḍaluṃ;
::

::gathalast
Assamā abhinikkhamma, sisse āmantayiṃ ahaṃ.
::

::hangnum
16\.
::

::gatha1
‘‘Odumbarikapupphaṃva, candamhi sasakaṃ yathā;
::

::gathalast
Vāyasānaṃ yathā khīraṃ, dullabho lokanāyako {note:dullabhā lokanāyakā (sī.), dullabhaṃ lokanāyakaṃ (syā. pī. ka.)}.
::

::hangnum
17\.
::

::gatha1
‘‘Buddho lokamhi uppanno, manussattampi dullabhaṃ;
::

::gathalast
Ubhosu vijjamānesu, savanañca sudullabhaṃ.
::

::hangnum
18\.
::

::gatha1
‘‘Buddho loke samuppanno, cakkhuṃ lacchāma no bhavaṃ;
::

::gathalast
Etha sabbe gamissāma, sammāsambuddhasantikaṃ.
::

::hangnum
19\.
::

::gatha1
‘‘Kamaṇḍaludharā {pb:P:2.0420} sabbe, kharājinanivāsino;
::

::gathalast
Te jaṭā bhārabharitā, nikkhamuṃ vipinā tadā.
::

::hangnum
20\.
::

::gatha1
‘‘Yugamattaṃ pekkhamānā, uttamatthaṃ gavesino;
::

::gathalast
Āsattidosarahitā, asambhītāva kesarī.
::

::hangnum
21\.
::

::gatha1
‘‘Appakiccā aloluppā, nipakā santavuttino;
::

::gathalast
Uñchāya caramānā te, buddhaseṭṭhamupāgamuṃ.
::

::hangnum
22\.
::

::gatha1
‘‘Diyaḍḍhayojane {pb:V:2.0057} sese, byādhi me upapajjatha;
::

::gathalast
Buddhaseṭṭhaṃ saritvāna, tattha kālaṅkato ahaṃ.
::

::hangnum
23\.
::

::gatha1
‘‘Catunnavutito {pb:M:2.0057} kappe, yaṃ saññamalabhiṃ tadā;
::

::gathalast
Duggatiṃ nābhijānāmi, buddhasaññāyidaṃ phalaṃ.
::

::hangnum
24\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
25\.
::

::gatha1
‘‘Svāgataṃ {pb:T:2.0102} vata me āsi…pe… kataṃ buddhassa sāsanaṃ.
::

::hangnum
26\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā buddhasaññako thero imā gāthāyo
::

Abhāsitthāti.

::centre
Buddhasaññakattherassāpadānaṃ dutiyaṃ.
::

#### 3. Bhisadāyakattheraapadānaṃ

::hangnum
27\.
::

::gatha1
‘‘Ogayha yaṃ {note:ogayhāhaṃ (sī. syā. pī.)} pokkharaṇiṃ, nānākuñjarasevitaṃ;
::

::gathalast
Uddharāmi bhisaṃ tattha, ghāsahetu {note:asanahetu (syā.)} ahaṃ tadā.
::

::hangnum
28\.
::

::gatha1
‘‘Bhagavā tamhi samaye, padumuttarasavhayo;
::

::gathalast
Rattambaradharo {note:rattakambaladharo (syā.)} buddho, gacchati anilañjase.
::

::hangnum
29\.
::

::gatha1
‘‘Dhunanto paṃsukūlāni, saddamassosahaṃ tadā;
::

::gathalast
Uddhaṃ nijjhāyamānohaṃ, addasaṃ lokanāyakaṃ.
::

::hangnum
30\.
::

::gatha1
‘‘Tattheva ṭhitako santo, āyāciṃ lokanāyakaṃ;
::

::gathalast
Madhuṃ bhisehi savati, khīraṃ sappiṃ muḷālibhi.
::

::hangnum
31\.
::

::gatha1
‘‘Paṭiggaṇhātu me buddho, anukampāya cakkhumā;
::

::gathalast
Tato kāruṇiko satthā, oruhitvā mahāyaso.
::

::hangnum
32\.
::

::gatha1
‘‘Paṭiggaṇhi mamaṃ bhikkhaṃ, anukampāya cakkhumā;
::

::gathalast
Paṭiggahetvā sambuddho, akā me anumodanaṃ.
::

::hangnum
33\.
::

::gatha1
‘‘‘Sukhī {pb:T:2.0103} hotu {note:hohi (sī. syā. pī. ka.)} mahāpuñña, gati tuyhaṃ samijjhatu;
::

::gathalast
Iminā bhisadānena, labhassu vipulaṃ sukhaṃ’.
::

::hangnum
34\.
::

::gatha1
‘‘Idaṃ {pb:V:2.0058}{pb:P:2.0421} vatvāna sambuddho, jalajuttamanāmako;
::

::gathalast
Bhikkhamādāya sambuddho, ambarenāgamā jino.
::

::hangnum
35\.
::

::gatha1
‘‘Tato {pb:M:2.0058} bhisaṃ gahetvāna, āgacchiṃ mama assamaṃ;
::

::gathalast
Bhisaṃ rukkhe lagetvāna {note:laggitvāna (syā. ka.)}, mama dānamanussariṃ.
::

::hangnum
36\.
::

::gatha1
‘‘Mahāvāto vuṭṭhahitvā, sañcālesi vanaṃ tadā;
::

::gathalast
Ākāso abhinādittha, asaniyā phalantiyā.
::

::hangnum
37\.
::

::gatha1
‘‘Tato me asanipāto, matthake nipatī tadā;
::

::gathalast
Sohaṃ nisinnako santo, tattha kālaṅkato ahuṃ.
::

::hangnum
38\.
::

::gatha1
‘‘Puññakammena saṃyutto, tusitaṃ upapajjahaṃ;
::

::gathalast
Kaḷevaraṃ me patitaṃ, devaloke ramiṃ ahaṃ.
::

::hangnum
39\.
::

::gatha1
‘‘Chaḷasītisahassāni, nāriyo samalaṅkatā;
::

::gathalast
Sāyapātaṃ {note:sāyaṃ pātaṃ (syā. ka.)} upaṭṭhanti, bhisadānassidaṃ phalaṃ.
::

::hangnum
40\.
::

::gatha1
‘‘Manussayonimāgantvā, sukhito homahaṃ sadā;
::

::gathalast
Bhoge me ūnatā natthi, bhisadānassidaṃ phalaṃ.
::

::hangnum
41\.
::

::gatha1
‘‘Anukampitako tena, devadevena tādinā;
::

::gathalast
Sabbāsavā parikkhīṇā, natthi dāni punabbhavo.
::

::hangnum
42\.
::

::gatha1
‘‘Satasahassito kappe, yaṃ bhisaṃ {note:bhikkhaṃ (sabbattha)} adadiṃ tadā;
::

::gathalast
Duggatiṃ nābhijānāmi, bhisadānassidaṃ phalaṃ.
::

::hangnum
43\.
::

::gatha1
‘‘Kilesā {pb:T:2.0104} jhāpitā mayhaṃ…pe… viharāmi anāsavo.
::

::hangnum
44\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
45\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā bhisadāyako thero imā gāthāyo
::

Abhāsitthāti.

::centre
Bhisadāyakattherassāpadānaṃ tatiyaṃ.
::

#### 4. Ñāṇathavikattheraapadānaṃ

::hangnum
46\.
::

::gatha1
‘‘Dakkhiṇe {pb:V:2.0059} himavantassa, sukato assamo mama;
::

::gathalast
Uttamatthaṃ gavesanto, vasāmi vipine tadā.
::

::hangnum
47\.
::

::gatha1
‘‘Lābhālābhena {pb:M:2.0059} santuṭṭho, mūlena ca phalena ca;
::

::gathalast
Anvesanto ācariyaṃ, vasāmi ekako ahaṃ.
::

::hangnum
48\.
::

::gatha1
‘‘Sumedho nāma sambuddho, loke uppajji tāvade;
::

::gathalast
Catusaccaṃ pakāseti, uddharanto mahājanaṃ.
::

::hangnum
49\.
::

::gatha1
‘‘Nāhaṃ suṇomi sambuddhaṃ, napi me koci saṃsati {note:bhāsati (sī.), sāsati (syā. pī.)};
::

::gathalast
Aṭṭhavasse atikkante, assosiṃ lokanāyakaṃ.
::

::hangnum
50\.
::

::gatha1
‘‘Aggidāruṃ {pb:P:2.0422} nīharitvā, sammajjitvāna assamaṃ;
::

::gathalast
Khāribhāraṃ gahetvāna, nikkhamiṃ vipinā ahaṃ.
::

::hangnum
51\.
::

::gatha1
‘‘Ekarattiṃ {pb:T:2.0105} vasantohaṃ, gāmesu nigamesu ca;
::

::gathalast
Anupubbena candavatiṃ, tadāhaṃ upasaṅkamiṃ.
::

::hangnum
52\.
::

::gatha1
‘‘Bhagavā tamhi samaye, sumedho lokanāyako;
::

::gathalast
Uddharanto bahū satte, deseti amataṃ padaṃ.
::

::hangnum
53\.
::

::gatha1
‘‘Janakāyamatikkamma, vanditvā jinasāgaraṃ;
::

::gathalast
Ekaṃsaṃ ajinaṃ katvā, santhaviṃ lokanāyakaṃ.
::

::hangnum
54\.
::

::gatha1
‘‘‘Tuvaṃ satthā ca ketu ca, dhajo yūpo ca pāṇinaṃ;
::

::gathalast
Parāyano {note:parāyaṇo (sī. pī.)} patiṭṭhā ca, dīpo ca dvipaduttamo.
::

::centre
Ekavīsatimaṃ bhāṇavāraṃ.
::

::hangnum
55\.
::

::gatha1
‘‘‘Nepuñño dassane vīro, tāresi janataṃ tuvaṃ;
::

::gathalast
Natthañño tārako loke, tavuttaritaro mune.
::

::hangnum
56\.
::

::gatha1
‘‘‘Sakkā theve {note:have (sī. pī.) bhave (syā. ka.)} kusaggena, pametuṃ sāgaruttame {note:sāgaruttamo (sī. syā. pī.)};
::

::gathalast
Natveva tava sabbaññu, ñāṇaṃ sakkā pametave.
::

::hangnum
57\.
::

::gatha1
‘‘‘Tuladaṇḍe {pb:V:2.0060} {note:tulamaṇḍale (sī. pī.)} ṭhapetvāna, mahiṃ {note:mahī (syā. pī.)} sakkā dharetave;
::

::gathalast
Natveva tava paññāya, pamāṇamatthi cakkhuma.
::

::hangnum
58\.
::

::gatha1
‘‘‘Ākāso minituṃ sakkā, rajjuyā aṅgulena vā;
::

::gathalast
Natveva tava sabbaññu, sīlaṃ sakkā pametave.
::

::hangnum
59\.
::

::gatha1
‘‘‘Mahāsamudde {pb:M:2.0060} udakaṃ, ākāso ca vasundharā;
::

::gathalast
Parimeyyāni etāni, appameyyosi cakkhuma’.
::

::hangnum
60\.
::

::gatha1
‘‘Chahi {pb:T:2.0106} gāthāhi sabbaññuṃ, kittayitvā mahāyasaṃ;
::

::gathalast
Añjaliṃ paggahetvāna, tuṇhī aṭṭhāsahaṃ tadā.
::

::hangnum
61\.
::

::gatha1
‘‘Yaṃ vadanti sumedhoti, bhūripaññaṃ sumedhasaṃ;
::

::gathalast
Bhikkhusaṅghe nisīditvā, imā gāthā abhāsatha.
::

::hangnum
62\.
::

::gatha1
‘‘‘Yo me ñāṇaṃ pakittesi, vippasannena cetasā;
::

::gathalast
Tamahaṃ kittayissāmi, suṇātha mama bhāsato.
::

::hangnum
63\.
::

::gatha1
‘‘‘Sattasattati kappāni, devaloke ramissati;
::

::gathalast
Sahassakkhattuṃ devindo, devarajjaṃ karissati.
::

::hangnum
64\.
::

::gatha1
‘‘‘Anekasatakkhattuñca, cakkavattī bhavissati;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
65\.
::

::gatha1
‘‘‘Devabhūto {pb:P:2.0423} manusso vā, puññakammasamāhito;
::

::gathalast
Anūnamanasaṅkappo, tikkhapañño bhavissati’.
::

::hangnum
66\.
::

::gatha1
‘‘Tiṃsakappasahassamhi, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
67\.
::

::gatha1
‘‘Agārā abhinikkhamma, pabbajissati kiñcano;
::

::gathalast
Jātiyā sattavassena, arahattaṃ phusissati.
::

::hangnum
68\.
::

::gatha1
‘‘Yato sarāmi attānaṃ, yato pattosmi sāsanaṃ;
::

::gathalast
Etthantare na jānāmi, cetanaṃ amanoramaṃ.
::

::hangnum
69\.
::

::gatha1
‘‘Saṃsaritvā bhave sabbe, sampattānubhaviṃ ahaṃ;
::

::gathalast
Bhoge {pb:T:2.0107} me ūnatā natthi, phalaṃ ñāṇassa thomane.
::

::hangnum
70\.
::

::gatha1
‘‘Tiyaggī nibbutā mayhaṃ, bhavā sabbe samūhatā;
::

::gathalast
Sabbāsavā parikkhīṇā, natthi dāni punabbhavo.
::

::hangnum
71\.
::

::gatha1
‘‘Tiṃsakappasahassamhi{pb:V:2.0061}, yaṃ ñāṇamathaviṃ ahaṃ {note:mabhithomayiṃ (sī. pī.), mabhithomahaṃ (syā.)};
::

::gathalast
Duggatiṃ nābhijānāmi, phalaṃ ñāṇassa thomane.
::

::hangnum
72\.
::

::gatha1
‘‘Kilesā {pb:M:2.0061} jhāpitā mayhaṃ…pe… viharāmi anāsavo.
::

::hangnum
73\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
74\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ñāṇathaviko thero imā gāthāyo
::

Abhāsitthāti.

::centre
Ñāṇathavikattherassāpadānaṃ catutthaṃ.
::

#### 5. Candanamāliyattheraapadānaṃ

::hangnum
75\.
::

::gatha1
‘‘Pañca kāmaguṇe hitvā, piyarūpe manorame;
::

::gathalast
Asītikoṭiyo hitvā, pabbajiṃ anagāriyaṃ.
::

::hangnum
76\.
::

::gatha1
‘‘Pabbajitvāna kāyena, pāpakammaṃ vivajjayiṃ;
::

::gathalast
Vacīduccaritaṃ hitvā, nadīkūle vasāmahaṃ.
::

::hangnum
77\.
::

::gatha1
‘‘Ekakaṃ {pb:T:2.0108} maṃ viharantaṃ, buddhaseṭṭho upāgami;
::

::gathalast
Nāhaṃ jānāmi buddhoti, akāsiṃ paṭisantharaṃ {note:paṭisandhāraṃ (ka.)}.
::

::hangnum
78\.
::

::gatha1
‘‘Karitvā paṭisanthāraṃ, nāmagottamapucchahaṃ;
::

::gathalast
‘Devatānusi gandhabbo, adu sakko purindado.
::

::hangnum
79\.
::

::gatha1
‘‘‘Ko vā tvaṃ kassa vā putto, mahābrahmā idhāgato;
::

::gathalast
Virocesi disā sabbā, udayaṃ sūriyo yathā.
::

::hangnum
80\.
::

::gatha1
‘‘‘Sahassārāni {pb:P:2.0424} cakkāni, pāde dissanti mārisa;
::

::gatha2
Ko vā tvaṃ kassa vā putto, kathaṃ jānemu taṃ mayaṃ;
::

::gathalast
Nāmagottaṃ pavedehi, saṃsayaṃ apanehi me’.
::

::hangnum
81\.
::

::gatha1
‘‘‘Namhi devo na gandhabbo, namhi {note:nāpi (sī.)} sakko purindado;
::

::gathalast
Brahmabhāvo ca me natthi, etesaṃ uttamo ahaṃ.
::

::hangnum
82\.
::

::gatha1
‘‘‘Atīto visayaṃ tesaṃ, dālayiṃ kāmabandhanaṃ;
::

::gathalast
Sabbe kilese jhāpetvā, patto sambodhimuttamaṃ’.
::

::hangnum
83\.
::

::gatha1
‘‘Tassa {pb:M:2.0062}{pb:V:2.0062} vācaṃ suṇitvāhaṃ, idaṃ vacanamabraviṃ;
::

::gathalast
‘Yadi buddhoti sabbaññū, nisīda tvaṃ mahāmune.
::

::hangnum
84\.
::

::gatha1
‘Tamahaṃ pūjayissāmi, dukkhassantakaro tuvaṃ’;
::

::gathalast
‘‘Pattharitvā jinacammaṃ, adāsi satthuno ahaṃ.
::

::hangnum
85\.
::

::gatha1
‘‘Nisīdi tattha bhagavā, sīhova girigabbhare;
::

::gathalast
Khippaṃ pabbatamāruyha, ambassa phalamaggahiṃ.
::

::hangnum
86\.
::

::gatha1
‘‘Sālakalyāṇikaṃ pupphaṃ, candanañca mahārahaṃ;
::

::gathalast
Khippaṃ {pb:T:2.0109} paggayha taṃ sabbaṃ, upetvā lokanāyakaṃ.
::

::hangnum
87\.
::

::gatha1
‘‘Phalaṃ buddhassa datvāna, sālapupphamapūjayiṃ;
::

::gathalast
Candanaṃ anulimpitvā, avandiṃ satthuno ahaṃ.
::

::hangnum
88\.
::

::gatha1
‘‘Pasannacitto sumano, vipulāya ca pītiyā;
::

::gathalast
Ajinamhi nisīditvā, sumedho lokanāyako.
::

::hangnum
89\.
::

::gatha1
‘‘Mama kammaṃ pakittesi, hāsayanto mamaṃ tadā;
::

::gathalast
‘Iminā phaladānena, gandhamālehi cūbhayaṃ.
::

::hangnum
90\.
::

::gatha1
‘‘‘Pañcavīse kappasate, devaloke ramissati;
::

::gathalast
Anūnamanasaṅkappo, vasavattī bhavissati.
::

::hangnum
91\.
::

::gatha1
‘‘‘Chabbīsatikappasate, manussattaṃ gamissati;
::

::gathalast
Bhavissati cakkavattī, cāturanto mahiddhiko.
::

::hangnum
92\.
::

::gatha1
‘‘‘Vebhāraṃ nāma nagaraṃ, vissakammena māpitaṃ;
::

::gathalast
Hessati sabbasovaṇṇaṃ, nānāratanabhūsitaṃ.
::

::hangnum
93\.
::

::gatha1
‘‘‘Eteneva upāyena, saṃsarissati so bhave {note:yoniso (syā. pī.)};
::

::gathalast
Sabbattha pūjito hutvā, devatte atha mānuse.
::

::hangnum
94\.
::

::gatha1
‘‘‘Pacchime bhave sampatte, brahmabandhu bhavissati;
::

::gatha2
Agārā abhinikkhamma, anagārī bhavissati;
::

::gathalast
Abhiññāpāragū hutvā, nibbāyissatināsavo’.
::

::hangnum
95\.
::

::gatha1
‘‘Idaṃ {pb:P:2.0425} vatvāna sambuddho, sumedho lokanāyako;
::

::gathalast
Mama nijjhāyamānassa, pakkāmi anilañjase.
::

::hangnum
96\.
::

::gatha1
‘‘Tena {pb:T:2.0110}{pb:M:2.0063} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
97\.
::

::gatha1
‘‘Tusitato {pb:V:2.0063} cavitvāna, nibbattiṃ mātukucchiyaṃ;
::

::gathalast
Bhoge me ūnatā natthi, yamhi gabbhe vasāmahaṃ.
::

::hangnum
98\.
::

::gatha1
‘‘Mātukucchigate mayi, annapānañca bhojanaṃ;
::

::gathalast
Mātuyā mama chandena, nibbattati yadicchakaṃ.
::

::hangnum
99\.
::

::gatha1
‘‘Jātiyā pañcavassena, pabbajiṃ anagāriyaṃ;
::

::gathalast
Oropitamhi kesamhi, arahattamapāpuṇiṃ.
::

::hangnum
100\.
::

::gatha1
‘‘Pubbakammaṃ gavesanto, orena nāddasaṃ ahaṃ;
::

::gathalast
Tiṃsakappasahassamhi, mama kammamanussariṃ.
::

::hangnum
101\.
::

::gatha1
‘‘Namo te purisājañña, namo te purisuttama;
::

::gathalast
Tava sāsanamāgamma, pattomhi acalaṃ padaṃ.
::

::hangnum
102\.
::

::gatha1
‘‘Tiṃsakappasahassamhi, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
103\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
104\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
105\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0111} sudaṃ āyasmā candanamāliyo thero imā gāthāyo
::

Abhāsitthāti.

::centre
Candanamāliyattherassāpadānaṃ pañcamaṃ.
::

#### 6. Dhātupūjakattheraapadānaṃ

::hangnum
106\.
::

::gatha1
‘‘Nibbute lokanāthamhi, siddhatthe lokanāyake;
::

::gathalast
Mama ñātī samānetvā, dhātupūjaṃ akāsahaṃ.
::

::hangnum
107\.
::

::gatha1
‘‘Catunnavutito kappe, yaṃ dhātumabhipūjayiṃ;
::

::gathalast
Duggatiṃ nābhijānāmi, dhātupūjāyidaṃ phalaṃ.
::

::hangnum
108\.
::

::gatha1
‘‘Kilesā {pb:M:2.0064} jhāpitā mayhaṃ…pe… viharāmi anāsavo.
::

::hangnum
109\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
110\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā dhātupūjako thero imā gāthāyo
::

Abhāsitthāti.

::centre
Dhātupūjakattherassāpadānaṃ chaṭṭhaṃ.
::

#### 7. Pulinuppādakattheraapadānaṃ

::hangnum
111\.
::

::gatha1
‘‘Pabbate {pb:V:2.0064}{pb:P:2.0426} himavantamhi, devalo nāma tāpaso;
::

::gathalast
Tattha me caṅkamo āsi, amanussehi māpito.
::

::hangnum
112\.
::

::gatha1
‘‘Jaṭābhārena {pb:T:2.0112} {note:jaṭābhārassa (syā. ka.)} bharito, kamaṇḍaludharo sadā;
::

::gathalast
Uttamatthaṃ gavesanto, vipinā nikkhamiṃ tadā.
::

::hangnum
113\.
::

::gatha1
‘‘Cullāsītisahassāni, sissā mayhaṃ upaṭṭhahuṃ;
::

::gathalast
Sakakammābhipasutā, vasanti vipine tadā.
::

::hangnum
114\.
::

::gatha1
‘‘Assamā abhinikkhamma, akaṃ pulinacetiyaṃ;
::

::gathalast
Nānāpupphaṃ samānetvā, taṃ cetiyamapūjayiṃ.
::

::hangnum
115\.
::

::gatha1
‘‘Tattha cittaṃ pasādetvā, assamaṃ pavisāmahaṃ;
::

::gathalast
Sabbe sissā samāgantvā, etamatthaṃ pucchiṃsu maṃ {note:etamatthamapucchu maṃ (sī.), etamattaṃ apucchiṃsu (syā. ka.)}.
::

::hangnum
116\.
::

::gatha1
‘‘‘Pulinena kato thūpo {note:kato thūpe (sī.)}, yaṃ tvaṃ deva {note:devaṃ (sī. pī.)} massati;
::

::gathalast
Mayampi ñātumicchāma, puṭṭho ācikkha no tuvaṃ’.
::

::hangnum
117\.
::

::gatha1
‘‘‘Niddiṭṭhā nu {note:niddiṭṭhā no (sī. pī.), diṭṭhāno vo (syā.)} mantapade, cakkhumanto mahāyasā;
::

::gathalast
Te kho ahaṃ namassāmi, buddhaseṭṭhe mahāyase’.
::

::hangnum
118\.
::

::gatha1
‘‘‘Kīdisā te mahāvīrā, sabbaññū lokanāyakā;
::

::gathalast
Kathaṃvaṇṇā kathaṃsīlā, kīdisā te mahāyasā’.
::

::hangnum
119\.
::

::gatha1
‘‘‘Bāttiṃsalakkhaṇā {pb:M:2.0065} buddhā, cattālīsadijāpi ca;
::

::gathalast
Nettā gopakhumā tesaṃ, jiñjukā phalasannibhā.
::

::hangnum
120\.
::

::gatha1
‘‘‘Gacchamānā ca te buddhā, yugamattañca pekkhare;
::

::gathalast
Na tesaṃ jāṇu nadati, sandhisaddo na suyyati.
::

::hangnum
121\.
::

::gatha1
‘‘‘Gacchamānā ca sugatā, uddharantāva gacchare;
::

::gathalast
Paṭhamaṃ dakkhiṇaṃ pādaṃ, buddhānaṃ esa dhammatā.
::

::hangnum
122\.
::

::gatha1
‘‘‘Asambhītā {pb:T:2.0113} ca te buddhā, migarājāva kesarī;
::

::gathalast
Nevukkaṃsenti attānaṃ, no ca vambhenti pāṇinaṃ.
::

::hangnum
123\.
::

::gatha1
‘‘‘Mānāvamānato muttā, samā sabbesu pāṇisu;
::

::gathalast
Anattukkaṃsakā buddhā, buddhānaṃ esa dhammatā.
::

::hangnum
124\.
::

::gatha1
‘‘‘Uppajjantā {pb:V:2.0065} ca sambuddhā, ālokaṃ dassayanti te;
::

::gathalast
Chappakāraṃ pakampenti, kevalaṃ vasudhaṃ imaṃ.
::

::hangnum
125\.
::

::gatha1
‘‘‘Passanti {pb:P:2.0427} nirayañcete, nibbāti nirayo tadā;
::

::gathalast
Pavassati mahāmegho, buddhānaṃ esa dhammatā.
::

::hangnum
126\.
::

::gatha1
‘‘‘Īdisā te mahānāgā, atulā ca {note:te (syā. ka.)} mahāyasā;
::

::gathalast
Vaṇṇato anatikkantā, appameyyā tathāgatā’.
::

::hangnum
127\.
::

::gatha1
‘‘‘Anumodiṃsu me vākyaṃ, sabbe sissā sagāravā;
::

::gathalast
Tathā ca paṭipajjiṃsu, yathāsatti yathābalaṃ’.
::

::hangnum
128\.
::

::gatha1
‘‘Paṭipūjenti pulinaṃ, sakakammābhilāsino;
::

::gathalast
Saddahantā mama vākyaṃ, buddhasakkatamānasā {note:buddhattagatamānasā (sī. syā. pī.)}.
::

::hangnum
129\.
::

::gatha1
‘‘Tadā cavitvā tusitā, devaputto mahāyaso;
::

::gathalast
Uppajji mātukucchimhi, dasasahassi kampatha.
::

::hangnum
130\.
::

::gatha1
‘‘Assamassāvidūramhi, caṅkamamhi ṭhito ahaṃ;
::

::gathalast
Sabbe sissā samāgantvā, āgacchuṃ mama santike.
::

::hangnum
131\.
::

::gatha1
‘‘Usabhova mahī nadati, migarājāva kūjati;
::

::gathalast
Susumārova {note:suṃsumārova (sī. syā. pī.)} saḷati, kiṃ vipāko bhavissati.
::

::hangnum
132\.
::

::gatha1
‘‘Yaṃ {pb:T:2.0114}{pb:M:2.0066} pakittemi sambuddhaṃ, sikatāthūpasantike;
::

::gathalast
So dāni bhagavā satthā, mātukucchimupāgami.
::

::hangnum
133\.
::

::gatha1
‘‘Tesaṃ dhammakathaṃ vatvā, kittayitvā mahāmuniṃ;
::

::gathalast
Uyyojetvā sake sisse, pallaṅkamābhujiṃ ahaṃ.
::

::hangnum
134\.
::

::gatha1
‘‘Balañca vata me khīṇaṃ, byādhinā {note:byādhito (sī. syā. pī. ka.)} paramena taṃ;
::

::gathalast
Buddhaseṭṭhaṃ saritvāna, tattha kālaṅkato {note:kālakato (sī. pī.)} ahaṃ.
::

::hangnum
135\.
::

::gatha1
‘‘Sabbe sissā samāgantvā, akaṃsu citakaṃ tadā;
::

::gathalast
Kaḷevarañca me gayha, citakaṃ abhiropayuṃ.
::

::hangnum
136\.
::

::gatha1
‘‘Citakaṃ parivāretvā, sīse katvāna añjaliṃ;
::

::gathalast
Sokasallaparetā te, vikkandiṃsu samāgatā.
::

::hangnum
137\.
::

::gatha1
‘‘Tesaṃ lālappamānānaṃ, agamaṃ citakaṃ tadā;
::

::gatha1
‘Ahaṃ ācariyo tumhaṃ, mā socittha sumedhasā.
::

::hangnum
138\.
::

::gatha1
‘‘‘Sadatthe {pb:V:2.0066} vāyameyyātha, rattindivamatanditā;
::

::gathalast
Mā vo pamattā ahuttha {note:ahuvattha (sī.)}, khaṇo vo paṭipādito’.
::

::hangnum
139\.
::

::gatha1
‘‘Sake sissenusāsitvā, devalokaṃ punāgamiṃ;
::

::gathalast
Aṭṭhārasa ca kappāni, devaloke ramāmahaṃ.
::

::hangnum
140\.
::

::gatha1
‘‘Satānaṃ {pb:P:2.0428} pañcakkhattuñca, cakkavattī ahosahaṃ;
::

::gathalast
Anekasatakkhattuñca, devarajjamakārayiṃ.
::

::hangnum
141\.
::

::gatha1
‘‘Avasesesu kappesu, vokiṇṇo {note:vokiṇṇaṃ (sī. syā. ka.)} saṃsariṃ ahaṃ;
::

::gathalast
Duggatiṃ nābhijānāmi, uppādassa idaṃ phalaṃ {note:pulinapūjāyidaṃ phalaṃ (sī.)}.
::

::hangnum
142\.
::

::gatha1
‘‘Yathā {pb:T:2.0115} komudike māse, bahū pupphanti pādapā;
::

::gathalast
Tathevāhampi samaye, pupphitomhi mahesinā.
::

::hangnum
143\.
::

::gatha1
‘‘Vīriyaṃ me dhuradhorayhaṃ, yogakkhemādhivāhanaṃ;
::

::gathalast
Nāgova bandhanaṃ chetvā, viharāmi anāsavo.
::

::hangnum
144\.
::

::gatha1
‘‘Satasahassito kappe, yaṃ buddhamabhikittayiṃ;
::

::gathalast
Duggatiṃ nābhijānāmi, kittanāya idaṃ phalaṃ.
::

::hangnum
145\.
::

::gatha1
‘‘Kilesā {pb:M:2.0067} jhāpitā mayhaṃ…pe… viharāmi anāsavo.
::

::hangnum
146\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
147\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pulinuppādako thero imā gāthāyo
::

Abhāsitthāti.

::centre
Pulinuppādakattherassāpadānaṃ sattamaṃ.
::

#### 8. Taraṇiyattheraapadānaṃ

::hangnum
148\.
::

::gatha1
‘‘Atthadassī tu bhagavā, sayambhū lokanāyako;
::

::gathalast
Vinatā nadiyā tīraṃ {note:tīre (syā. pī. ka.)}, upāgacchi tathāgato.
::

::hangnum
149\.
::

::gatha1
‘‘Udakā abhinikkhamma, kacchapo vārigocaro;
::

::gathalast
Buddhaṃ tāretukāmohaṃ, upesiṃ lokanāyakaṃ.
::

::hangnum
150\.
::

::gatha1
‘‘‘Abhirūhatu {pb:T:2.0116}{pb:V:2.0067} maṃ buddho, atthadassī mahāmuni;
::

::gathalast
Ahaṃ taṃ tārayissāmi, dukkhassantakaro tuvaṃ’.
::

::hangnum
151\.
::

::gatha1
‘‘Mama saṅkappamaññāya, atthadassī mahāyaso;
::

::gathalast
Abhirūhitvā me piṭṭhiṃ, aṭṭhāsi lokanāyako.
::

::hangnum
152\.
::

::gatha1
‘‘Yato sarāmi attānaṃ, yato pattosmi viññutaṃ;
::

::gathalast
Sukhaṃ me tādisaṃ natthi, phuṭṭhe pādatale yathā.
::

::hangnum
153\.
::

::gatha1
‘‘Uttaritvāna sambuddho, atthadassī mahāyaso;
::

::gathalast
Nadītīramhi ṭhatvāna, imā gāthā abhāsatha.
::

::hangnum
154\.
::

::gatha1
‘‘‘Yāvatā {pb:P:2.0429} vattate cittaṃ, gaṅgāsotaṃ tarāmahaṃ;
::

::gathalast
Ayañca kacchapo rājā, tāresi mama paññavā.
::

::hangnum
155\.
::

::gatha1
‘‘‘Iminā buddhataraṇena, mettacittavatāya ca;
::

::gathalast
Aṭṭhārase kappasate, devaloke ramissati.
::

::hangnum
156\.
::

::gatha1
‘‘‘Devalokā idhāgantvā, sukkamūlena codito;
::

::gathalast
Ekāsane nisīditvā, kaṅkhāsotaṃ tarissati.
::

::hangnum
157\.
::

::gatha1
‘‘‘Yathāpi {pb:M:2.0068} bhaddake khette, bījaṃ appampi ropitaṃ;
::

::gathalast
Sammādhāre pavacchante, phalaṃ toseti kassakaṃ {note:kassake (syā.)}.
::

::hangnum
158\.
::

::gatha1
‘‘‘Tathevidaṃ buddhakhettaṃ, sammāsambuddhadesitaṃ;
::

::gathalast
Sammādhāre pavacchante, phalaṃ maṃ tosayissati’.
::

::hangnum
159\.
::

::gatha1
‘‘Padhānapahitattomhi, upasanto nirūpadhi;
::

::gathalast
Sabbāsave pariññāya, viharāmi anāsavo.
::

::hangnum
160\.
::

::gatha1
‘‘Aṭṭhārase {pb:T:2.0117} kappasate, yaṃ kammamakariṃ tadā;
::

::gathalast
Duggatiṃ nābhijānāmi, taraṇāya idaṃ phalaṃ.
::

::hangnum
161\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
162\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
163\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā taraṇiyo thero imā gāthāyo
::

Abhāsitthāti.

::centre
Taraṇiyattherassāpadānaṃ aṭṭhamaṃ.
::

#### 9. Dhammaruciyattheraapadānaṃ

::hangnum
164\.
::

::gatha1
‘‘Yadā {pb:V:2.0068} dīpaṅkaro buddho, sumedhaṃ byākarī jino;
::

::gathalast
‘Aparimeyye ito kappe, ayaṃ buddho bhavissati.
::

::hangnum
165\.
::

::gatha1
‘‘‘Imassa janikā mātā, māyā nāma bhavissati;
::

::gathalast
Pitā suddhodano nāma, ayaṃ hessati gotamo.
::

::hangnum
166\.
::

::gatha1
‘‘‘Padhānaṃ padahitvāna, katvā dukkarakārikaṃ;
::

::gathalast
Assatthamūle sambuddho, bujjhissati mahāyaso.
::

::hangnum
167\.
::

::gatha1
‘‘‘Upatisso kolito ca, aggā hessanti sāvakā;
::

::gathalast
Ānando nāma nāmena {note:ānando nāmupaṭṭhāko (syā.)}, upaṭṭhissatimaṃ jinaṃ.
::

::hangnum
168\.
::

::gatha1
‘‘‘Khemā {pb:T:2.0118} uppalavaṇṇā ca, aggā hessanti sāvikā;
::

::gathalast
Citto āḷavako ceva, aggā hessantupāsakā.
::

::hangnum
169\.
::

::gatha1
‘‘‘Khujjuttarā {pb:M:2.0069} nandamātā, aggā hessantupāsikā;
::

::gathalast
Bodhi imassa vīrassa, assatthoti pavuccati’.
::

::hangnum
170\.
::

::gatha1
‘‘Idaṃ {pb:P:2.0430} sutvāna vacanaṃ, asamassa mahesino;
::

::gathalast
Āmoditā naramarū, namassanti katañjalī.
::

::hangnum
171\.
::

::gatha1
‘‘Tadāhaṃ māṇavo āsiṃ, megho nāma susikkhito;
::

::gathalast
Sutvā byākaraṇaṃ seṭṭhaṃ, sumedhassa mahāmune.
::

::hangnum
172\.
::

::gatha1
‘‘Saṃvisaṭṭho bhavitvāna, sumedhe karuṇāsaye {note:karuṇālaye (syā.)};
::

::gathalast
Pabbajantañca taṃ vīraṃ, sahāva anupabbajiṃ.
::

::hangnum
173\.
::

::gatha1
‘‘Saṃvuto pātimokkhasmiṃ, indriyesu ca pañcasu;
::

::gathalast
Suddhājīvo sato vīro, jinasāsanakārako.
::

::hangnum
174\.
::

::gatha1
‘‘Evaṃ viharamānohaṃ, pāpamittena kenaci;
::

::gathalast
Niyojito anācāre, sumaggā paridhaṃsito.
::

::hangnum
175\.
::

::gatha1
‘‘Vitakkavasiko hutvā, sāsanato apakkamiṃ;
::

::gathalast
Pacchā tena kumittena, payutto mātughātanaṃ.
::

::hangnum
176\.
::

::gatha1
‘‘Akariṃ ānantariyaṃ {note:akariṃ nantariyañca (syā. ka.)}, ghātayiṃ duṭṭhamānaso;
::

::gathalast
Tato cuto mahāvīciṃ, upapanno sudāruṇaṃ.
::

::hangnum
177\.
::

::gatha1
‘‘Vinipātagato {pb:V:2.0069} santo, saṃsariṃ dukkhito ciraṃ;
::

::gathalast
Na puno addasaṃ vīraṃ, sumedhaṃ narapuṅgavaṃ.
::

::hangnum
178\.
::

::gatha1
‘‘Asmiṃ {pb:T:2.0119} kappe samuddamhi, maccho āsiṃ timiṅgalo;
::

::gathalast
Disvāhaṃ sāgare nāvaṃ, gocaratthamupāgamiṃ.
::

::hangnum
179\.
::

::gatha1
‘‘Disvā maṃ vāṇijā bhītā, buddhaseṭṭhamanussaruṃ;
::

::gathalast
Gotamoti mahāghosaṃ, sutvā tehi udīritaṃ.
::

::hangnum
180\.
::

::gatha1
‘‘Pubbasaññaṃ saritvāna, tato kālaṅkato ahaṃ;
::

::gathalast
Sāvatthiyaṃ kule iddhe, jāto brāhmaṇajātiyaṃ.
::

::hangnum
181\.
::

::gatha1
‘‘Āsiṃ dhammaruci nāma, sabbapāpajigucchako;
::

::gathalast
Disvāhaṃ lokapajjotaṃ, jātiyā sattavassiko.
::

::hangnum
182\.
::

::gatha1
‘‘Mahājetavanaṃ {pb:M:2.0070} gantvā, pabbajiṃ anagāriyaṃ;
::

::gathalast
Upemi buddhaṃ tikkhattuṃ, rattiyā divasassa ca.
::

::hangnum
183\.
::

::gatha1
‘‘Tadā disvā muni āha, ciraṃ dhammarucīti maṃ;
::

::gathalast
Tatohaṃ avacaṃ buddhaṃ, pubbakammapabhāvitaṃ.
::

::hangnum
184\.
::

::gatha1
‘‘Suciraṃ satapuññalakkhaṇaṃ, patipubbena visuddhapaccayaṃ;
::

::gathalast
Ahamajjasupekkhanaṃ {pb:P:2.0431} vata, tava passāmi nirupamaṃ viggahaṃ {note:nirūpamaggahaṃ (sī.)}.
::

::hangnum
185\.
::

::gatha1
‘‘Suciraṃ vihatattamo mayā, sucirakkhena nadī visositā;
::

::gathalast
Suciraṃ amalaṃ visodhitaṃ, nayanaṃ ñāṇamayaṃ mahāmune.
::

::hangnum
186\.
::

::gatha1
‘‘Cirakālasamaṅgito {pb:T:2.0120} {note:cirakālaṃ samāgato (pī.)} tayā, avinaṭṭho punarantaraṃ ciraṃ;
::

::gathalast
Punarajjasamāgato tayā, na hi nassanti katāni gotama.
::

::hangnum
187\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
188\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
189\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā dhammaruciyo thero imā gāthāyo
::

Abhāsitthāti.

::centre
Dhammaruciyattherassāpadānaṃ navamaṃ.
::

#### 10. Sālamaṇḍapiyattheraapadānaṃ

::hangnum
190\.
::

::gatha1
‘‘Ajjhogāhetvā {pb:V:2.0070} sālavanaṃ, sukato assamo mama;
::

::gathalast
Sālapupphehi sañchanno, vasāmi vipine tadā.
::

::hangnum
191\.
::

::gatha1
‘‘Piyadassī ca bhagavā, sayambhū aggapuggalo;
::

::gathalast
Vivekakāmo sambuddho, sālavanamupāgami.
::

::hangnum
192\.
::

::gatha1
‘‘Assamā abhinikkhamma, pavanaṃ agamāsahaṃ;
::

::gathalast
Mūlaphalaṃ gavesanto, āhiṇḍāmi vane tadā.
::

::hangnum
193\.
::

::gatha1
‘‘Tatthaddasāsiṃ {pb:T:2.0121} sambuddhaṃ, piyadassiṃ mahāyasaṃ;
::

::gathalast
Sunisinnaṃ samāpannaṃ, virocantaṃ mahāvane.
::

::hangnum
194\.
::

::gatha1
‘‘Catudaṇḍe {pb:M:2.0071} ṭhapetvāna, buddhassa uparī ahaṃ;
::

::gathalast
Maṇḍapaṃ sukataṃ katvā, sālapupphehi chādayiṃ.
::

::hangnum
195\.
::

::gatha1
‘‘Sattāhaṃ dhārayitvāna, maṇḍapaṃ sālachāditaṃ;
::

::gathalast
Tattha cittaṃ pasādetvā, buddhaseṭṭhamavandahaṃ.
::

::hangnum
196\.
::

::gatha1
‘‘Bhagavā {pb:P:2.0432} tamhi samaye, vuṭṭhahitvā samādhito;
::

::gathalast
Yugamattaṃ pekkhamāno, nisīdi purisuttamo.
::

::hangnum
197\.
::

::gatha1
‘‘Sāvako varuṇo nāma, piyadassissa satthuno;
::

::gathalast
Vasīsatasahassehi, upagacchi vināyakaṃ.
::

::hangnum
198\.
::

::gatha1
‘‘Piyadassī ca bhagavā, lokajeṭṭho narāsabho;
::

::gathalast
Bhikkhusaṅghe nisīditvā, sitaṃ pātukarī jino.
::

::hangnum
199\.
::

::gatha1
‘‘Anuruddho upaṭṭhāko, piyadassissa satthuno;
::

::gathalast
Ekaṃsaṃ cīvaraṃ katvā, apucchittha mahāmuniṃ.
::

::hangnum
200\.
::

::gatha1
‘‘‘Ko nu kho bhagavā hetu, sitakammassa satthuno;
::

::gathalast
Kāraṇe vijjamānamhi, satthā pātukare sitaṃ’.
::

::hangnum
201\.
::

::gatha1
‘‘‘Sattāhaṃ sālacchadanaṃ {note:pupphachadanaṃ (sī. syā. pī.)}, yo me dhāresi māṇavo;
::

::gathalast
Tassa kammaṃ saritvāna, sitaṃ pātukariṃ ahaṃ.
::

::hangnum
202\.
::

::gatha1
‘‘‘Anokāsaṃ na passāmi, yattha {note:yaṃ taṃ (syā. pī. ka.)} puññaṃ vipaccati;
::

::gathalast
Devaloke {pb:T:2.0122} manusse vā, okāsova na sammati.
::

::hangnum
203\.
::

::gatha1
‘‘‘Devaloke {pb:V:2.0071} vasantassa, puññakammasamaṅgino;
::

::gathalast
Yāvatā parisā tassa, sālacchannā bhavissati.
::

::hangnum
204\.
::

::gatha1
‘‘‘Tattha dibbehi naccehi, gītehi vāditehi ca;
::

::gathalast
Ramissati sadā santo, puññakammasamāhito.
::

::hangnum
205\.
::

::gatha1
‘‘‘Yāvatā parisā tassa, gandhagandhī bhavissati;
::

::gathalast
Sālassa pupphavasso ca, pavassissati tāvade.
::

::hangnum
206\.
::

::gatha1
‘‘‘Tato cutoyaṃ manujo, mānusaṃ āgamissati;
::

::gathalast
Idhāpi sālacchadanaṃ, sabbakālaṃ dharissati {note:dhariyati (sī. pī.)}.
::

::hangnum
207\.
::

::gatha1
‘‘‘Idha {pb:M:2.0072} naccañca gītañca, sammatāḷasamāhitaṃ;
::

::gathalast
Parivāressanti maṃ niccaṃ, buddhapūjāyidaṃ phalaṃ.
::

::hangnum
208\.
::

::gatha1
‘‘‘Uggacchante ca sūriye, sālavassaṃ pavassati;
::

::gathalast
Puññakammena saṃyuttaṃ, vassate sabbakālikaṃ.
::

::hangnum
209\.
::

::gatha1
‘‘‘Aṭṭhārase kappasate, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
210\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Sabbāsave pariññāya, nibbāyissatināsavo.
::

::hangnum
211\.
::

::gatha1
‘‘‘Dhammaṃ abhisamentassa, sālacchannaṃ bhavissati;
::

::gathalast
Citake jhāyamānassa, chadanaṃ tattha hessati’.
::

::hangnum
212\.
::

::gatha1
‘‘Vipākaṃ kittayitvāna, piyadassī mahāmuni;
::

::gathalast
Parisāya dhammaṃ desesi, tappento dhammavuṭṭhiyā.
::

::hangnum
213\.
::

::gatha1
‘‘Tiṃsakappāni {pb:T:2.0123}{pb:P:2.0433} devesu, devarajjamakārayiṃ;
::

::gathalast
Saṭṭhi ca sattakkhattuñca, cakkavattī ahosahaṃ.
::

::hangnum
214\.
::

::gatha1
‘‘Devalokā idhāgantvā, labhāmi vipulaṃ sukhaṃ;
::

::gathalast
Idhāpi sālacchadanaṃ, maṇḍapassa idaṃ phalaṃ.
::

::hangnum
215\.
::

::gatha1
‘‘Ayaṃ pacchimako mayhaṃ, carimo vattate bhavo;
::

::gathalast
Idhāpi sālacchadanaṃ, hessati sabbakālikaṃ.
::

::hangnum
216\.
::

::gatha1
‘‘Mahāmuniṃ tosayitvā, gotamaṃ sakyapuṅgavaṃ;
::

::gathalast
Pattomhi acalaṃ ṭhānaṃ, hitvā jayaparājayaṃ.
::

::hangnum
217\.
::

::gatha1
‘‘Aṭṭhārase {pb:V:2.0072} kappasate, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
218\.
::

::gatha1
Kilesā jhāpitā mayhaṃ…pe… viharāmi anāsavo.
::

::hangnum
219\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
220\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:M:2.0073} sudaṃ āyasmā sālamaṇḍapiyo thero imā gāthāyo
::

Abhāsitthāti.

::centre
Sālamaṇḍapiyattherassāpadānaṃ dasamaṃ.
::

::centre
Paṃsukūlavaggo ekūnapaññāsamo.
::

Tassuddānaṃ –

::gatha1
Paṃsukūlaṃ {pb:T:2.0124} buddhasaññī, bhisado ñāṇakittako;
::

::gathalast
Candanī dhātupūjī ca, pulinuppādakopi ca.
::

::gatha1
Taraṇo dhammaruciko, sālamaṇḍapiyo tathā;
::

::gathalast
Satāni dve honti gāthā, ūnavīsatimeva ca.
::

### 50. Kiṅkaṇipupphavaggo

#### 1. Tikiṅkaṇipupphiyattheraapadānaṃ

::hangnum
1\.
::

::gatha1
‘‘Kaṇikāraṃva {pb:T:2.0125}{pb:M:2.0074}{pb:V:2.0073} jotantaṃ, nisinnaṃ pabbatantare;
::

::gathalast
Addasaṃ virajaṃ buddhaṃ, vipassiṃ lokanāyakaṃ.
::

::hangnum
2\.
::

::gatha1
‘‘Tīṇi kiṅkaṇipupphāni, paggayha abhiropayiṃ;
::

::gathalast
Sambuddhamabhipūjetvā, gacchāmi dakkhiṇāmukho.
::

::hangnum
3\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
4\.
::

::gatha1
‘‘Ekanavutito kappe, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
5\.
::

::gatha1
‘‘Kilesā {pb:P:2.0434} jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
6\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
7\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā tikiṅkaṇipupphiyo thero imā
::

Gāthāyo abhāsitthāti.

::centre
Tikiṅkaṇipupphiyattherassāpadānaṃ paṭhamaṃ.
::

#### 2. Paṃsukūlapūjakattheraapadānaṃ

::hangnum
8\.
::

::gatha1
‘‘Himavantassāvidūre{pb:T:2.0126}{pb:V:2.0074}, udaṅgaṇo nāma pabbato;
::

::gathalast
Tatthaddasaṃ paṃsukūlaṃ, dumaggamhi vilambitaṃ.
::

::hangnum
9\.
::

::gatha1
‘‘Tīṇi kiṅkaṇipupphāni, ocinitvānahaṃ tadā;
::

::gathalast
Haṭṭho haṭṭhena cittena, paṃsukūlamapūjayiṃ.
::

::hangnum
10\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
11\.
::

::gatha1
‘‘Ekanavutito {pb:M:2.0075} kappe, yaṃ kammamakariṃ tadā;
::

::gathalast
Duggatiṃ nābhijānāmi, pūjitvā arahaddhajaṃ.
::

::hangnum
12\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
13\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
14\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā paṃsukūlapūjako thero imā gāthāyo
::

Abhāsitthāti.

::centre
Paṃsukūlapūjakattherassāpadānaṃ dutiyaṃ.
::

#### 3. Koraṇḍapupphiyattheraapadānaṃ

::hangnum
15\.
::

::gatha1
‘‘Vanakammiko {pb:T:2.0127} pure āsiṃ, pitumātumatenahaṃ {note:pitupetāmahenahaṃ (sī. syā. pī.)};
::

::gathalast
Pasumārena jīvāmi, kusalaṃ me na vijjati.
::

::hangnum
16\.
::

::gatha1
‘‘Mama āsayasāmantā, tisso lokagganāyako;
::

::gathalast
Padāni tīṇi dassesi, anukampāya cakkhumā.
::

::hangnum
17\.
::

::gatha1
‘‘Akkante ca pade disvā, tissanāmassa satthuno;
::

::gathalast
Haṭṭho haṭṭhena cittena, pade cittaṃ pasādayiṃ.
::

::hangnum
18\.
::

::gatha1
‘‘Koraṇḍaṃ pupphitaṃ disvā, pādapaṃ dharaṇīruhaṃ;
::

::gathalast
Sakosakaṃ gahetvāna, padaseṭṭhamapūjayiṃ {note:padaseṭṭhe apūjayiṃ (sī. pī.)}.
::

::hangnum
19\.
::

::gatha1
‘‘Tena {pb:V:2.0075}{pb:P:2.0435} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
20\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Koraṇḍakachavi homi, suppabhāso {note:sapabhāso (sī. syā. pī. ka.)} bhavāmahaṃ.
::

::hangnum
21\.
::

::gatha1
‘‘Dvenavute ito kappe, yaṃ kammamakariṃ tadā;
::

::gathalast
Duggatiṃ nābhijānāmi, padapūjāyidaṃ phalaṃ.
::

::hangnum
22\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
23\.
::

::gatha1
‘‘Svāgataṃ {pb:M:2.0076} vata me āsi…pe… kataṃ buddhassa sāsanaṃ.
::

::hangnum
24\.
::

::gatha1
‘‘Paṭisambhidā {pb:T:2.0128} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā koraṇḍapupphiyo thero imā gāthāyo
::

Abhāsitthāti.

::centre
Koraṇḍapupphiyattherassāpadānaṃ tatiyaṃ.
::

#### 4. Kiṃsukapupphiyattheraapadānaṃ

::hangnum
25\.
::

::gatha1
‘‘Kiṃsukaṃ pupphitaṃ disvā, paggahetvāna añjaliṃ;
::

::gathalast
Buddhaseṭṭhaṃ saritvāna, ākāse abhipūjayiṃ.
::

::hangnum
26\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
27\.
::

::gatha1
‘‘Ekatiṃse ito kappe, yaṃ kammamakariṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
28\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
29\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
30\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kiṃsukapupphiyo thero imā gāthāyo
::

Abhāsitthāti.

::centre
Kiṃsukapupphiyattherassāpadānaṃ catutthaṃ.
::

#### 5. Upaḍḍhadussadāyakattheraapadānaṃ

::hangnum
31\.
::

::gatha1
‘‘Padumuttarabhagavato{pb:T:2.0129}{pb:V:2.0076}, sujāto nāma sāvako;
::

::gathalast
Paṃsukūlaṃ gavesanto, saṅkāre carate {note:caratī (sī. ka.)} tadā.
::

::hangnum
32\.
::

::gatha1
‘‘Nagare haṃsavatiyā, paresaṃ bhatako ahaṃ;
::

::gathalast
Upaḍḍhadussaṃ datvāna, sirasā abhivādayiṃ.
::

::hangnum
33\.
::

::gatha1
‘‘Tena {pb:M:2.0077} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
34\.
::

::gatha1
‘‘Tettiṃsakkhattuṃ {pb:P:2.0436} devindo, devarajjamakārayiṃ;
::

::gathalast
Sattasattatikkhattuñca, cakkavattī ahosahaṃ.
::

::hangnum
35\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Upaḍḍhadussadānena, modāmi akutobhayo.
::

::hangnum
36\.
::

::gatha1
‘‘Icchamāno cahaṃ ajja, sakānanaṃ sapabbataṃ;
::

::gathalast
Khomadussehi chādeyyaṃ, aḍḍhadussassidaṃ phalaṃ.
::

::hangnum
37\.
::

::gatha1
‘‘Satasahassito kappe, yaṃ dānamadadiṃ tadā;
::

::gathalast
Duggatiṃ nābhijānāmi, aḍḍhadussassidaṃ phalaṃ.
::

::hangnum
38\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
39\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
40\.
::

::gatha1
‘‘Paṭisambhidā {pb:T:2.0130} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā upaḍḍhadussadāyako thero imā
::

Gāthāyo abhāsitthāti.

::centre
Upaḍḍhadussadāyakattherassāpadānaṃ pañcamaṃ.
::

#### 6. Ghatamaṇḍadāyakattheraapadānaṃ

::hangnum
41\.
::

::gatha1
‘‘Sucintitaṃ bhagavantaṃ, lokajeṭṭhaṃ narāsabhaṃ;
::

::gathalast
Upaviṭṭhaṃ mahāraññaṃ, vātābādhena pīḷitaṃ.
::

::hangnum
42\.
::

::gatha1
‘‘Disvā {pb:V:2.0077} cittaṃ pasādetvā, ghatamaṇḍamupānayiṃ;
::

::gathalast
Katattā ācitattā {note:upacitattā (syā. ka.)} ca, gaṅgā bhāgīrathī ayaṃ.
::

::hangnum
43\.
::

::gatha1
‘‘Mahāsamuddā cattāro, ghataṃ sampajjare mama;
::

::gathalast
Ayañca pathavī ghorā, appamāṇā asaṅkhiyā.
::

::hangnum
44\.
::

::gatha1
‘‘Mama saṅkappamaññāya, bhavate madhusakkarā {note:madhusakkharā (syā. ka.)};
::

::gathalast
Cātuddīpā ime rukkhā, pādapā dharaṇīruhā.
::

::hangnum
45\.
::

::gatha1
‘‘Mama {pb:M:2.0078} saṅkappamaññāya, kapparukkhā bhavanti te;
::

::gathalast
Paññāsakkhattuṃ devindo, devarajjamakārayiṃ.
::

::hangnum
46\.
::

::gatha1
‘‘Ekapaññāsakkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
47\.
::

::gatha1
‘‘Catunnavutito {note:chanavute ito (sī.)} kappe, yaṃ dānamadadiṃ tadā;
::

::gathalast
Duggatiṃ nābhijānāmi, ghatamaṇḍassidaṃ phalaṃ.
::

::hangnum
48\.
::

::gatha1
‘‘Kilesā {pb:T:2.0131} jhāpitā mayhaṃ…pe… viharāmi anāsavo.
::

::hangnum
49\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
50\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ghatamaṇḍadāyako thero imā gāthāyo
::

Abhāsitthāti.

::centre
Ghatamaṇḍadāyakattherassāpadānaṃ chaṭṭhaṃ.
::

#### 7. Udakadāyakattheraapadānaṃ

::hangnum
51\.
::

::gatha1
‘‘Padumuttarabuddhassa{pb:P:2.0437}, bhikkhusaṅghe anuttare;
::

::gathalast
Pasannacitto sumano, pānīghaṭamapūrayiṃ.
::

::hangnum
52\.
::

::gatha1
‘‘Pabbatagge dumagge vā, ākāse vātha bhūmiyaṃ;
::

::gathalast
Yadā pānīyamicchāmi, khippaṃ nibbattate mama.
::

::hangnum
53\.
::

::gatha1
‘‘Satasahassito kappe, yaṃ dānamadadiṃ tadā;
::

::gathalast
Duggatiṃ nābhijānāmi, dakadānassidaṃ phalaṃ.
::

::hangnum
54\.
::

::gatha1
‘‘Kilesā {pb:V:2.0078} jhāpitā mayhaṃ…pe… viharāmi anāsavo.
::

::hangnum
55\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
56\.
::

::gatha1
‘‘Paṭisambhidā {pb:T:2.0132} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā udakadāyako thero imā gāthāyo
::

Abhāsitthāti.

::centre
Udakadāyakattherassāpadānaṃ sattamaṃ.
::

#### 8. Pulinathūpiyattheraapadānaṃ

::hangnum
57\.
::

::gatha1
‘‘Himavantassāvidūre{pb:M:2.0079}, yamako nāma pabbato;
::

::gathalast
Assamo sukato mayhaṃ, paṇṇasālā sumāpitā.
::

::hangnum
58\.
::

::gatha1
‘‘Nārado nāma nāmena, jaṭilo uggatāpano;
::

::gathalast
Catuddasasahassāni, sissā paricaranti maṃ.
::

::hangnum
59\.
::

::gatha1
‘‘Paṭisallīnako santo, evaṃ cintesahaṃ tadā;
::

::gathalast
‘Sabbo jano maṃ pūjeti, nāhaṃ pūjemi kiñcanaṃ.
::

::hangnum
60\.
::

::gatha1
‘‘‘Na me ovādako atthi, vattā koci na vijjati;
::

::gathalast
Anācariyupajjhāyo, vane vāsaṃ upemahaṃ.
::

::hangnum
61\.
::

::gatha1
‘‘‘Upāsamāno yamahaṃ, garucittaṃ upaṭṭhahe;
::

::gathalast
So me ācariyo natthi, vanavāso niratthako.
::

::hangnum
62\.
::

::gatha1
‘‘‘Āyāgaṃ me gavesissaṃ, garuṃ bhāvaniyaṃ tathā;
::

::gathalast
Sāvassayo vasissāmi, na koci garahissati’.
::

::hangnum
63\.
::

::gatha1
‘‘Uttānakūlā nadikā, supatitthā manoramā;
::

::gathalast
Saṃsuddhapulinākiṇṇā, avidūre mamassamaṃ.
::

::hangnum
64\.
::

::gatha1
‘‘Nadiṃ {pb:T:2.0133} amarikaṃ nāma, upagantvānahaṃ tadā;
::

::gathalast
Saṃvaḍḍhayitvā pulinaṃ, akaṃ pulinacetiyaṃ.
::

::hangnum
65\.
::

::gatha1
‘‘Ye {pb:P:2.0438} te ahesuṃ sambuddhā, bhavantakaraṇā munī;
::

::gathalast
Tesaṃ etādiso thūpo, taṃ nimittaṃ karomahaṃ.
::

::hangnum
66\.
::

::gatha1
‘‘Karitvā {pb:V:2.0079} pulinaṃ {note:puḷine (sī. syā. pī.)} thūpaṃ, sovaṇṇaṃ māpayiṃ ahaṃ;
::

::gathalast
Soṇṇakiṅkaṇipupphāni, sahasse tīṇi pūjayiṃ.
::

::hangnum
67\.
::

::gatha1
‘‘Sāyapātaṃ namassāmi, vedajāto katañjalī;
::

::gathalast
Sammukhā viya sambuddhaṃ, vandiṃ pulinacetiyaṃ.
::

::hangnum
68\.
::

::gatha1
‘‘Yadā kilesā jāyanti, vitakkā gehanissitā;
::

::gathalast
Sarāmi sukataṃ thūpaṃ, paccavekkhāmi tāvade.
::

::hangnum
69\.
::

::gatha1
‘‘Upanissāya viharaṃ, satthavāhaṃ vināyakaṃ;
::

::gathalast
Kilese saṃvaseyyāsi, na yuttaṃ tava mārisa.
::

::hangnum
70\.
::

::gatha1
‘‘Saha {pb:M:2.0080} āvajjite thūpe, gāravaṃ hoti me tadā;
::

::gathalast
Kuvitakke vinodesiṃ, nāgo tuttaṭṭito yathā.
::

::hangnum
71\.
::

::gatha1
‘‘Evaṃ viharamānaṃ maṃ, maccurājābhimaddatha;
::

::gathalast
Tattha kālaṅkato santo, brahmalokamagacchahaṃ.
::

::hangnum
72\.
::

::gatha1
‘‘Yāvatāyuṃ vasitvāna, tidive {note:tidase (sī. pī.)} upapajjahaṃ;
::

::gathalast
Asītikkhattuṃ devindo, devarajjamakārayiṃ.
::

::hangnum
73\.
::

::gatha1
‘‘Satānaṃ tīṇikkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
74\.
::

::gatha1
‘‘Soṇṇakiṅkaṇipupphānaṃ {pb:T:2.0134} {note:tesaṃ kiṅkaṇipupphānaṃ (sī.)}, vipākaṃ anubhomahaṃ;
::

::gathalast
Dhātīsatasahassāni, parivārenti maṃ {note:me (ka.)} bhave.
::

::hangnum
75\.
::

::gatha1
‘‘Thūpassa pariciṇṇattā, rajojallaṃ na limpati;
::

::gathalast
Gatte sedā na muccanti, suppabhāso bhavāmahaṃ.
::

::hangnum
76\.
::

::gatha1
‘‘Aho me sukato thūpo, sudiṭṭhāmarikā nadī;
::

::gathalast
Thūpaṃ katvāna pulinaṃ, pattomhi acalaṃ padaṃ.
::

::hangnum
77\.
::

::gatha1
‘‘Kusalaṃ kattukāmena, jantunā sāragāhinā;
::

::gathalast
Natthi khettaṃ akhettaṃ vā, paṭipattīva sādhakā {note:sārikā (pī.), sārakā (syā.), sāratā (ka.)}.
::

::hangnum
78\.
::

::gatha1
‘‘Yathāpi balavā poso, aṇṇavaṃ taritussahe;
::

::gathalast
Parittaṃ kaṭṭhamādāya, pakkhandeyya mahāsaraṃ.
::

::hangnum
79\.
::

::gatha1
‘‘Imāhaṃ kaṭṭhaṃ nissāya, tarissāmi mahodadhiṃ;
::

::gathalast
Ussāhena vīriyena, tareyya udadhiṃ naro.
::

::hangnum
80\.
::

::gatha1
‘‘Tatheva {pb:V:2.0080}{pb:P:2.0439} me kataṃ kammaṃ, parittaṃ thokakañca yaṃ;
::

::gathalast
Taṃ kammaṃ upanissāya, saṃsāraṃ samatikkamiṃ.
::

::hangnum
81\.
::

::gatha1
‘‘Pacchime bhave sampatte, sukkamūlena codito;
::

::gathalast
Sāvatthiyaṃ pure jāto, mahāsāle suaḍḍhake.
::

::hangnum
82\.
::

::gatha1
‘‘Saddhā mātā pitā mayhaṃ, buddhassa saraṇaṃ gatā;
::

::gathalast
Ubho diṭṭhapadā ete, anuvattanti sāsanaṃ.
::

::hangnum
83\.
::

::gatha1
‘‘Bodhipapaṭikaṃ {pb:M:2.0081} gayha, soṇṇathūpamakārayuṃ;
::

::gathalast
Sāyapātaṃ {note:sāyaṃ pātaṃ (syā. ka.)} namassanti, sakyaputtassa sammukhā.
::

::hangnum
84\.
::

::gatha1
‘‘Uposathamhi {pb:T:2.0135} divase, soṇṇathūpaṃ vinīharuṃ;
::

::gathalast
Buddhassa vaṇṇaṃ kittentā, tiyāmaṃ vītināmayuṃ.
::

::hangnum
85\.
::

::gatha1
‘‘Saha disvānahaṃ {note:pasādetvānahaṃ (ka.)} thūpaṃ, sariṃ pulinacetiyaṃ;
::

::gathalast
Ekāsane nisīditvā, arahattamapāpuṇiṃ.
::

::centre
Dvāvīsatimaṃ bhāṇavāraṃ.
::

::hangnum
86\.
::

::gatha1
‘‘Gavesamāno taṃ vīraṃ, dhammasenāpatiddasaṃ;
::

::gathalast
Agārā nikkhamitvāna, pabbajiṃ tassa santike.
::

::hangnum
87\.
::

::gatha1
‘‘Jātiyā sattavassena, arahattamapāpuṇiṃ;
::

::gathalast
Upasampādayī buddho, guṇamaññāya cakkhumā.
::

::hangnum
88\.
::

::gatha1
‘‘Dārakeneva santena, kiriyaṃ niṭṭhitaṃ mayā;
::

::gathalast
Kataṃ me karaṇīyajja, sakyaputtassa sāsane.
::

::hangnum
89\.
::

::gatha1
‘‘Sabbaverabhayātīto, sabbasaṅgātigo {note:sabbasaṅkātito (ka.)} isi;
::

::gathalast
Sāvako te mahāvīra, soṇṇathūpassidaṃ phalaṃ.
::

::hangnum
90\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
91\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
92\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0136} sudaṃ āyasmā pulinathūpiyo thero imā gāthāyo
::

Abhāsitthāti.

::centre
Pulinathūpiyattherassāpadānaṃ aṭṭhamaṃ.
::

#### 9. Naḷakuṭidāyakattheraapadānaṃ

::hangnum
93\.
::

::gatha1
‘‘Himavantassāvidūre{pb:V:2.0081}{pb:P:2.0440}, hārito nāma pabbato;
::

::gathalast
Sayambhū nārado nāma, rukkhamūle vasī tadā.
::

::hangnum
94\.
::

::gatha1
‘‘Naḷāgāraṃ {pb:M:2.0082} karitvāna, tiṇena chādayiṃ ahaṃ;
::

::gathalast
Caṅkamaṃ sodhayitvāna, sayambhussa adāsahaṃ.
::

::hangnum
95\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
96\.
::

::gatha1
‘‘Tattha me sukataṃ byamhaṃ, naḷakuṭikanimmitaṃ;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::hangnum
97\.
::

::gatha1
‘‘Catuddasesu kappesu, devaloke ramiṃ ahaṃ;
::

::gathalast
Ekasattatikkhattuñca, devarajjamakārayiṃ.
::

::hangnum
98\.
::

::gatha1
‘‘Catutiṃsatikkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
99\.
::

::gatha1
‘‘Dhammapāsādamāruyha, sabbākāravarūpamaṃ;
::

::gathalast
Yadicchakāhaṃ vihare, sakyaputtassa sāsane.
::

::hangnum
100\.
::

::gatha1
‘‘Ekatiṃse ito kappe, yaṃ kammamakariṃ tadā;
::

::gathalast
Duggatiṃ nābhijānāmi, naḷakuṭiyidaṃ phalaṃ.
::

::hangnum
101\.
::

::gatha1
‘‘Kilesā {pb:T:2.0137} jhāpitā mayhaṃ…pe… viharāmi anāsavo.
::

::hangnum
102\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
103\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā naḷakuṭidāyako thero imā gāthāyo
::

Abhāsitthāti.

::centre
Naḷakuṭidāyakattherassāpadānaṃ navamaṃ.
::

#### 10. Piyālaphaladāyakattheraapadānaṃ

::hangnum
104\.
::

::gatha1
‘‘Migaluddo {pb:V:2.0082} pure āsiṃ, vipine vicaraṃ tadā;
::

::gathalast
Addasaṃ virajaṃ buddhaṃ, sabbadhammāna pāraguṃ.
::

::hangnum
105\.
::

::gatha1
‘‘Piyālaphalamādāya, buddhaseṭṭhassadāsahaṃ;
::

::gathalast
Puññakkhettassa vīrassa, pasanno sehi pāṇibhi.
::

::hangnum
106\.
::

::gatha1
‘‘Ekatiṃse {pb:M:2.0083} ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
107\.
::

::gatha1
‘‘Kilesā {pb:P:2.0441} jhāpitā mayhaṃ…pe… viharāmi anāsavo.
::

::hangnum
108\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
109\.
::

::gatha1
‘‘Paṭisambhidā {pb:T:2.0138} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā piyālaphaladāyako thero imā
::

Gāthāyo abhāsitthāti.

::centre
Piyālaphaladāyakattherassāpadānaṃ dasamaṃ.
::

::centre
Kiṅkaṇipupphavaggo paññāsamo.
::

Tassuddānaṃ –

::gatha1
Kiṅkaṇī paṃsukūlañca, koraṇḍamatha kiṃsukaṃ;
::

::gathalast
Upaḍḍhadussī ghatado, udakaṃ thūpakārako.
::

::gatha1
Naḷakārī ca navamo, piyālaphaladāyako;
::

::gathalast
Satamekañca gāthānaṃ, navakañca taduttari.
::

Atha vagguddānaṃ –

::gatha1
Metteyyavaggo bhaddāli, sakiṃsammajjakopi ca;
::

::gathalast
Ekavihārī vibhītakī, jagatī sālapupphiyo.
::

::gatha1
Naḷāgāraṃ paṃsukūlaṃ, kiṅkaṇipupphiyo tathā;
::

::gathalast
Asīti dve ca gāthāyo, catuddasasatāni ca.
::

::centre
Metteyyavaggadasakaṃ.
::

::centre
Pañcamasatakaṃ samattaṃ.
::

### 51. Kaṇikāravaggo

#### 1. Tikaṇikārapupphiyattheraapadānaṃ

::hangnum
1\.
::

::gatha1
‘‘Sumedho {pb:T:2.0139}{pb:M:2.0084}{pb:V:2.0083} nāma sambuddho, bāttiṃsavaralakkhaṇo;
::

::gathalast
Vivekakāmo sambuddho, himavantamupāgamiṃ.
::

::hangnum
2\.
::

::gatha1
‘‘Ajjhogayha himavantaṃ, aggo kāruṇiko muni;
::

::gathalast
Pallaṅkamābhujitvāna, nisīdi purisuttamo.
::

::hangnum
3\.
::

::gatha1
‘‘Vijjādharo tadā āsiṃ, antalikkhacaro ahaṃ;
::

::gathalast
Tisūlaṃ sukataṃ gayha, gacchāmi ambare tadā.
::

::hangnum
4\.
::

::gatha1
‘‘Pabbatagge yathā aggi, puṇṇamāyeva candimā;
::

::gathalast
Vane obhāsate buddho, sālarājāva phullito.
::

::hangnum
5\.
::

::gatha1
‘‘Vanaggā {pb:P:2.0442} nikkhamitvāna, buddharaṃsībhidhāvare;
::

::gathalast
Naḷaggivaṇṇasaṅkāsā, disvā cittaṃ pasādayiṃ.
::

::hangnum
6\.
::

::gatha1
‘‘Vicinaṃ addasaṃ pupphaṃ, kaṇikāraṃ devagandhikaṃ;
::

::gathalast
Tīṇi pupphāni ādāya, buddhaseṭṭhamapūjayiṃ.
::

::hangnum
7\.
::

::gatha1
‘‘Buddhassa ānubhāvena, tīṇi pupphāni me tadā;
::

::gathalast
Uddhaṃvaṇṭā adhopattā, chāyaṃ kubbanti satthuno.
::

::hangnum
8\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
9\.
::

::gatha1
‘‘Tattha {pb:T:2.0140} me sukataṃ byamhaṃ, kaṇikārīti ñāyati;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::hangnum
10\.
::

::gatha1
‘‘Sahassakaṇḍaṃ satabheṇḍu {note:satageṇḍu (syā.)}, dhajāluharitāmayaṃ;
::

::gathalast
Satasahassaniyyūhā, byamhe pātubhaviṃsu me.
::

::hangnum
11\.
::

::gatha1
‘‘Soṇṇamayā maṇimayā, lohitaṅgamayāpi ca;
::

::gathalast
Phalikāpi ca pallaṅkā, yenicchakā yadicchakā {note:yenicchayā yadicchakaṃ (syā.), yadicchakāyadicchakā (ka.)}.
::

::hangnum
12\.
::

::gatha1
‘‘Mahārahañca {pb:M:2.0085}{pb:V:2.0084} sayanaṃ, tūlikāvikatīyutaṃ;
::

::gathalast
Uddhalomikaekantaṃ, bimbohanasamāyutaṃ {note:bibbohanasamāyutaṃ… (syā. ka.)}.
::

::hangnum
13\.
::

::gatha1
‘‘Bhavanā nikkhamitvāna, caranto devacārikaṃ;
::

::gathalast
Yadā icchāmi gamanaṃ, devasaṅghapurakkhato.
::

::hangnum
14\.
::

::gatha1
‘‘Pupphassa heṭṭhā tiṭṭhāmi, uparicchadanaṃ mama;
::

::gathalast
Samantā yojanasataṃ, kaṇikārehi chāditaṃ.
::

::hangnum
15\.
::

::gatha1
‘‘Saṭṭhituriyasahassāni, sāyapātamupaṭṭhahuṃ;
::

::gathalast
Parivārenti maṃ niccaṃ, rattindivamatanditā.
::

::hangnum
16\.
::

::gatha1
‘‘Tattha naccehi gītehi, tāḷehi vāditehi ca;
::

::gathalast
Ramāmi khiḍḍāratiyā, modāmi kāmakāmihaṃ.
::

::hangnum
17\.
::

::gatha1
‘‘Tattha bhutvā pivitvā ca, modāmi tidase tadā;
::

::gathalast
Nārīgaṇehi sahito, modāmi byamhamuttame.
::

::hangnum
18\.
::

::gatha1
‘‘Satānaṃ pañcakkhattuñca, devarajjamakārayiṃ;
::

::gathalast
Satānaṃ tīṇikkhattuñca, cakkavattī ahosahaṃ;
::

::gathalast
Padesarajjaṃ {pb:T:2.0141} vipulaṃ, gaṇanāto asaṅkhiyaṃ.
::

::hangnum
19\.
::

::gatha1
‘‘Bhavābhave saṃsaranto, mahābhogaṃ labhāmahaṃ;
::

::gathalast
Bhoge me ūnatā natthi, buddhapūjāyidaṃ phalaṃ.
::

::hangnum
20\.
::

::gatha1
‘‘Duve {pb:P:2.0443} bhave saṃsarāmi, devatte atha mānuse;
::

::gathalast
Aññaṃ gatiṃ na jānāmi, buddhapūjāyidaṃ phalaṃ.
::

::hangnum
21\.
::

::gatha1
‘‘Duve kule pajāyāmi, khattiye cāpi brāhmaṇe;
::

::gathalast
Nīce kule na jāyāmi, buddhapūjāyidaṃ phalaṃ.
::

::hangnum
22\.
::

::gatha1
‘‘Hatthiyānaṃ assayānaṃ, sivikaṃ sandamānikaṃ;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
23\.
::

::gatha1
‘‘Dāsīgaṇaṃ dāsagaṇaṃ, nāriyo samalaṅkatā;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
24\.
::

::gatha1
‘‘Koseyyakambaliyāni, khomakappāsikāni ca;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
25\.
::

::gatha1
‘‘Navavatthaṃ {pb:M:2.0086}{pb:V:2.0085} navaphalaṃ, navaggarasabhojanaṃ;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
26\.
::

::gatha1
‘‘Imaṃ khāda imaṃ bhuñja, imamhi sayane saya;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
27\.
::

::gatha1
‘‘Sabbattha pūjito homi, yaso abbhuggato mama;
::

::gatha2
Mahāpakkho sadā homi, abhejjapariso sadā;
::

::gathalast
Ñātīnaṃ uttamo homi, buddhapūjāyidaṃ phalaṃ.
::

::hangnum
28\.
::

::gatha1
‘‘Sītaṃ {pb:T:2.0142} uṇhaṃ na jānāmi, pariḷāho na vijjati;
::

::gathalast
Atho cetasikaṃ dukkhaṃ, hadaye me na vijjati.
::

::hangnum
29\.
::

::gatha1
‘‘Suvaṇṇavaṇṇo hutvāna, saṃsarāmi bhavābhave;
::

::gathalast
Vevaṇṇiyaṃ na jānāmi, buddhapūjāyidaṃ phalaṃ.
::

::hangnum
30\.
::

::gatha1
‘‘Devalokā cavitvāna, sukkamūlena codito;
::

::gathalast
Sāvatthiyaṃ pure jāto, mahāsāle suaḍḍhake.
::

::hangnum
31\.
::

::gatha1
‘‘Pañca kāmaguṇe hitvā, pabbajiṃ anagāriyaṃ;
::

::gathalast
Jātiyā sattavassohaṃ, arahattamapāpuṇiṃ.
::

::hangnum
32\.
::

::gatha1
‘‘Upasampādayī buddho, guṇamaññāya cakkhumā;
::

::gathalast
Taruṇo pūjanīyohaṃ, buddhapūjāyidaṃ phalaṃ.
::

::hangnum
33\.
::

::gatha1
‘‘Dibbacakkhu visuddhaṃ me, samādhikusalo ahaṃ;
::

::gathalast
Abhiññāpāramippatto, buddhapūjāyidaṃ phalaṃ.
::

::hangnum
34\.
::

::gatha1
‘‘Paṭisambhidā anuppatto, iddhipādesu kovido;
::

::gathalast
Dhammesu pāramippatto, buddhapūjāyidaṃ phalaṃ.
::

::hangnum
35\.
::

::gatha1
‘‘Tiṃsakappasahassamhi{pb:P:2.0444}, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
36\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
37\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
38\.
::

::gatha1
‘‘Paṭisambhidā {pb:T:2.0143}{pb:M:2.0087}{pb:V:2.0086} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ.
::

::centre
Itthaṃ sudaṃ āyasmā tikaṇikārapupphiyo thero imā
::

Gāthāyo abhāsitthāti.

::centre
Tikaṇikārapupphiyattherassāpadānaṃ paṭhamaṃ.
::

#### 2. Ekapattadāyakattheraapadānaṃ

::hangnum
39\.
::

::gatha1
‘‘Nagare haṃsavatiyā, kumbhakāro ahosahaṃ;
::

::gathalast
Addasaṃ virajaṃ buddhaṃ, oghatiṇṇamanāsavaṃ.
::

::hangnum
40\.
::

::gatha1
‘‘Sukataṃ mattikāpattaṃ, buddhaseṭṭhassadāsahaṃ;
::

::gathalast
Pattaṃ datvā bhagavato, ujubhūtassa tādino.
::

::hangnum
41\.
::

::gatha1
‘‘Bhave nibbattamānohaṃ, soṇṇathāle labhāmahaṃ;
::

::gathalast
Rūpimaye ca sovaṇṇe, taṭṭike ca maṇīmaye.
::

::hangnum
42\.
::

::gatha1
‘‘Pātiyo paribhuñjāmi, puññakammassidaṃ phalaṃ;
::

::gathalast
Yasānañca dhanānañca {note:yasasāva janānañca (syā.)}, aggabhūto {note:pattabhūto (sī. pī.)} ca homahaṃ.
::

::hangnum
43\.
::

::gatha1
‘‘Yathāpi bhaddake khette, bījaṃ appampi ropitaṃ;
::

::gathalast
Sammādhāraṃ pavacchante, phalaṃ toseti kassakaṃ.
::

::hangnum
44\.
::

::gatha1
‘‘Tathevidaṃ pattadānaṃ, buddhakhettamhi ropitaṃ;
::

::gathalast
Pītidhāre pavassante, phalaṃ maṃ tosayissati.
::

::hangnum
45\.
::

::gatha1
‘‘Yāvatā khettā vijjanti, saṅghāpi ca gaṇāpi ca;
::

::gathalast
Buddhakhettasamo natthi, sukhado sabbapāṇinaṃ.
::

::hangnum
46\.
::

::gatha1
‘‘Namo {pb:T:2.0144} te purisājañña, namo te purisuttama;
::

::gathalast
Ekapattaṃ daditvāna, pattomhi acalaṃ padaṃ.
::

::hangnum
47\.
::

::gatha1
‘‘Ekanavutito kappe, yaṃ pattamadadiṃ tadā;
::

::gathalast
Duggatiṃ nābhijānāmi, pattadānassidaṃ phalaṃ.
::

::hangnum
48\.
::

::gatha1
‘‘Kilesā {pb:V:2.0087} jhāpitā mayhaṃ…pe… viharāmi anāsavo.
::

::hangnum
49\.
::

::gatha1
‘‘Svāgataṃ {pb:M:2.0088} vata me āsi…pe… kataṃ buddhassa sāsanaṃ.
::

::hangnum
50\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ekapattadāyako thero imā gāthāyo
::

Abhāsitthāti.

::centre
Ekapattadāyakattherassāpadānaṃ dutiyaṃ.
::

#### 3. Kāsumāraphaliyattheraapadānaṃ

::hangnum
51\.
::

::gatha1
‘‘Kaṇikāraṃva {pb:P:2.0445} jotantaṃ, nisinnaṃ pabbatantare;
::

::gathalast
Addasaṃ virajaṃ buddhaṃ, lokajeṭṭhaṃ narāsabhaṃ.
::

::hangnum
52\.
::

::gatha1
‘‘Pasannacitto sumano, sire katvāna añjaliṃ;
::

::gathalast
Kāsumārikamādāya, buddhaseṭṭhassadāsahaṃ.
::

::hangnum
53\.
::

::gatha1
‘‘Ekatiṃse ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
54\.
::

::gatha1
‘‘Kilesā {pb:T:2.0145} jhāpitā mayhaṃ…pe… viharāmi anāsavo.
::

::hangnum
55\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
56\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kāsumāraphaliyo thero imā gāthāyo
::

Abhāsitthāti.

::centre
Kāsumāraphaliyattherassāpadānaṃ tatiyaṃ.
::

#### 4. Avaṭaphaliyattheraapadānaṃ

::hangnum
57\.
::

::gatha1
‘‘Sahassaraṃsī bhagavā, sayambhū aparājito;
::

::gathalast
Vivekā uṭṭhahitvāna, gocarāyābhinikkhami.
::

::hangnum
58\.
::

::gatha1
‘‘Phalahattho {pb:V:2.0088} ahaṃ disvā, upagacchiṃ narāsabhaṃ;
::

::gathalast
Pasannacitto sumano, avaṭaṃ adadiṃ phalaṃ.
::

::hangnum
59\.
::

::gatha1
‘‘Catunnavutito {pb:M:2.0089} kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
60\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
61\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
62\.
::

::gatha1
‘‘Paṭisambhidā {pb:T:2.0146} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā avaṭaphaliyo thero imā gāthāyo
::

Abhāsitthāti.

::centre
Avaṭaphaliyattherassāpadānaṃ catutthaṃ.
::

#### 5. Pādaphaliyattheraapadānaṃ

::hangnum
63\.
::

::gatha1
‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;
::

::gathalast
Rathiyaṃ paṭipajjantaṃ, pādaphalaṃ {note:vāraphalaṃ (sī.), cāraphalaṃ (syā.), pāraphalaṃ (pī.)} adāsahaṃ.
::

::hangnum
64\.
::

::gatha1
‘‘Ekanavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
65\.
::

::gatha1
‘‘Kilesā {pb:P:2.0446} jhāpitā mayhaṃ…pe… viharāmi anāsavo.
::

::hangnum
66\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
67\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā pādaphaliyo thero imā gāthāyo
::

Abhāsitthāti.

::centre
Pādaphaliyattherassāpadānaṃ pañcamaṃ.
::

#### 6. Mātuluṅgaphaladāyakattheraapadānaṃ

::hangnum
68\.
::

::gatha1
‘‘Kaṇikāraṃva {pb:T:2.0147}{pb:V:2.0089} jalitaṃ, puṇṇamāyeva candimaṃ;
::

::gathalast
Jalantaṃ dīparukkhaṃva, addasaṃ lokanāyakaṃ.
::

::hangnum
69\.
::

::gatha1
‘‘Mātuluṅgaphalaṃ {pb:M:2.0090} gayha, adāsiṃ satthuno ahaṃ;
::

::gathalast
Dakkhiṇeyyassa vīrassa {note:dhīrassa (sī.)}, pasanno sehi pāṇibhi.
::

::hangnum
70\.
::

::gatha1
‘‘Ekatiṃse ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
71\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
72\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
73\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā mātuluṅgaphaladāyako thero imā
::

Gāthāyo abhāsitthāti.

::centre
Mātuluṅgaphaladāyakattherassāpadānaṃ chaṭṭhaṃ.
::

#### 7. Ajeliphaladāyakattheraapadānaṃ

::hangnum
74\.
::

::gatha1
‘‘Ajjuno {note:ajino (syā.)} nāma sambuddho, himavante vasī tadā;
::

::gathalast
Caraṇena ca sampanno, samādhikusalo muni.
::

::hangnum
75\.
::

::gatha1
‘‘Kumbhamattaṃ {pb:T:2.0148} gahetvāna, ajeliṃ {note:añjaliṃ (syā.), ajelaṃ (pī.)} jīvajīvakaṃ;
::

::gathalast
Chattapaṇṇaṃ gahetvāna, adāsiṃ satthuno ahaṃ.
::

::hangnum
76\.
::

::gatha1
‘‘Catunnavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
77\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
78\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
79\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ajeliphaladāyako thero imā
::

Gāthāyo abhāsitthāti.

::centre
Ajeliphaladāyakattherassāpadānaṃ sattamaṃ.
::

#### 8. Amodaphaliyattheraapadānaṃ

::hangnum
80\.
::

::gatha1
‘‘Suvaṇṇavaṇṇaṃ {pb:M:2.0091}{pb:V:2.0090}{pb:P:2.0447} sambuddhaṃ, āhutīnaṃ paṭiggahaṃ;
::

::gathalast
Rathiyaṃ paṭipajjantaṃ, amodamadadiṃ phalaṃ.
::

::hangnum
81\.
::

::gatha1
‘‘Ekanavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
82\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
83\.
::

::gatha1
‘‘Svāgataṃ {pb:T:2.0149} vata me āsi…pe… kataṃ buddhassa sāsanaṃ.
::

::hangnum
84\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā amodaphaliyo thero imā gāthāyo
::

Abhāsitthāti.

::centre
Amodaphaliyattherassāpadānaṃ aṭṭhamaṃ.
::

#### 9. Tālaphaladāyakattheraapadānaṃ

::hangnum
85\.
::

::gatha1
‘‘Sataraṃsī nāma bhagavā, sayambhū aparājito;
::

::gathalast
Vivekā vuṭṭhahitvāna, gocarāyābhinikkhami.
::

::hangnum
86\.
::

::gatha1
‘‘Phalahattho ahaṃ disvā, upagacchiṃ narāsabhaṃ;
::

::gathalast
Pasannacitto sumano, tālaphalaṃ adāsahaṃ.
::

::hangnum
87\.
::

::gatha1
‘‘Catunnavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
88\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
89\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
90\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0150} sudaṃ āyasmā tālaphaladāyako thero imā gāthāyo
::

Abhāsitthāti.

::centre
Tālaphaladāyakattherassāpadānaṃ navamaṃ.
::

#### 10. Nāḷikeraphaladāyakattheraapadānaṃ

::hangnum
91\.
::

::gatha1
‘‘Nagare {pb:M:2.0092}{pb:V:2.0091} bandhumatiyā, ārāmiko ahaṃ tadā;
::

::gathalast
Addasaṃ virajaṃ buddhaṃ, gacchantaṃ anilañjase.
::

::hangnum
92\.
::

::gatha1
‘‘Nāḷikeraphalaṃ gayha, buddhaseṭṭhassadāsahaṃ;
::

::gathalast
Ākāse ṭhitako santo, paṭiggaṇhi mahāyaso.
::

::hangnum
93\.
::

::gatha1
‘‘Vittisañjanano {pb:P:2.0448} mayhaṃ, diṭṭhadhammasukhāvaho;
::

::gathalast
Phalaṃ buddhassa datvāna, vippasannena cetasā.
::

::hangnum
94\.
::

::gatha1
‘‘Adhigacchiṃ tadā pītiṃ, vipulañca sukhuttamaṃ;
::

::gathalast
Uppajjateva ratanaṃ, nibbattassa tahiṃ tahiṃ.
::

::hangnum
95\.
::

::gatha1
‘‘Ekanavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
96\.
::

::gatha1
‘‘Dibbacakkhu visuddhaṃ me, samādhikusalo ahaṃ;
::

::gathalast
Abhiññāpāramippatto, phaladānassidaṃ phalaṃ.
::

::hangnum
97\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
98\.
::

::gatha1
‘‘Svāgataṃ vata me āsi…pe… {pb:T:2.0151} kataṃ buddhassa sāsanaṃ.
::

::hangnum
99\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā nāḷikeraphaladāyako thero imā
::

Gāthāyo abhāsitthāti.

::centre
Nāḷikeraphaladāyakattherassāpadānaṃ dasamaṃ.
::

::centre
Kaṇikāravaggo ekapaññāsamo.
::

Tassuddānaṃ –

::gatha1
Kaṇikārekapattā ca, kāsumārī tathāvaṭā;
::

::gathalast
Pādañca mātuluṅgañca, ajelīmodameva ca.
::

::gatha1
Tālaṃ tathā nāḷikeraṃ, gāthāyo gaṇitā viha;
::

::gathalast
Ekaṃ gāthāsataṃ hoti, ūnādhikavivajjitaṃ.
::

### 52. Phaladāyakavaggo

#### 1. Kurañciyaphaladāyakattheraapadānaṃ

::hangnum
1\.
::

::gatha1
‘‘Migaluddo {pb:T:2.0152}{pb:M:2.0093}{pb:V:2.0092} pure āsiṃ, vipine vicaraṃ ahaṃ;
::

::gathalast
Addasaṃ virajaṃ buddhaṃ, sabbadhammāna pāraguṃ.
::

::hangnum
2\.
::

::gatha1
‘‘Kurañciyaphalaṃ gayha, buddhaseṭṭhassadāsahaṃ;
::

::gathalast
Puññakkhettassa tādino, pasanno sehi pāṇibhi.
::

::hangnum
3\.
::

::gatha1
‘‘Ekatiṃse ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
4\.
::

::gatha1
‘‘Kilesā {pb:P:2.0449} jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
5\.
::

::gatha1
‘‘Svāgataṃ vata me āsi, buddhaseṭṭhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
6\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā kurañciyaphaladāyako thero imā
::

Gāthāyo abhāsitthāti.

::centre
Kurañciyaphaladāyakattherassāpadānaṃ paṭhamaṃ.
::

#### 2. Kapitthaphaladāyakattheraapadānaṃ

::hangnum
7\.
::

::gatha1
‘‘Suvaṇṇavaṇṇaṃ {pb:T:2.0153} sambuddhaṃ, āhutīnaṃ paṭiggahaṃ;
::

::gathalast
Rathiyaṃ paṭipajjantaṃ, kapitthaṃ {note:kapiṭṭhaṃ (syā.)} adadiṃ phalaṃ.
::

::hangnum
8\.
::

::gatha1
‘‘Ekanavutito {pb:V:2.0093} kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
9\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
10\.
::

::gatha1
‘‘Svāgataṃ {pb:M:2.0094} vata me āsi…pe… kataṃ buddhassa sāsanaṃ.
::

::hangnum
11\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kapitthaphaladāyako thero imā
::

Gāthāyo abhāsitthāti.

::centre
Kapitthaphaladāyakattherassāpadānaṃ dutiyaṃ.
::

#### 3. Kosambaphaliyattheraapadānaṃ

::hangnum
12\.
::

::gatha1
‘‘Kakudhaṃ vilasantaṃva, devadevaṃ narāsabhaṃ;
::

::gathalast
Rathiyaṃ paṭipajjantaṃ, kosambaṃ {note:kosumbaṃ (sī. syā. pī.)} adadiṃ tadā.
::

::hangnum
13\.
::

::gatha1
‘‘Ekatiṃse ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
14\.
::

::gatha1
‘‘Kilesā {pb:T:2.0154} jhāpitā mayhaṃ…pe… viharāmi anāsavo.
::

::hangnum
15\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
16\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kosambaphaliyo thero imā gāthāyo
::

Abhāsitthāti.

::centre
Kosambaphaliyattherassāpadānaṃ tatiyaṃ.
::

#### 4. Ketakapupphiyattheraapadānaṃ

::hangnum
17\.
::

::gatha1
‘‘Vinatānadiyā tīre, vihāsi purisuttamo;
::

::gathalast
Addasaṃ virajaṃ buddhaṃ, ekaggaṃ susamāhitaṃ.
::

::hangnum
18\.
::

::gatha1
‘‘Madhugandhassa {pb:V:2.0094} pupphena, ketakassa ahaṃ tadā;
::

::gathalast
Pasannacitto sumano, buddhaseṭṭhamapūjayiṃ.
::

::hangnum
19\.
::

::gatha1
‘‘Ekanavutito {pb:M:2.0095}{pb:P:2.0450} kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
20\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
21\.
::

::gatha1
‘‘Svāgataṃ vata me āsi…pe… {pb:T:2.0155} kataṃ buddhassa sāsanaṃ.
::

::hangnum
22\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ketakapupphiyo thero imā gāthāyo
::

Abhāsitthāti.

::centre
Ketakapupphiyattherassāpadānaṃ catutthaṃ.
::

#### 5. Nāgapupphiyattheraapadānaṃ

::hangnum
23\.
::

::gatha1
‘‘Suvaṇṇavaṇṇaṃ sambuddhaṃ, āhutīnaṃ paṭiggahaṃ;
::

::gathalast
Rathiyaṃ paṭipajjantaṃ, nāgapupphaṃ apūjayiṃ.
::

::hangnum
24\.
::

::gatha1
‘‘Ekanavutito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
25\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
26\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
27\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā nāgapupphiyo thero imā gāthāyo
::

Abhāsitthāti.

::centre
Nāgapupphiyattherassāpadānaṃ pañcamaṃ.
::

#### 6. Ajjunapupphiyattheraapadānaṃ

::hangnum
28\.
::

::gatha1
‘‘Candabhāgānadītīre{pb:T:2.0156}{pb:V:2.0095}, ahosiṃ kinnaro tadā;
::

::gathalast
Addasaṃ virajaṃ buddhaṃ, sayambhuṃ aparājitaṃ.
::

::hangnum
29\.
::

::gatha1
‘‘Pasannacitto sumano, vedajāto katañjalī;
::

::gathalast
Gahetvā ajjunaṃ pupphaṃ, sayambhuṃ abhipūjayiṃ.
::

::hangnum
30\.
::

::gatha1
‘‘Tena {pb:M:2.0096} kammena sukatena, cetanāpaṇidhīhi ca;
::

::gathalast
Jahitvā kinnaraṃ dehaṃ, tāvatiṃsamagacchahaṃ.
::

::hangnum
31\.
::

::gatha1
‘‘Chattiṃsakkhattuṃ devindo, devarajjamakārayiṃ;
::

::gathalast
Dasakkhattuṃ cakkavattī, mahārajjamakārayiṃ.
::

::hangnum
32\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Sukhette vappitaṃ bījaṃ, sayambhumhi aho mama {note:ahosi me (syā.)}.
::

::hangnum
33\.
::

::gatha1
‘‘Kusalaṃ vijjate mayhaṃ, pabbajiṃ anagāriyaṃ;
::

::gathalast
Pūjāraho ahaṃ ajja, sakyaputtassa sāsane.
::

::hangnum
34\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
35\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
36\.
::

::gatha1
‘‘Paṭisambhidā {pb:P:2.0451} catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0157} sudaṃ āyasmā ajjunapupphiyo thero imā gāthāyo
::

Abhāsitthāti.

::centre
Ajjunapupphiyattherassāpadānaṃ chaṭṭhaṃ.
::

#### 7. Kuṭajapupphiyattheraapadānaṃ

::hangnum
37\.
::

::gatha1
‘‘Himavantassāvidūre, vasalo {note:cāvalo (sī. pī.), accayo (syā.)} nāma pabbato;
::

::gathalast
Buddho sudassano nāma, vasate pabbatantare.
::

::hangnum
38\.
::

::gatha1
‘‘Pupphaṃ hemavantaṃ gayha, vehāsaṃ agamāsahaṃ;
::

::gathalast
Tatthaddasāsiṃ sambuddhaṃ, oghatiṇṇamanāsavaṃ.
::

::hangnum
39\.
::

::gatha1
‘‘Pupphaṃ {pb:V:2.0096} kuṭajamādāya, sire katvāna añjaliṃ {note:katvānahaṃ tadā (syā. pī. ka.)};
::

::gathalast
Buddhassa abhiropesiṃ, sayambhussa mahesino.
::

::hangnum
40\.
::

::gatha1
‘‘Ekatiṃse ito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
41\.
::

::gatha1
‘‘Kilesā {pb:M:2.0097} jhāpitā mayhaṃ…pe… viharāmi anāsavo.
::

::hangnum
42\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
43\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kuṭajapupphiyo thero imā gāthāyo
::

Abhāsitthāti.

::centre
Kuṭajapupphiyattherassāpadānaṃ sattamaṃ.
::

#### 8. Ghosasaññakattheraapadānaṃ

::hangnum
44\.
::

::gatha1
‘‘Migaluddo {pb:T:2.0158} pure āsiṃ, araññe vipine ahaṃ;
::

::gathalast
Addasaṃ virajaṃ buddhaṃ, devasaṅghapurakkhataṃ.
::

::hangnum
45\.
::

::gatha1
‘‘Catusaccaṃ pakāsentaṃ, desentaṃ amataṃ padaṃ;
::

::gathalast
Assosiṃ madhuraṃ dhammaṃ, sikhino lokabandhuno.
::

::hangnum
46\.
::

::gatha1
‘‘Ghose cittaṃ pasādesiṃ, asamappaṭipuggale;
::

::gathalast
Tattha cittaṃ pasādetvā, uttariṃ {note:atariṃ (sī. pī.)} duttaraṃ bhavaṃ.
::

::hangnum
47\.
::

::gatha1
‘‘Ekatiṃse ito kappe, yaṃ saññamalabhiṃ tadā;
::

::gathalast
Duggatiṃ nābhijānāmi, ghosasaññāyidaṃ phalaṃ.
::

::hangnum
48\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
49\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
50\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā ghosasaññako thero imā gāthāyo
::

Abhāsitthāti.

::centre
Ghosasaññakattherassāpadānaṃ aṭṭhamaṃ.
::

#### 9. Sabbaphaladāyakattheraapadānaṃ

::hangnum
51\.
::

::gatha1
‘‘Varuṇo {pb:T:2.0159}{pb:V:2.0097}{pb:P:2.0452} nāma nāmena, brāhmaṇo mantapāragū;
::

::gathalast
Chaḍḍetvā dasaputtāni, vanamajjhogahiṃ tadā.
::

::hangnum
52\.
::

::gatha1
‘‘Assamaṃ {pb:M:2.0098} sukataṃ katvā, suvibhattaṃ manoramaṃ;
::

::gathalast
Paṇṇasālaṃ karitvāna, vasāmi vipine ahaṃ.
::

::hangnum
53\.
::

::gatha1
‘‘Padumuttaro lokavidū, āhutīnaṃ paṭiggaho;
::

::gathalast
Mamuddharitukāmo so, āgacchi mama assamaṃ.
::

::hangnum
54\.
::

::gatha1
‘‘Yāvatā vanasaṇḍamhi, obhāso vipulo ahu;
::

::gathalast
Buddhassa ānubhāvena, pajjalī vipinaṃ tadā.
::

::hangnum
55\.
::

::gatha1
‘‘Disvāna taṃ pāṭihīraṃ, buddhaseṭṭhassa tādino;
::

::gathalast
Pattapuṭaṃ gahetvāna, phalena pūjayiṃ ahaṃ.
::

::hangnum
56\.
::

::gatha1
‘‘Upagantvāna sambuddhaṃ, sahakhārimadāsahaṃ;
::

::gathalast
Anukampāya me buddho, idaṃ vacanamabravi.
::

::hangnum
57\.
::

::gatha1
‘Khāribhāraṃ gahetvāna, pacchato ehi me tuvaṃ;
::

::gathalast
Paribhutte ca saṅghamhi, puññaṃ tava bhavissati’.
::

::hangnum
58\.
::

::gatha1
‘‘Puṭakantaṃ gahetvāna, bhikkhusaṅghassadāsahaṃ;
::

::gathalast
Tattha cittaṃ pasādetvā, tusitaṃ upapajjahaṃ.
::

::hangnum
59\.
::

::gatha1
‘‘Tattha dibbehi naccehi, gītehi vāditehi ca;
::

::gathalast
Puññakammena saṃyuttaṃ, anubhomi sadā sukhaṃ.
::

::hangnum
60\.
::

::gatha1
‘‘Yaṃ {pb:T:2.0160} yaṃ yonupapajjāmi, devattaṃ atha mānusaṃ;
::

::gathalast
Bhoge me ūnatā natthi, phaladānassidaṃ phalaṃ.
::

::hangnum
61\.
::

::gatha1
‘‘Yāvatā caturo dīpā, sasamuddā sapabbatā;
::

::gathalast
Phalaṃ buddhassa datvāna, issaraṃ kārayāmahaṃ.
::

::hangnum
62\.
::

::gatha1
‘‘Yāvatā me pakkhigaṇā, ākāse uppatanti ce;
::

::gathalast
Tepi maṃ vasamanventi, phaladānassidaṃ phalaṃ.
::

::hangnum
63\.
::

::gatha1
‘‘Yāvatā vanasaṇḍamhi, yakkhā bhūtā ca rakkhasā;
::

::gathalast
Kumbhaṇḍā garuḷā cāpi, pāricariyaṃ upenti me.
::

::hangnum
64\.
::

::gatha1
‘‘Kumbhā {pb:V:2.0098}{pb:P:2.0453} soṇā madhukārā, ḍaṃsā ca makasā ubho;
::

::gathalast
Tepi maṃ vasamanventi, phaladānassidaṃ phalaṃ.
::

::hangnum
65\.
::

::gatha1
‘‘Supaṇṇā {pb:M:2.0099} nāma sakuṇā, pakkhijātā mahabbalā;
::

::gathalast
Tepi maṃ saraṇaṃ yanti, phaladānassidaṃ phalaṃ.
::

::hangnum
66\.
::

::gatha1
‘‘Yepi dīghāyukā nāgā, iddhimanto mahāyasā;
::

::gathalast
Tepi maṃ vasamanventi, phaladānassidaṃ phalaṃ.
::

::hangnum
67\.
::

::gatha1
‘‘Sīhā byagghā ca dīpī ca, acchakokataracchakā;
::

::gathalast
Tepi maṃ vasamanventi, phaladānassidaṃ phalaṃ.
::

::hangnum
68\.
::

::gatha1
‘‘Osadhītiṇavāsī ca, ye ca ākāsavāsino;
::

::gathalast
Sabbe maṃ saraṇaṃ yanti, phaladānassidaṃ phalaṃ.
::

::hangnum
69\.
::

::gatha1
‘‘Sududdasaṃ sunipuṇaṃ, gambhīraṃ suppakāsitaṃ;
::

::gathalast
Phassayitvā {note:phusayitvā (ka.)} viharāmi, phaladānassidaṃ phalaṃ.
::

::hangnum
70\.
::

::gatha1
‘‘Vimokkhe {pb:T:2.0161} aṭṭha phusitvā, viharāmi anāsavo;
::

::gathalast
Ātāpī nipako cāhaṃ, phaladānassidaṃ phalaṃ.
::

::hangnum
71\.
::

::gatha1
‘‘Ye phalaṭṭhā buddhaputtā, khīṇadosā mahāyasā;
::

::gathalast
Ahamaññataro tesaṃ, phaladānassidaṃ phalaṃ.
::

::hangnum
72\.
::

::gatha1
‘‘Abhiññāpāramiṃ gantvā, sukkamūlena codito;
::

::gathalast
Sabbāsave pariññāya, viharāmi anāsavo.
::

::hangnum
73\.
::

::gatha1
‘‘Tevijjā iddhipattā ca, buddhaputtā mahāyasā;
::

::gathalast
Dibbasotasamāpannā, tesaṃ aññataro ahaṃ.
::

::hangnum
74\.
::

::gatha1
‘‘Satasahassito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
75\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
76\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
77\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sabbaphaladāyako thero imā gāthāyo
::

Abhāsitthāti.

::centre
Sabbaphaladāyakattherassāpadānaṃ navamaṃ.
::

#### 10. Padumadhārikattheraapadānaṃ

::hangnum
78\.
::

::gatha1
‘‘Himavantassāvidūre{pb:T:2.0162}{pb:M:2.0100}{pb:V:2.0099}, romaso nāma pabbato;
::

::gathalast
Buddhopi sambhavo nāma, abbhokāse vasī tadā.
::

::hangnum
79\.
::

::gatha1
‘‘Bhavanā nikkhamitvāna, padumaṃ dhārayiṃ ahaṃ;
::

::gathalast
Ekāhaṃ dhārayitvāna, bhavanaṃ punarāgamiṃ.
::

::hangnum
80\.
::

::gatha1
‘‘Ekatiṃse {pb:P:2.0454} ito kappe, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
81\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
82\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
83\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā padumadhāriko thero imā gāthāyo
::

Abhāsitthāti.

::centre
Padumadhārikattherassāpadānaṃ dasamaṃ.
::

::centre
Phaladāyakavaggo dvepaññāsamo.
::

Tassuddānaṃ –

::gatha1
Kurañciyaṃ kapitthañca, kosambamatha ketakaṃ;
::

::gathalast
Nāgapupphajjunañceva, kuṭajī ghosasaññako.
::

::gatha1
Thero {pb:T:2.0163} ca sabbaphalado, tathā padumadhāriko;
::

::gathalast
Asīti cettha gāthāyo, tisso gāthā taduttari.
::

### 53. Tiṇadāyakavaggo

#### 1. Tiṇamuṭṭhidāyakattheraapadānaṃ

::hangnum
1\.
::

::gatha1
‘‘Himavantassāvidūre{pb:M:2.0101}{pb:V:2.0100}, lambako nāma pabbato;
::

::gathalast
Tattheva tisso {note:tatthopatisso (sī. pī. ka.)} sambuddho, abbhokāsamhi caṅkami.
::

::hangnum
2\.
::

::gatha1
‘‘Migaluddo pure āsiṃ, araññe kānane ahaṃ;
::

::gathalast
Disvāna taṃ devadevaṃ, tiṇamuṭṭhimadāsahaṃ.
::

::hangnum
3\.
::

::gatha1
‘‘Nisīdanatthaṃ buddhassa, datvā cittaṃ pasādayiṃ;
::

::gathalast
Sambuddhaṃ abhivādetvā, pakkāmiṃ {note:pakkamiṃ (ka.)} uttarāmukho.
::

::hangnum
4\.
::

::gatha1
‘‘Aciraṃ gatamattassa {note:gatamattaṃ maṃ (sī. syā.)}, migarājā apothayi {note:aheṭhayi (sī. syā. pī.)};
::

::gathalast
Sīhena pothito {note:pātito (sī. pī.), ghāṭito (syā.)} santo, tattha kālaṅkato ahaṃ.
::

::hangnum
5\.
::

::gatha1
‘‘Āsanne me kataṃ kammaṃ, buddhaseṭṭhe anāsave;
::

::gathalast
Sumutto saravegova, devalokamagacchahaṃ.
::

::hangnum
6\.
::

::gatha1
‘‘Yūpo tattha subho āsi, puññakammābhinimmito;
::

::gathalast
Sahassakaṇḍo satabheṇḍu, dhajālu haritāmayo.
::

::hangnum
7\.
::

::gatha1
‘‘Pabhā {pb:T:2.0164} niddhāvate tassa, sataraṃsīva uggato;
::

::gathalast
Ākiṇṇo devakaññāhi, āmodiṃ kāmakāmihaṃ.
::

::hangnum
8\.
::

::gatha1
‘‘Devalokā {pb:P:2.0455} cavitvāna, sukkamūlena codito;
::

::gathalast
Āgantvāna manussattaṃ, pattomhi āsavakkhayaṃ.
::

::hangnum
9\.
::

::gatha1
‘‘Catunnavutito kappe, nisīdanamadāsahaṃ;
::

::gathalast
Duggatiṃ nābhijānāmi, tiṇamuṭṭhe idaṃ phalaṃ.
::

::hangnum
10\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
11\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
12\.
::

::gatha1
‘‘Paṭisambhidā {pb:M:2.0102}{pb:V:2.0101} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā tiṇamuṭṭhidāyako thero imā gāthāyo
::

Abhāsitthāti.

::centre
Tiṇamuṭṭhidāyakattherassāpadānaṃ paṭhamaṃ.
::

#### 2. Mañcadāyakattheraapadānaṃ

::hangnum
13\.
::

::gatha1
‘‘Vipassino bhagavato, lokajeṭṭhassa tādino;
::

::gathalast
Ekamañcaṃ {note:ekaṃ veccaṃ (syā.), ekapacchaṃ (pī.)} mayā dinnaṃ, pasannena sapāṇinā.
::

::hangnum
14\.
::

::gatha1
‘‘Hatthiyānaṃ assayānaṃ, dibbayānaṃ samajjhagaṃ;
::

::gathalast
Tena mañcakadānena, pattomhi āsavakkhayaṃ.
::

::hangnum
15\.
::

::gatha1
‘‘Ekanavutito {pb:T:2.0165} kappe, yaṃ mañcamadadiṃ tadā;
::

::gathalast
Duggatiṃ nābhijānāmi, mañcadānassidaṃ phalaṃ.
::

::hangnum
16\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
17\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
18\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā mañcadāyako {note:veccakadāyako (syā.), saddasaññikavaggepi idaṃ§apadānaṃ dissati} thero imā gāthāyo abhāsitthāti.
::

::centre
Mañcadāyakattherassāpadānaṃ dutiyaṃ.
::

#### 3. Saraṇagamaniyattheraapadānaṃ

::hangnum
19\.
::

::gatha1
‘‘Āruhimha tadā nāvaṃ, bhikkhu cājīviko cahaṃ;
::

::gathalast
Nāvāya bhijjamānāya, bhikkhu me saraṇaṃ adā.
::

::hangnum
20\.
::

::gatha1
‘‘Ekatiṃse {pb:M:2.0103} ito kappe, yaṃ so me saraṇaṃ adā;
::

::gathalast
Duggatiṃ nābhijānāmi, saraṇagamane phalaṃ.
::

::hangnum
21\.
::

::gatha1
‘‘Kilesā {pb:V:2.0102} jhāpitā mayhaṃ…pe… viharāmi anāsavo.
::

::hangnum
22\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
23\.
::

::gatha1
‘‘Paṭisambhidā {pb:T:2.0166} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā saraṇagamaniyo thero imā gāthāyo
::

Abhāsitthāti.

::centre
Saraṇagamaniyattherassāpadānaṃ tatiyaṃ.
::

#### 4. Abbhañjanadāyakattheraapadānaṃ

::hangnum
24\.
::

::gatha1
‘‘Nagare {pb:P:2.0456} bandhumatiyā, rājuyyāne vasāmahaṃ;
::

::gathalast
Cammavāsī tadā āsiṃ, kamaṇḍaludharo ahaṃ.
::

::hangnum
25\.
::

::gatha1
‘‘Addasaṃ vimalaṃ buddhaṃ, sayambhuṃ aparājitaṃ;
::

::gathalast
Padhānaṃ pahitattaṃ taṃ, jhāyiṃ jhānarataṃ vasiṃ {note:isiṃ (syā.)}.
::

::hangnum
26\.
::

::gatha1
‘‘Sabbakāmasamiddhiñca, oghatiṇṇamanāsavaṃ;
::

::gathalast
Disvā pasanno sumano, abbhañjanamadāsahaṃ.
::

::hangnum
27\.
::

::gatha1
‘‘Ekanavutito kappe, yaṃ dānamadadiṃ tadā;
::

::gathalast
Duggatiṃ nābhijānāmi, abbhañjanassidaṃ phalaṃ.
::

::hangnum
28\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
29\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
30\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0167} sudaṃ āyasmā abbhañjanadāyako thero imā gāthāyo
::

Abhāsitthāti.

::centre
Abbhañjanadāyakattherassāpadānaṃ catutthaṃ.
::

#### 5. Supaṭadāyakattheraapadānaṃ

::hangnum
31\.
::

::gatha1
‘‘Divāvihārā {pb:M:2.0104}{pb:V:2.0103} nikkhanto, vipassī lokanāyako;
::

::gathalast
Lahuṃ supaṭakaṃ {note:supaṭikaṃ (syā.), pūpapavaṃ (pī.)} datvā, kappaṃ saggamhi modahaṃ.
::

::hangnum
32\.
::

::gatha1
‘‘Ekanavutito kappe, supaṭakamadāsahaṃ;
::

::gathalast
Duggatiṃ nābhijānāmi, supaṭassa idaṃ phalaṃ.
::

::hangnum
33\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
34\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
35\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā supaṭadāyako thero imā gāthāyo
::

Abhāsitthāti.

::centre
Supaṭadāyakattherassāpadānaṃ pañcamaṃ.
::

#### 6. Daṇḍadāyakattheraapadānaṃ

::hangnum
36\.
::

::gatha1
‘‘Kānanaṃ vanamogayha, veḷuṃ chetvānahaṃ tadā;
::

::gathalast
Ālambaṇaṃ karitvāna, saṅghassa adadiṃ bahuṃ {note:ahaṃ (sī. syā. pī.)}.
::

::hangnum
37\.
::

::gatha1
‘‘Tena {pb:T:2.0168} cittappasādena, subbate abhivādiya;
::

::gathalast
Ālambadaṇḍaṃ datvāna, pakkāmiṃ uttarāmukho.
::

::hangnum
38\.
::

::gatha1
‘‘Catunnavutito {pb:P:2.0457} kappe, yaṃ daṇḍamadadiṃ tadā;
::

::gathalast
Duggatiṃ nābhijānāmi, daṇḍadānassidaṃ phalaṃ.
::

::hangnum
39\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
40\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
41\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:V:2.0104} sudaṃ āyasmā daṇḍadāyako thero imā gāthāyo
::

Abhāsitthāti.

::centre
Daṇḍadāyakattherassāpadānaṃ chaṭṭhaṃ.
::

::centre
Tevīsatimaṃ bhāṇavāraṃ.
::

#### 7. Girinelapūjakattheraapadānaṃ

::hangnum
42\.
::

::gatha1
‘‘Migaluddo {pb:M:2.0105} pure āsiṃ, vipine vicaraṃ ahaṃ;
::

::gathalast
Addasaṃ virajaṃ buddhaṃ, sabbadhammāna pāraguṃ.
::

::hangnum
43\.
::

::gatha1
‘‘Tasmiṃ mahākāruṇike, sabbasattahite rate;
::

::gathalast
Pasannacitto sumano, nelapupphamapūjayiṃ.
::

::hangnum
44\.
::

::gatha1
‘‘Ekatiṃse {pb:T:2.0169} ito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
45\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
46\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
47\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā girinelapūjako thero imā gāthāyo
::

Abhāsitthāti.

::centre
Girinelapūjakattherassāpadānaṃ sattamaṃ.
::

#### 8. Bodhisammajjakattheraapadānaṃ

::hangnum
48\.
::

::gatha1
‘‘Ahaṃ pure bodhipattaṃ, ujjhitaṃ cetiyaṅgaṇe;
::

::gathalast
Taṃ gahetvāna chaḍḍesiṃ, alabhiṃ vīsatīguṇe.
::

::hangnum
49\.
::

::gatha1
‘‘Tassa kammassa tejena, saṃsaranto bhavābhave;
::

::gathalast
Duve bhave saṃsarāmi, devatte cāpi mānuse.
::

::hangnum
50\.
::

::gatha1
‘‘Devalokā cavitvāna, āgantvā mānusaṃ bhavaṃ;
::

::gathalast
Duve kule pajāyāmi, khattiye cāpi brāhmaṇe.
::

::hangnum
51\.
::

::gatha1
‘‘Aṅgapaccaṅgasampanno, ārohapariṇāhavā;
::

::gathalast
Abhirūpo suci homi, sampuṇṇaṅgo anūnako.
::

::hangnum
52\.
::

::gatha1
‘‘Devaloke {pb:T:2.0170}{pb:V:2.0105} manusse vā, jāto vā yattha katthaci;
::

::gathalast
Bhave suvaṇṇavaṇṇo ca, uttattakanakūpamo.
::

::hangnum
53\.
::

::gatha1
‘‘Mudukā {pb:M:2.0106}{pb:P:2.0458} maddavā sniddhā {note:mudu maddavā siniddhā (syā.)}, sukhumā sukumārikā;
::

::gathalast
Chavi me sabbadā hoti, bodhipatte suchaḍḍite {note:suchaḍḍine (sī.)}.
::

::hangnum
54\.
::

::gatha1
‘‘Yato kutoci gatīsu, sarīre samudāgate;
::

::gathalast
Na limpati rajojallaṃ, vipāko pattachaḍḍite.
::

::hangnum
55\.
::

::gatha1
‘‘Uṇhe vātātape tassa, aggitāpena vā pana;
::

::gathalast
Gatte sedā na muccanti, vipāko pattachaḍḍite.
::

::hangnum
56\.
::

::gatha1
‘‘Kuṭṭhaṃ gaṇḍo kilāso ca, tilakā piḷakā tathā;
::

::gathalast
Na honti kāye daddu ca, vipāko pattachaḍḍite.
::

::hangnum
57\.
::

::gatha1
‘‘Aparampi guṇaṃ tassa, nibbattati bhavābhave;
::

::gathalast
Rogā na honti kāyasmiṃ, vipāko pattachaḍḍite.
::

::hangnum
58\.
::

::gatha1
‘‘Aparampi guṇaṃ tassa, nibbattati bhavābhave;
::

::gathalast
Na hoti cittajā pīḷā, vipāko pattachaḍḍite.
::

::hangnum
59\.
::

::gatha1
‘‘Aparampi guṇaṃ tassa, nibbattati bhavābhave;
::

::gathalast
Amittā na bhavantassa, vipāko pattachaḍḍite.
::

::hangnum
60\.
::

::gatha1
‘‘Aparampi guṇaṃ tassa, nibbattati bhavābhave;
::

::gathalast
Anūnabhogo bhavati, vipāko pattachaḍḍite.
::

::hangnum
61\.
::

::gatha1
‘‘Aparampi guṇaṃ tassa, nibbattati bhavābhave;
::

::gathalast
Aggirājūhi corehi, na hoti udake bhayaṃ.
::

::hangnum
62\.
::

::gatha1
‘‘Aparampi {pb:T:2.0171} guṇaṃ tassa, nibbattati bhavābhave;
::

::gathalast
Dāsidāsā anucarā, honti cittānuvattakā.
::

::hangnum
63\.
::

::gatha1
‘‘Yamhi āyuppamāṇamhi, jāyate mānuse bhave;
::

::gathalast
Tato na hāyate āyu, tiṭṭhate yāvatāyukaṃ.
::

::hangnum
64\.
::

::gatha1
‘‘Abbhantarā ca bāhirā {note:bahicarā (sī. pī. ka.)}, negamā ca saraṭṭhakā;
::

::gathalast
Nuyuttā honti sabbepi, vuddhikāmā sukhicchakā.
::

::hangnum
65\.
::

::gatha1
‘‘Bhogavā yasavā homi, sirimā ñātipakkhavā;
::

::gathalast
Apetabhayasantāso, bhavehaṃ sabbato bhave.
::

::hangnum
66\.
::

::gatha1
‘‘Devā {pb:M:2.0107}{pb:V:2.0106} manussā asurā, gandhabbā yakkharakkhasā;
::

::gathalast
Sabbe te parirakkhanti, bhave saṃsarato sadā.
::

::hangnum
67\.
::

::gatha1
‘‘Devaloke manusse ca, anubhotvā ubho yase;
::

::gathalast
Avasāne ca nibbānaṃ, sivaṃ patto anuttaraṃ.
::

::hangnum
68\.
::

::gatha1
‘‘Sambuddhamuddisitvāna, bodhiṃ vā tassa satthuno;
::

::gathalast
Yo puññaṃ pasave poso, tassa kiṃ nāma dullabhaṃ.
::

::hangnum
69\.
::

::gatha1
‘‘Magge {pb:P:2.0459} phale āgame ca, jhānābhiññāguṇesu ca;
::

::gathalast
Aññesaṃ adhiko hutvā, nibbāyāmi anāsavo.
::

::hangnum
70\.
::

::gatha1
‘‘Purehaṃ bodhiyā pattaṃ, chaḍḍetvā haṭṭhamānaso;
::

::gathalast
Imehi vīsataṅgehi, samaṅgī homi sabbadā.
::

::hangnum
71\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
72\.
::

::gatha1
‘‘Svāgataṃ {pb:T:2.0172} vata me āsi…pe… kataṃ buddhassa sāsanaṃ.
::

::hangnum
73\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā bodhisammajjako thero imā gāthāyo
::

Abhāsitthāti.

::centre
Bodhisammajjakattherassāpadānaṃ aṭṭhamaṃ.
::

#### 9. Āmaṇḍaphaladāyakattheraapadānaṃ

::hangnum
74\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Vuṭṭhahitvā samādhimhā, caṅkamī lokanāyako.
::

::hangnum
75\.
::

::gatha1
‘‘Khāribhāraṃ gahetvāna, āharanto phalaṃ tadā;
::

::gathalast
Addasaṃ virajaṃ buddhaṃ, caṅkamantaṃ mahāmuniṃ.
::

::hangnum
76\.
::

::gatha1
‘‘Pasannacitto sumano, sire katvāna añjaliṃ;
::

::gathalast
Sambuddhaṃ abhivādetvā, āmaṇḍamadadiṃ phalaṃ.
::

::hangnum
77\.
::

::gatha1
‘‘Satasahassito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, āmaṇḍassa idaṃ phalaṃ.
::

::hangnum
78\.
::

::gatha1
‘‘Kilesā {pb:M:2.0108}{pb:V:2.0107} jhāpitā mayhaṃ…pe… viharāmi anāsavo.
::

::hangnum
79\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
80\.
::

::gatha1
‘‘Paṭisambhidā {pb:T:2.0173} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā āmaṇḍaphaladāyako thero imā
::

Gāthāyo abhāsitthāti.

::centre
Āmaṇḍaphaladāyakattherassāpadānaṃ navamaṃ.
::

#### 10. Sugandhattheraapadānaṃ

::hangnum
81\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena {note:nāmena (sabbattha)}, uppajji vadataṃ varo.
::

::hangnum
82\.
::

::gatha1
‘‘Anubyañjanasampanno, bāttiṃsavaralakkhaṇo;
::

::gathalast
Byāmappabhāparivuto, raṃsijālasamotthaṭo {note:raṃsijālasamosaṭo (sī. pī.)}.
::

::hangnum
83\.
::

::gatha1
‘‘Assāsetā yathā cando, sūriyova pabhaṅkaro;
::

::gathalast
Nibbāpetā yathā megho, sāgarova guṇākaro.
::

::hangnum
84\.
::

::gatha1
‘‘Dharaṇīriva {pb:P:2.0460} sīlena, himavāva samādhinā;
::

::gathalast
Ākāso viya paññāya, asaṅgo anilo yathā.
::

::hangnum
85\.
::

::gatha1
‘‘Sa kadāci mahāvīro, parisāsu visārado;
::

::gathalast
Saccāni sampakāseti, uddharanto mahājanaṃ.
::

::hangnum
86\.
::

::gatha1
‘‘Tadā hi bārāṇasiyaṃ, seṭṭhiputto mahāyaso;
::

::gathalast
Āsahaṃ dhanadhaññassa {note:anantadhanadhaññassa (ka.)}, pahūtassa bahū tadā.
::

::hangnum
87\.
::

::gatha1
‘‘Jaṅghāvihāraṃ vicaraṃ, migadāyamupeccahaṃ {note:mupesahaṃ (ka.)};
::

::gathalast
Addasaṃ virajaṃ buddhaṃ, desentaṃ amataṃ padaṃ.
::

::hangnum
88\.
::

::gatha1
‘‘Visaṭṭhakantavacanaṃ{pb:T:2.0174}, karavīkasamassaraṃ;
::

::gathalast
Haṃsarutehi {note:haṃsadundubhi (syā. pī.)} nigghosaṃ, viññāpentaṃ mahājanaṃ.
::

::hangnum
89\.
::

::gatha1
‘‘Disvā {pb:M:2.0109} devātidevaṃ taṃ, sutvāva madhuraṃ giraṃ;
::

::gathalast
Pahāyanappake bhoge, pabbajiṃ anagāriyaṃ.
::

::hangnum
90\.
::

::gatha1
‘‘Evaṃ {pb:V:2.0108} pabbajito cāhaṃ, na cirena bahussuto;
::

::gathalast
Ahosiṃ dhammakathiko, vicittapaṭibhāṇavā.
::

::hangnum
91\.
::

::gatha1
‘‘Mahāparisamajjhehaṃ, haṭṭhacitto punappunaṃ;
::

::gathalast
Vaṇṇayiṃ hemavaṇṇassa, vaṇṇaṃ vaṇṇavisārado.
::

::hangnum
92\.
::

::gatha1
‘‘Esa khīṇāsavo buddho, anīgho chinnasaṃsayo;
::

::gathalast
Sabbakammakkhayaṃ patto, vimuttopadhisaṅkhaye.
::

::hangnum
93\.
::

::gatha1
‘‘Esa so bhagavā buddho, esa sīho anuttaro;
::

::gathalast
Sadevakassa lokassa, brahmacakkappavattako.
::

::hangnum
94\.
::

::gatha1
‘‘Danto dametā santo ca, sametā nibbuto isi;
::

::gathalast
Nibbāpetā ca assattho, assāsetā mahājanaṃ.
::

::hangnum
95\.
::

::gatha1
‘‘Vīro sūro ca vikkanto {note:dhīro ca (sī. pī.)}, pañño kāruṇiko vasī;
::

::gathalast
Vijitāvī ca sa jino, appagabbo anālayo.
::

::hangnum
96\.
::

::gatha1
‘‘Aneñjo acalo dhīmā, amoho asamo muni;
::

::gathalast
Dhorayho usabho nāgo, sīho sakko garūsupi.
::

::hangnum
97\.
::

::gatha1
‘‘Virāgo vimalo brahmā, vādī sūro raṇañjaho;
::

::gathalast
Akhilo ca visallo ca, asamo saṃyato {note:vusabho (syā.), payato (pī.)} suci.
::

::hangnum
98\.
::

::gatha1
‘‘Brāhmaṇo {pb:T:2.0175}{pb:P:2.0461} samaṇo nātho, bhisakko sallakattako;
::

::gathalast
Yodho buddho sutāsuto {note:suto suto (sī. pī.)}, acalo mudito sito {note:dito (sī.)}.
::

::hangnum
99\.
::

::gatha1
‘‘Dhātā dhatā ca santi ca, kattā netā pakāsitā;
::

::gathalast
Sampahaṃsitā bhettā ca, chettā sotā pasaṃsitā.
::

::hangnum
100\.
::

::gatha1
‘‘Akhilo ca visallo ca, anīgho akathaṃkathī;
::

::gathalast
Anejo virajo kattā, gandhā vattā pasaṃsitā.
::

::hangnum
101\.
::

::gatha1
‘‘Tāretā atthakāretā, kāretā sampadāritā;
::

::gathalast
Pāpetā sahitā kantā, hantā ātāpī tāpaso {note:hantā, tāpitā ca visositā (syā.)}.
::

::hangnum
102\.
::

::gatha1
‘‘Samacitto {pb:M:2.0110} {note:saccaṭṭhito (syā.)} samasamo, asahāyo dayālayo {note:dayāsayo (sī.)};
::

Accherasatto {note:accheramanto (syā.)} akuho, katāvī isisattamo.

::hangnum
103\.
::

::gatha1
‘‘Nittiṇṇakaṅkho nimmāno, appameyyo anūpamo;
::

::gathalast
Sabbavākyapathātīto, sacca neyyantagū {note:sabbaneyyantiko (syā.)} jino.
::

::hangnum
104\.
::

::gatha1
‘‘Sattasāravare {pb:V:2.0109} {note:sataraṃsīvare (syā.)} tasmiṃ, pasādo amatāvaho;
::

::gathalast
Tasmā buddhe ca dhamme ca, saṅghe saddhā mahatthikā {note:mahiddhikā (sī. ka.)}.
::

::hangnum
105\.
::

::gatha1
‘‘Guṇehi evamādīhi, tilokasaraṇuttamaṃ;
::

::gathalast
Vaṇṇento parisāmajjhe, akaṃ {note:kathiṃ (syā.)} dhammakathaṃ ahaṃ.
::

::hangnum
106\.
::

::gatha1
‘‘Tato cutāhaṃ tusite, anubhotvā mahāsukhaṃ;
::

::gathalast
Tato cuto manussesu, jāto homi sugandhiko.
::

::hangnum
107\.
::

::gatha1
‘‘Nissāso mukhagandho ca, dehagandho tatheva me;
::

::gathalast
Sedagandho ca satataṃ, sabbagandhova hoti me {note:sabbagandhotiseti me (sī. pī.)}.
::

::hangnum
108\.
::

::gatha1
‘‘Mukhagandho {pb:T:2.0176} sadā mayhaṃ, padumuppalacampako;
::

::gathalast
Parisanto {note:ādisanto (sī.), atikanto (syā.), atisanto (pī.)} sadā vāti, sarīro ca tatheva me.
::

::hangnum
109\.
::

::gatha1
‘‘Guṇatthavassa sabbantaṃ, phalaṃ tu {note:phalantaṃ (syā.)} paramabbhutaṃ;
::

::gathalast
Ekaggamanasā sabbe, vaṇṇayissaṃ {note:bhāsitassa (syā.)} suṇātha me.
::

::hangnum
110\.
::

::gatha1
‘‘Guṇaṃ {pb:P:2.0462} buddhassa vatvāna, hitāya ca na sadisaṃ {note:hitāya janasandhisu (sī. pī.), hitāya naṃ sukhāvahaṃ (syā.)};
::

::gathalast
Sukhito {note:sucitto (syā.)} homi sabbattha, saṅgho vīrasamāyuto {note:saraddhanisamāyuto (sī.)}.
::

::hangnum
111\.
::

::gatha1
‘‘Yasassī sukhito kanto, jutimā piyadassano;
::

::gathalast
Vattā aparibhūto ca, niddoso paññavā tathā.
::

::hangnum
112\.
::

::gatha1
‘‘Khīṇe āyusi {note:pāsusi (syā.)} nibbānaṃ, sulabhaṃ buddhabhattino;
::

::gathalast
Tesaṃ hetuṃ pavakkhāmi, taṃ suṇātha yathātathaṃ.
::

::hangnum
113\.
::

::gatha1
‘‘Santaṃ {pb:M:2.0111} yasaṃ bhagavato, vidhinā abhivādayaṃ;
::

::gathalast
Tattha tatthūpapannopi {note:yattha tatthūpapannopi (sī. pī.)}, yasassī tena homahaṃ.
::

::hangnum
114\.
::

::gatha1
‘‘Dukkhassantakaraṃ buddhaṃ, dhammaṃ santamasaṅkhataṃ;
::

::gathalast
Vaṇṇayaṃ sukhado āsiṃ, sattānaṃ sukhito tato.
::

::hangnum
115\.
::

::gatha1
‘‘Guṇaṃ vadanto buddhassa, buddhapītisamāyuto;
::

::gathalast
Sakantiṃ parakantiñca, janayiṃ tena kantimā.
::

::hangnum
116\.
::

::gatha1
‘‘Jino te titthikākiṇṇe {note:janoghe titthakākiṇṇe (sī. pī.), jino yo titthikātiṇṇo (syā.)}, abhibhuyya kutitthiye;
::

::gathalast
Guṇaṃ vadanto jotesiṃ {note:thomesiṃ (syā.)}, nāyakaṃ jutimā tato.
::

::hangnum
117\.
::

::gatha1
‘‘Piyakārī janassāpi, sambuddhassa guṇaṃ vadaṃ;
::

::gathalast
Saradova sasaṅkohaṃ, tenāsiṃ piyadassano.
::

::hangnum
118\.
::

::gatha1
‘‘Yathāsattivasenāhaṃ{pb:T:2.0177}{pb:V:2.0110}, sabbavācāhi santhaviṃ;
::

::gathalast
Sugataṃ tena vāgiso, vicittapaṭibhānavā.
::

::hangnum
119\.
::

::gatha1
‘‘Ye bālā vimatiṃ pattā, paribhonti mahāmuniṃ;
::

::gathalast
Niggahiṃ te saddhammena, paribhūto na tenahaṃ {note:paribhūtena tenahaṃ (syā.)}.
::

::hangnum
120\.
::

::gatha1
‘‘Buddhavaṇṇena sattānaṃ, kilese apanesahaṃ;
::

::gathalast
Nikkilesamano homi, tassa kammassa vāhasā.
::

::hangnum
121\.
::

::gatha1
‘‘Sotūnaṃ {pb:P:2.0463} vuddhimajaniṃ {note:buddhimajaniṃ (sī. pī.)}, buddhānussatidesako;
::

::gathalast
Tenāhamāsiṃ {note:tenāpi cāsiṃ (syā.)} sappañño, nipuṇatthavipassako.
::

::hangnum
122\.
::

::gatha1
‘‘Sabbāsavaparikkhīṇo, tiṇṇasaṃsārasāgaro;
::

::gathalast
Sikhīva anupādāno, pāpuṇissāmi nibbutiṃ.
::

::hangnum
123\.
::

::gatha1
‘‘Imasmiṃyeva kappasmiṃ, yamahaṃ santhaviṃ jinaṃ;
::

::gathalast
Duggatiṃ nābhijānāmi, buddhavaṇṇassidaṃ phalaṃ.
::

::hangnum
124\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
125\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
126\.
::

::gatha1
‘‘Paṭisambhidā {pb:M:2.0112} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sugandho thero imā gāthāyo
::

Abhāsitthāti.

::centre
Sugandhattherassāpadānaṃ dasamaṃ.
::

::centre
Tiṇadāyakavaggo tepaññāsamo.
::

Tassuddānaṃ –

::gatha1
Tiṇado {pb:T:2.0178} mañcado ceva, saraṇabbhañjanappado;
::

::gathalast
Supaṭo daṇḍadāyī ca, nelapūjī tatheva ca.
::

::gatha1
Bodhisammajjako maṇḍo, sugandho dasamoti ca;
::

::gathalast
Gāthāsataṃ satevīsaṃ, gaṇitañcettha sabbaso.
::

### 54. Kaccāyanavaggo

#### 1. Mahākaccāyanattheraapadānaṃ

::hangnum
1\.
::

::gatha1
‘‘Padumuttaro {pb:T:2.0179}{pb:M:2.0113}{pb:V:2.0111} nāma jino, anejo ajitaṃ jayo;
::

::gathalast
Satasahasse kappānaṃ, ito uppajji nāyako.
::

::hangnum
2\.
::

::gatha1
‘‘Vīro kamalapattakkho, sasaṅkavimalānano;
::

::gathalast
Kanakācalasaṅkāso {note:kañcanatacasaṅkāso (syā.)}, ravidittisamappabho.
::

::hangnum
3\.
::

::gatha1
‘‘Sattanettamanohārī, varalakkhaṇabhūsito;
::

::gathalast
Sabbavākyapathātīto, manujāmarasakkato.
::

::hangnum
4\.
::

::gatha1
‘‘Sambuddho bodhayaṃ satte, vāgīso madhurassaro;
::

::gathalast
Karuṇānibandhasantāno, parisāsu visārado.
::

::hangnum
5\.
::

::gatha1
‘‘Deseti {pb:P:2.0464} madhuraṃ dhammaṃ, catusaccūpasaṃhitaṃ;
::

::gathalast
Nimugge mohapaṅkamhi, samuddharati pāṇine.
::

::hangnum
6\.
::

::gatha1
‘‘Tadā ekacaro hutvā, tāpaso himavālayo;
::

::gathalast
Nabhasā mānusaṃ lokaṃ, gacchanto jinamaddasaṃ.
::

::hangnum
7\.
::

::gatha1
‘‘Upecca santikaṃ tassa, assosiṃ dhammadesanaṃ;
::

::gathalast
Vaṇṇayantassa vīrassa, sāvakassa mahāguṇaṃ.
::

::hangnum
8\.
::

::gatha1
‘‘Saṅkhittena mayā vuttaṃ, vitthārena pakāsayaṃ;
::

::gathalast
Parisaṃ mañca toseti, yathā kaccāyano ayaṃ.
::

::hangnum
9\.
::

::gatha1
‘‘‘Nāhaṃ {pb:T:2.0180} evamidhekaccaṃ {note:evaṃvidhaṃ kañci (sī. pī.)}, aññaṃ passāmi sāvakaṃ;
::

::gathalast
Tasmātadagge {note:tasmetadagge (sī.)} esaggo, evaṃ dhāretha bhikkhavo’.
::

::hangnum
10\.
::

::gatha1
‘‘Tadāhaṃ vimhito hutvā, sutvā vākyaṃ manoramaṃ;
::

::gathalast
Himavantaṃ gamitvāna, āhitvā {note:āhatvā (sī. pī.)} pupphasañcayaṃ.
::

::hangnum
11\.
::

::gatha1
‘‘Pūjetvā lokasaraṇaṃ, taṃ ṭhānamabhipatthayiṃ;
::

::gathalast
Tadā mamāsayaṃ ñatvā, byākāsi sa raṇañjaho.
::

::hangnum
12\.
::

::gatha1
‘‘‘Passathetaṃ {pb:V:2.0112} isivaraṃ, niddhantakanakattacaṃ;
::

::gathalast
Uddhaggalomaṃ pīṇaṃsaṃ, acalaṃ pañjaliṃ ṭhitaṃ.
::

::hangnum
13\.
::

::gatha1
‘‘‘Hāsaṃ {pb:M:2.0114} supuṇṇanayanaṃ, buddhavaṇṇagatāsayaṃ;
::

::gathalast
Dhammajaṃ uggahadayaṃ {note:dhammaṃva viggahavaraṃ (sī.), dhammapaṭiggahavaraṃ (pī.)}, amatāsittasannibhaṃ’.
::

::hangnum
14\.
::

::gatha1
‘‘Kaccānassa guṇaṃ sutvā, taṃ ṭhānaṃ patthayaṃ ṭhito;
::

::gathalast
Anāgatamhi addhāne, gotamassa mahāmune.
::

::hangnum
15\.
::

::gatha1
‘‘Tassa dhammesu dāyādo, oraso dhammanimmito;
::

::gathalast
Kaccāno nāma nāmena, hessati satthu sāvako.
::

::hangnum
16\.
::

::gatha1
‘‘Bahussuto mahāñāṇī, adhippāyavidū mune;
::

::gathalast
Pāpuṇissati taṃ ṭhānaṃ, yathāyaṃ byākato mayā.
::

::hangnum
17\.
::

::gatha1
‘‘Satasahassito kappe, yaṃ kammamakariṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
18\.
::

::gatha1
‘‘Duve bhave saṃsarāmi, devatte atha mānuse;
::

::gathalast
Aññaṃ gatiṃ na gacchāmi, buddhapūjāyidaṃ phalaṃ.
::

::hangnum
19\.
::

::gatha1
‘‘Duve {pb:T:2.0181} kule pajāyāmi, khattiye atha brāhmaṇe;
::

::gathalast
Nīce kule na jāyāmi, buddhapūjāyidaṃ phalaṃ.
::

::hangnum
20\.
::

::gatha1
‘‘Pacchime {pb:P:2.0465} ca bhave dāni, jāto ujjeniyaṃ pure {note:jāto, ujjeniyaṃ pure rame (syā.)};
::

::gathalast
Pajjotassa ca caṇḍassa, purohitadijādhino {note:purohitadijātino (sī. pī.)}.
::

::hangnum
21\.
::

::gatha1
‘‘Putto tiriṭivacchassa {note:tiriṭavacchassa (sī.), tipitivacchassa (syā.)}, nipuṇo vedapāragū;
::

::gathalast
Mātā ca candimā nāma, kaccānohaṃ varattaco.
::

::hangnum
22\.
::

::gatha1
‘‘Vīmaṃsanatthaṃ buddhassa, bhūmipālena pesito;
::

::gathalast
Disvā mokkhapuradvāraṃ, nāyakaṃ guṇasañcayaṃ.
::

::hangnum
23\.
::

::gatha1
‘‘Sutvā ca vimalaṃ vākyaṃ, gatipaṅkavisosanaṃ;
::

::gathalast
Pāpuṇiṃ amataṃ santaṃ, sesehi saha sattahi.
::

::hangnum
24\.
::

::gatha1
‘‘Adhippāyavidū jāto, sugatassa mahāmate;
::

::gathalast
Ṭhapito etadagge ca, susamiddhamanoratho.
::

::hangnum
25\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
26\.
::

::gatha1
‘‘Svāgataṃ {pb:M:2.0115}{pb:V:2.0113} vata me āsi, mama buddhassa santike;
::

::gathalast
‘‘Svāgataṃ vata me āsi, mama buddhassa santike; Tisso vijjā anuppattā, kataṃ buddhassa sāsanaṃ.
::

::hangnum
27\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā mahākaccāyano thero imā gāthāyo
::

Abhāsitthāti.

::centre
Mahākaccāyanattherassāpadānaṃ paṭhamaṃ.
::

#### 2. Vakkalittheraapadānaṃ

::hangnum
28\.
::

::gatha1
‘‘Ito {pb:T:2.0182} satasahassamhi, kappe uppajji nāyako;
::

::gathalast
Anomanāmo amito, nāmena padumuttaro.
::

::hangnum
29\.
::

::gatha1
‘‘Padumākāravadano, padumāmalasucchavī;
::

::gathalast
Lokenānupalittova toyena padumaṃ yathā.
::

::hangnum
30\.
::

::gatha1
‘‘Vīro padumapattakkho, kanto ca padumaṃ yathā;
::

::gathalast
Padumuttaragandhova, tasmā so padumuttaro.
::

::hangnum
31\.
::

::gatha1
‘‘Lokajeṭṭho ca nimmāno, andhānaṃ nayanūpamo;
::

::gathalast
Santaveso guṇanidhi, karuṇāmatisāgaro.
::

::hangnum
32\.
::

::gatha1
‘‘Sa kadāci mahāvīro, brahmāsurasuraccito;
::

::gathalast
Sadevamanujākiṇṇe, janamajjhe jinuttamo {note:januttamo (syā. pī.), anuttamo (ka.) vaṅgīsattherāpadānepi}.
::

::hangnum
33\.
::

::gatha1
‘‘Vadanena sugandhena, madhurena rutena ca;
::

::gathalast
Rañjayaṃ parisaṃ sabbaṃ, santhavī sāvakaṃ sakaṃ.
::

::hangnum
34\.
::

::gatha1
‘‘Saddhādhimutto {pb:P:2.0466} sumati, mama dassanalālaso {note:dassanasālayo (syā.)};
::

::gathalast
Natthi etādiso añño, yathāyaṃ bhikkhu vakkali.
::

::hangnum
35\.
::

::gatha1
‘‘Tadāhaṃ haṃsavatiyaṃ, nagare brāhmaṇatrajo;
::

::gathalast
Hutvā sutvā ca taṃ vākyaṃ, taṃ ṭhānamabhirocayiṃ.
::

::hangnum
36\.
::

::gatha1
‘‘Sasāvakaṃ {pb:M:2.0116} taṃ vimalaṃ, nimantetvā tathāgataṃ;
::

::gathalast
Sattāhaṃ bhojayitvāna, dussehacchādayiṃ tadā.
::

::hangnum
37\.
::

::gatha1
‘‘Nipacca {pb:T:2.0183}{pb:V:2.0114} sirasā tassa, anantaguṇasāgare;
::

::gathalast
Nimuggo pītisampuṇṇo, idaṃ vacanamabraviṃ.
::

::hangnum
38\.
::

::gatha1
‘‘‘Yo so tayā santhavito, ito sattamake muni {note:idha saddhādhimutto isi (syā.), ito sattamakehani (sī. pī.)};
::

::gathalast
Bhikkhu saddhāvataṃ aggo, tādiso homahaṃ mune’.
::

::hangnum
39\.
::

::gatha1
‘‘Evaṃ vutte mahāvīro, anāvaraṇadassano;
::

::gathalast
Imaṃ vākyaṃ udīresi, parisāya mahāmuni.
::

::hangnum
40\.
::

::gatha1
‘‘‘Passathetaṃ māṇavakaṃ, pītamaṭṭhanivāsanaṃ;
::

::gathalast
Hemayaññopacitaṅgaṃ {note:hemayaññopavītaṅgaṃ (sī.)}, jananettamanoharaṃ.
::

::hangnum
41\.
::

::gatha1
‘‘‘Eso anāgataddhāne, gotamassa mahesino;
::

::gathalast
Aggo saddhādhimuttānaṃ, sāvakoyaṃ bhavissati.
::

::hangnum
42\.
::

::gatha1
‘‘‘Devabhūto manusso vā, sabbasantāpavajjito;
::

::gathalast
Sabbabhogaparibyūḷho, sukhito saṃsarissati.
::

::hangnum
43\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
44\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Vakkali nāma nāmena, hessati satthu sāvako’.
::

::hangnum
45\.
::

::gatha1
‘‘Tena kammavisesena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
46\.
::

::gatha1
‘‘Sabbattha sukhito hutvā, saṃsaranto bhavābhave;
::

::gathalast
Sāvatthiyaṃ pure jāto, kule aññatare ahaṃ.
::

::hangnum
47\.
::

::gatha1
‘‘Nonītasukhumālaṃ {pb:T:2.0184} maṃ, jātapallavakomalaṃ;
::

::gathalast
Mandaṃ uttānasayanaṃ, pisācabhayatajjitā.
::

::hangnum
48\.
::

::gatha1
‘‘Pādamūle mahesissa, sāyesuṃ dīnamānasā;
::

::gathalast
Imaṃ dadāma te nātha, saraṇaṃ hohi nāyaka.
::

::hangnum
49\.
::

::gatha1
‘‘Tadā {pb:M:2.0117}{pb:P:2.0467} paṭiggahi so maṃ, bhītānaṃ saraṇo muni;
::

::gathalast
Jālinā cakkaṅkitena {note:saṅkalaṅkena (sī.)}, mudukomalapāṇinā.
::

::hangnum
50\.
::

::gatha1
‘‘Tadā pabhuti tenāhaṃ, arakkheyyena rakkhito;
::

::gathalast
Sabbaveravinimutto {note:sabbabyādhivinimutto (syā.), sabbūpadhivinimutto (pī.)}, sukhena parivuddhito.
::

::hangnum
51\.
::

::gatha1
‘‘Sugatena {pb:V:2.0115} vinā bhūto, ukkaṇṭhāmi muhuttakaṃ;
::

::gathalast
Jātiyā sattavassohaṃ, pabbajiṃ anagāriyaṃ.
::

::hangnum
52\.
::

::gatha1
‘‘Sabbapāramisambhūtaṃ, nīlakkhinayanaṃ {note:laṅkinīlayanaṃ (sī.)} varaṃ;
::

::gathalast
Rūpaṃ sabbasubhākiṇṇaṃ, atitto viharāmahaṃ {note:vihayāmahaṃ (sī. pī.)}.
::

::hangnum
53\.
::

::gatha1
‘‘Buddharūparatiṃ {note:buddho rūparatiṃ (sī.)} ñatvā, tadā ovadi maṃ jino;
::

::gathalast
‘Alaṃ vakkali kiṃ rūpe, ramase bālanandite.
::

::hangnum
54\.
::

::gatha1
‘‘‘Yo hi passati saddhammaṃ, so maṃ passati paṇḍito;
::

::gathalast
Apassamāno saddhammaṃ, maṃ passampi na passati.
::

::hangnum
55\.
::

::gatha1
‘‘‘Anantādīnavo kāyo, visarukkhasamūpamo;
::

::gathalast
Āvāso sabbarogānaṃ, puñjo dukkhassa kevalo.
::

::hangnum
56\.
::

::gatha1
‘‘‘Nibbindiya tato rūpe, khandhānaṃ udayabbayaṃ;
::

::gathalast
Passa upakkilesānaṃ, sukhenantaṃ gamissati’.
::

::hangnum
57\.
::

::gatha1
‘‘Evaṃ {pb:T:2.0185} tenānusiṭṭhohaṃ, nāyakena hitesinā;
::

::gathalast
Gijjhakūṭaṃ samāruyha, jhāyāmi girikandare.
::

::hangnum
58\.
::

::gatha1
‘‘Ṭhito pabbatapādamhi, assāsayi {note:mamāhaso (sī.)} mahāmuni;
::

::gathalast
Vakkalīti jino vācaṃ, taṃ sutvā mudito ahaṃ.
::

::hangnum
59\.
::

::gatha1
‘‘Pakkhandiṃ selapabbhāre, anekasataporise;
::

::gathalast
Tadā buddhānubhāvena, sukheneva mahiṃ gato.
::

::hangnum
60\.
::

::gatha1
‘‘Punopi {note:punāpi (syā.), muni maṃ (ka.)} dhammaṃ deseti, khandhānaṃ udayabbayaṃ;
::

::gathalast
Tamahaṃ dhammamaññāya, arahattamapāpuṇiṃ.
::

::hangnum
61\.
::

::gatha1
‘‘Sumahāparisamajjhe{pb:M:2.0118}, tadā maṃ caraṇantago;
::

::gathalast
Aggaṃ saddhādhimuttānaṃ, paññapesi mahāmati.
::

::hangnum
62\.
::

::gatha1
‘‘Satasahassito kappe, yaṃ kammamakariṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
63\.
::

::gatha1
‘‘Kilesā {pb:P:2.0468} jhāpitā mayhaṃ…pe… viharāmi anāsavo.
::

::hangnum
64\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
65\.
::

::gatha1
‘‘Paṭisambhidā {pb:V:2.0116} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vakkalitthero imā gāthāyo
::

Abhāsitthāti.

::centre
Vakkalittherassāpadānaṃ dutiyaṃ.
::

#### 3. Mahākappinattheraapadānaṃ

::hangnum
66\.
::

::gatha1
‘‘Padumuttaro {pb:T:2.0186} nāma jino, sabbadhammāna pāragū;
::

::gathalast
Udito ajaṭākāse {note:jagadākāse (sī.), jaladākāse (pī.)}, ravīva saradambare.
::

::hangnum
67\.
::

::gatha1
‘‘Vacanābhāya bodheti, veneyyapadumāni so;
::

::gathalast
Kilesapaṅkaṃ soseti, matiraṃsīhi nāyako.
::

::hangnum
68\.
::

::gatha1
‘‘Titthiyānaṃ yase {note:yaso (sī. pī.)} hanti, khajjotābhā yathā ravi;
::

Saccatthābhaṃ pakāseti, ratanaṃva divākaro.

::hangnum
69\.
::

::gatha1
‘‘Guṇānaṃ āyatibhūto, ratanānaṃva sāgaro;
::

::gathalast
Pajjunnoriva bhūtāni, dhammameghena vassati.
::

::hangnum
70\.
::

::gatha1
‘‘Akkhadasso tadā āsiṃ, nagare haṃsasavhaye;
::

::gathalast
Upecca dhammamassosiṃ, jalajuttamanāmino.
::

::hangnum
71\.
::

::gatha1
‘‘Ovādakassa bhikkhūnaṃ, sāvakassa katāvino;
::

::gathalast
Guṇaṃ pakāsayantassa, tappayantassa {note:tosayantassa (sī.), hāsayantassa (syā.), vāsayantassa (pī.)} me manaṃ.
::

::hangnum
72\.
::

::gatha1
‘‘Sutvā patīto sumano, nimantetvā tathāgataṃ;
::

::gathalast
Sasissaṃ bhojayitvāna, taṃ ṭhānamabhipatthayiṃ.
::

::hangnum
73\.
::

::gatha1
‘‘Tadā {pb:M:2.0119} haṃsasamabhāgo, haṃsadundubhinissano {note:haṃsadundubhisussaro (sī.)};
::

::gathalast
Passathetaṃ mahāmattaṃ, vinicchayavisāradaṃ.
::

::hangnum
74\.
::

::gatha1
‘‘Patitaṃ pādamūle me, samuggatatanūruhaṃ;
::

::gathalast
Jīmūtavaṇṇaṃ pīṇaṃsaṃ, pasannanayanānanaṃ.
::

::hangnum
75\.
::

::gatha1
‘‘Parivārena {pb:T:2.0187} mahatā, rājayuttaṃ mahāyasaṃ;
::

::gathalast
Eso katāvino ṭhānaṃ, pattheti muditāsayo.
::

::hangnum
76\.
::

::gatha1
‘‘‘Iminā {pb:V:2.0117}{pb:P:2.0469} paṇipātena, cāgena paṇidhīhi ca {note:piṇḍapātena, cetanā paṇidhīhi ca (sī.)};
::

::gathalast
Kappasatasahassāni, nupapajjati duggatiṃ.
::

::hangnum
77\.
::

::gatha1
‘‘‘Devesu devasobhaggaṃ, manussesu mahantataṃ;
::

::gathalast
Anubhotvāna sesena {note:abhutvāva sesena (sī.), anubhotvāva sesena (syā.)}, nibbānaṃ pāpuṇissati.
::

::hangnum
78\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
79\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Kappino nāma nāmena, hessati satthu sāvako’.
::

::hangnum
80\.
::

::gatha1
‘‘Tatohaṃ sukataṃ kāraṃ, katvāna jinasāsane;
::

::gathalast
Jahitvā mānusaṃ dehaṃ, tusitaṃ agamāsahaṃ.
::

::hangnum
81\.
::

::gatha1
‘‘Devamānusarajjāni, sataso anusāsiya;
::

::gathalast
Bārāṇasiyamāsanne, jāto keniyajātiyaṃ.
::

::hangnum
82\.
::

::gatha1
‘‘Sahassaparivārena {note:satasahassaparivāro (syā.)}, sapajāpatiko ahaṃ;
::

::gathalast
Pañca paccekabuddhānaṃ, satāni samupaṭṭhahiṃ.
::

::hangnum
83\.
::

::gatha1
‘‘Temāsaṃ bhojayitvāna, pacchādamha ticīvaraṃ;
::

::gathalast
Tato cutā mayaṃ sabbe, ahumha tidasūpagā.
::

::hangnum
84\.
::

::gatha1
‘‘Puno sabbe manussattaṃ, agamimha tato cutā;
::

::gathalast
Kukkuṭamhi pure jātā, himavantassa passato.
::

::hangnum
85\.
::

::gatha1
‘‘Kappino {pb:T:2.0188}{pb:M:2.0120} nāmahaṃ āsiṃ, rājaputto mahāyaso;
::

::gathalast
Sesāmaccakule jātā, mameva parivārayuṃ.
::

::hangnum
86\.
::

::gatha1
‘‘Mahārajjasukhaṃ patto, sabbakāmasamiddhimā;
::

::gathalast
Vāṇijehi samakkhātaṃ, buddhuppādamahaṃ suṇiṃ.
::

::hangnum
87\.
::

::gatha1
‘‘‘Buddho loke samuppanno, asamo ekapuggalo;
::

::gathalast
So pakāseti saddhammaṃ, amataṃ sukhamuttamaṃ.
::

::hangnum
88\.
::

::gatha1
‘‘‘Suyuttā tassa sissā ca, sumuttā ca anāsavā’;
::

::gathalast
‘‘Sutvā nesaṃ suvacanaṃ, sakkaritvāna vāṇije.
::

::hangnum
89\.
::

::gatha1
‘‘Pahāya rajjaṃ sāmacco, nikkhamiṃ buddhamāmako;
::

::gathalast
Nadiṃ disvā mahācandaṃ, pūritaṃ samatittikaṃ.
::

::hangnum
90\.
::

::gatha1
‘‘Appatiṭṭhaṃ {pb:V:2.0118} anālambaṃ, duttaraṃ sīghavāhiniṃ;
::

::gathalast
Guṇaṃ saritvā buddhassa, sotthinā samatikkamiṃ.
::

::hangnum
91\.
::

::gatha1
‘‘‘Bhavasotaṃ sace buddho, tiṇṇo lokantagū vidū {note:vibhū (ka.)};
::

::gathalast
Etena saccavajjena, gamanaṃ me samijjhatu.
::

::hangnum
92\.
::

::gatha1
‘‘‘Yadi {pb:P:2.0470} santigamo maggo, mokkho caccantikaṃ {note:mokkhadaṃ santikaṃ (syā.)} sukhaṃ;
::

::gathalast
Etena saccavajjena, gamanaṃ me samijjhatu.
::

::hangnum
93\.
::

::gatha1
‘‘‘Saṅgho ce tiṇṇakantāro, puññakkhetto anuttaro;
::

::gathalast
Etena saccavajjena, gamanaṃ me samijjhatu’.
::

::hangnum
94\.
::

::gatha1
‘‘Saha kate saccavare, maggā apagataṃ jalaṃ;
::

::gathalast
Tato sukhena uttiṇṇo, nadītīre manorame.
::

::hangnum
95\.
::

::gatha1
‘‘Nisinnaṃ {pb:T:2.0189} addasaṃ buddhaṃ, udentaṃva pabhaṅkaraṃ;
::

::gathalast
Jalantaṃ hemaselaṃva, dīparukkhaṃva jotitaṃ.
::

::hangnum
96\.
::

::gatha1
‘‘Sasiṃva tārāsahitaṃ, sāvakehi purakkhataṃ;
::

::gathalast
Vāsavaṃ viya vassantaṃ, desanājaladantaraṃ {note:devena jalanandanaṃ (syā. pī.)}.
::

::hangnum
97\.
::

::gatha1
‘‘Vanditvāna sahāmacco, ekamantamupāvisiṃ;
::

::gathalast
Tato no āsayaṃ {note:tato ajjhāsayaṃ (syā.)} ñatvā, buddho dhammamadesayi.
::

::hangnum
98\.
::

::gatha1
‘‘Sutvāna {pb:M:2.0121} dhammaṃ vimalaṃ, avocumha mayaṃ jinaṃ;
::

::gathalast
‘Pabbājehi mahāvīra, nibbindāmha {note:nibbinnāmha (sī. pī.), otiṇṇamha (syā.)} mayaṃ bhave’.
::

::hangnum
99\.
::

::gatha1
‘‘‘Svakkhāto bhikkhave dhammo, dukkhantakaraṇāya vo;
::

::gathalast
Caratha brahmacariyaṃ’, iccāha munisattamo.
::

::hangnum
100\.
::

::gatha1
‘‘Saha vācāya sabbepi, bhikkhuvesadharā mayaṃ;
::

::gathalast
Ahumha upasampannā, sotāpannā ca sāsane.
::

::hangnum
101\.
::

::gatha1
‘‘Tato jetavanaṃ gantvā, anusāsi vināyako;
::

::gathalast
Anusiṭṭho jinenāhaṃ, arahattamapāpuṇiṃ.
::

::hangnum
102\.
::

::gatha1
‘‘Tato bhikkhusahassāni {note:bhikkhusahassaṃ taṃ (sī. pī.)}, anusāsimahaṃ tadā;
::

::gathalast
Mamānusāsanakarā, tepi āsuṃ anāsavā.
::

::hangnum
103\.
::

::gatha1
‘‘Jino tasmiṃ guṇe tuṭṭho, etadagge ṭhapesi maṃ;
::

::gathalast
Bhikkhuovādakānaggo, kappinoti mahājane.
::

::hangnum
104\.
::

::gatha1
‘‘Satasahasse {pb:V:2.0119} kataṃ kammaṃ, phalaṃ dassesi me idha;
::

::gathalast
Pamutto saravegova, kilese jhāpayiṃ {note:jhāpayī (sī.)} mama.
::

::hangnum
105\.
::

::gatha1
‘‘Kilesā {pb:T:2.0190} jhāpitā mayhaṃ…pe… viharāmi anāsavo.
::

::hangnum
106\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
107\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā mahākappino thero imā gāthāyo
::

Abhāsitthāti.

::centre
Mahākappinattherassāpadānaṃ tatiyaṃ.
::

#### 4. Dabbamallaputtattheraapadānaṃ

::hangnum
108\.
::

::gatha1
‘‘Padumuttaro {pb:P:2.0471} nāma jino, sabbalokavidū muni;
::

::gathalast
Ito satasahassamhi, kappe uppajji cakkhumā.
::

::hangnum
109\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
110\.
::

::gatha1
‘‘Anukampako {pb:M:2.0122} kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi {note:patiṭṭhahi (syā. ka.)}.
::

::hangnum
111\.
::

::gatha1
‘‘Evaṃ nirākulaṃ āsi, suññataṃ {note:suññakaṃ (sī.) evamuparipi} titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
112\.
::

::gatha1
‘‘Ratanānaṭṭhapaññāsaṃ, uggato so mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
113\.
::

::gatha1
‘‘Vassasatasahassāni{pb:T:2.0191}, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
114\.
::

::gatha1
‘‘Tadāhaṃ haṃsavatiyaṃ, seṭṭhiputto mahāyaso;
::

::gathalast
Upetvā lokapajjotaṃ, assosiṃ dhammadesanaṃ.
::

::hangnum
115\.
::

::gatha1
‘‘Senāsanāni bhikkhūnaṃ, paññāpentaṃ sasāvakaṃ;
::

::gathalast
Kittayantassa vacanaṃ, suṇitvā mudito ahaṃ.
::

::hangnum
116\.
::

::gatha1
‘‘Adhikāraṃ {pb:V:2.0120} sasaṅghassa, katvā tassa mahesino;
::

::gathalast
Nipacca sirasā pāde, taṃ ṭhānamabhipatthayiṃ.
::

::hangnum
117\.
::

::gatha1
‘‘Tadāha sa mahāvīro, mama kammaṃ pakittayaṃ;
::

::gathalast
‘Yo sasaṅghamabhojesi, sattāhaṃ lokanāyakaṃ.
::

::hangnum
118\.
::

::gatha1
‘‘‘Soyaṃ kamalapattakkho, sīhaṃso kanakattaco;
::

::gathalast
Mama pādamūle nipati {note:patito (pī.)}, patthayaṃ ṭhānamuttamaṃ.
::

::hangnum
119\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
120\.
::

::gatha1
‘‘‘Sāvako tassa buddhassa, dabbo nāmena vissuto;
::

::gathalast
Senāsanapaññāpako, aggo hessatiyaṃ tadā’.
::

::hangnum
121\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
122\.
::

::gatha1
‘‘Satānaṃ tīṇikkhattuñca, devarajjamakārayiṃ;
::

::gathalast
Satānaṃ pañcakkhattuñca, cakkavattī ahosahaṃ.
::

::hangnum
123\.
::

::gatha1
‘‘Padesarajjaṃ {pb:T:2.0192}{pb:M:2.0123}{pb:P:2.0472} vipulaṃ, gaṇanāto asaṅkhiyaṃ;
::

::gathalast
Sabbattha sukhito āsiṃ, tassa kammassa vāhasā.
::

::hangnum
124\.
::

::gatha1
‘‘Ekanavutito kappe, vipassī nāma nāyako;
::

::gathalast
Uppajji cārudassano {note:cārunayano (sī. syā. pī.)}, sabbadhammavipassako.
::

::hangnum
125\.
::

::gatha1
‘‘Duṭṭhacitto upavadiṃ, sāvakaṃ tassa tādino;
::

::gathalast
Sabbāsavaparikkhīṇaṃ, suddhoti ca vijāniya.
::

::hangnum
126\.
::

::gatha1
‘‘Tasseva naravīrassa, sāvakānaṃ mahesinaṃ;
::

::gathalast
Salākañca gahetvāna {note:salākaṃ paggahetvāna (sī. pī.)}, khīrodanamadāsahaṃ.
::

::hangnum
127\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
128\.
::

::gatha1
‘‘Sāsanaṃ jotayitvāna, abhibhuyya kutitthiye;
::

::gathalast
Vineyye vinayitvāva, nibbuto so sasāvako.
::

::hangnum
129\.
::

::gatha1
‘‘Sasisse nibbute nāthe, atthamentamhi sāsane;
::

::gathalast
Devā kandiṃsu saṃviggā, muttakesā rudammukhā.
::

::hangnum
130\.
::

::gatha1
‘‘Nibbāyissati {pb:V:2.0121} dhammakkho, na passissāma subbate;
::

::gathalast
Na suṇissāma saddhammaṃ, aho no appapuññatā.
::

::hangnum
131\.
::

::gatha1
‘‘Tadāyaṃ pathavī sabbā, acalā sā calācalā {note:calācalī (sī.), pulāpulī (syā.)};
::

::gathalast
Sāgaro ca sasokova, vinadī karuṇaṃ giraṃ.
::

::hangnum
132\.
::

::gatha1
‘‘Catuddisā dundubhiyo, nādayiṃsu amānusā;
::

::gathalast
Samantato asaniyo, phaliṃsu ca bhayāvahā.
::

::hangnum
133\.
::

::gatha1
‘‘Ukkā {pb:T:2.0193} patiṃsu nabhasā, dhūmaketu ca dissati;
::

::gathalast
Sadhūmā jālavaṭṭā ca {note:sabbathalajasattā ca (sī.)}, raviṃsu karuṇaṃ migā.
::

::hangnum
134\.
::

::gatha1
‘‘Uppāde dāruṇe disvā, sāsanatthaṅgasūcake;
::

::gathalast
Saṃviggā bhikkhavo satta, cintayimha mayaṃ tadā.
::

::hangnum
135\.
::

::gatha1
‘‘Sāsanena vināmhākaṃ, jīvitena alaṃ mayaṃ;
::

::gathalast
Pavisitvā mahāraññaṃ, yuñjāma jinasāsanaṃ.
::

::hangnum
136\.
::

::gatha1
‘‘Addasamha {pb:M:2.0124} tadāraññe, ubbiddhaṃ selamuttamaṃ;
::

::gathalast
Nisseṇiyā tamāruyha, nisseṇiṃ pātayimhase.
::

::hangnum
137\.
::

::gatha1
‘‘Tadā {pb:P:2.0473} ovadi no thero, buddhuppādo sudullabho;
::

::gathalast
Saddhātidullabhā laddhā, thokaṃ sesañca sāsanaṃ.
::

::hangnum
138\.
::

::gatha1
‘‘Nipatanti khaṇātītā, anante dukkhasāgare;
::

::gathalast
Tasmā payogo kattabbo, yāva ṭhāti mune mataṃ {note:yāva tiṭṭhati sāsanaṃ (syā.)}.
::

::hangnum
139\.
::

::gatha1
‘‘Arahā āsi so thero, anāgāmī tadānugo;
::

::gathalast
Susīlā itare yuttā, devalokaṃ agamhase.
::

::hangnum
140\.
::

::gatha1
‘‘Nibbuto tiṇṇasaṃsāro, suddhāvāse ca ekako;
::

::gathalast
Ahañca pakkusāti ca, sabhiyo bāhiyo tathā.
::

::hangnum
141\.
::

::gatha1
‘‘Kumārakassapo ceva, tattha tatthūpagā mayaṃ;
::

::gathalast
Saṃsārabandhanā muttā, gotamenānukampitā.
::

::hangnum
142\.
::

::gatha1
‘‘Mallesu kusinārāyaṃ, jāto gabbheva me sato;
::

::gathalast
Mātā matā citāruḷhā, tato nippatito ahaṃ.
::

::hangnum
143\.
::

::gatha1
‘‘Patito {pb:T:2.0194} dabbapuñjamhi, tato dabboti vissuto;
::

::gathalast
Brahmacārībalenāhaṃ, vimutto sattavassiko.
::

::hangnum
144\.
::

::gatha1
‘‘Khīrodanabalenāhaṃ{pb:V:2.0122}, pañcahaṅgehupāgato;
::

::gathalast
Khīṇāsavopavādena, pāpehi bahucodito.
::

::hangnum
145\.
::

::gatha1
‘‘Ubho puññañca pāpañca, vītivattomhi dānihaṃ;
::

::gathalast
Patvāna paramaṃ santiṃ, viharāmi anāsavo.
::

::hangnum
146\.
::

::gatha1
‘‘Senāsanaṃ paññāpayiṃ, hāsayitvāna subbate;
::

::gathalast
Jino tasmiṃ guṇe tuṭṭho, etadagge ṭhapesi maṃ.
::

::hangnum
147\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
148\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
149\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā dabbamallaputto thero imā gāthāyo
::

Abhāsitthāti.

::centre
Dabbamallaputtattherassāpadānaṃ catutthaṃ.
::

#### 5. Kumārakassapattheraapadānaṃ

::hangnum
150\.
::

::gatha1
‘‘Ito {pb:M:2.0125} satasahassamhi, kappe uppajji nāyako;
::

::gathalast
Sabbalokahito vīro, padumuttaranāmako.
::

::hangnum
151\.
::

::gatha1
‘‘Tadāhaṃ {pb:T:2.0195} brāhmaṇo hutvā, vissuto vedapāragū;
::

::gathalast
Divāvihāraṃ vicaraṃ, addasaṃ lokanāyakaṃ.
::

::hangnum
152\.
::

::gatha1
‘‘Catusaccaṃ {pb:P:2.0474} pakāsentaṃ, bodhayantaṃ sadevakaṃ;
::

::gathalast
Vicittakathikānaggaṃ, vaṇṇayantaṃ mahājane.
::

::hangnum
153\.
::

::gatha1
‘‘Tadā muditacittohaṃ, nimantetvā tathāgataṃ;
::

::gathalast
Nānārattehi vatthehi, alaṅkaritvāna maṇḍapaṃ.
::

::hangnum
154\.
::

::gatha1
‘‘Nānāratanapajjotaṃ, sasaṅghaṃ bhojayiṃ tahiṃ;
::

::gathalast
Bhojayitvāna sattāhaṃ, nānaggarasabhojanaṃ.
::

::hangnum
155\.
::

::gatha1
‘‘Nānācittehi {note:nānāvaṇṇehi (sī.)} pupphehi, pūjayitvā sasāvakaṃ {note:mahāvīraṃ (ka.)};
::

::gathalast
Nipacca pādamūlamhi, taṃ ṭhānaṃ patthayiṃ ahaṃ.
::

::hangnum
156\.
::

::gatha1
‘‘Tadā {pb:V:2.0123} munivaro āha, karuṇekarasāsayo {note:karuṇo karuṇālayo (syā.)};
::

::gathalast
‘Passathetaṃ dijavaraṃ, padumānanalocanaṃ.
::

::hangnum
157\.
::

::gatha1
‘‘‘Pītipāmojjabahulaṃ, samuggatatanūruhaṃ;
::

::gathalast
Hāsamhitavisālakkhaṃ, mama sāsanalālasaṃ.
::

::hangnum
158\.
::

::gatha1
‘‘‘Patitaṃ pādamūle me, ekāvatthasumānasaṃ {note:ekavatthaṃ sumānasaṃ (syā. ka.)};
::

::gathalast
Esa pattheti taṃ ṭhānaṃ, vicittakathikattanaṃ {note:vicittakathikattadaṃ (sī. pī.)}.
::

::hangnum
159\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
160\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Kumārakassapo nāma, hessati satthu sāvako.
::

::hangnum
161\.
::

::gatha1
‘‘‘Vicittapupphadussānaṃ{pb:T:2.0196}, ratanānañca vāhasā;
::

::gathalast
Vicittakathikānaṃ so, aggataṃ pāpuṇissati’.
::

::hangnum
162\.
::

::gatha1
‘‘Tena {pb:M:2.0126} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
163\.
::

::gatha1
‘‘Paribbhamaṃ bhavābhave {note:bhavākāse (sī. pī.)}, raṅgamajjhe yathā naṭo;
::

::gathalast
Sākhamigatrajo hutvā, migiyā kucchimokkamiṃ.
::

::hangnum
164\.
::

::gatha1
‘‘Tadā mayi kucchigate, vajjhavāro upaṭṭhito;
::

::gathalast
Sākhena cattā me mātā, nigrodhaṃ saraṇaṃ gatā.
::

::hangnum
165\.
::

::gatha1
‘‘Tena sā migarājena, maraṇā parimocitā;
::

::gathalast
Pariccajitvā sapāṇaṃ {note:saṃpāṇaṃ (sī. pī.)}, mamevaṃ ovadī tadā.
::

::hangnum
166\.
::

::gatha1
‘‘‘Nigrodhameva seveyya, na sākhamupasaṃvase;
::

::gathalast
Nigrodhasmiṃ mataṃ seyyo, yañce sākhamhi jīvitaṃ’.
::

::hangnum
167\.
::

::gatha1
‘‘Tenānusiṭṭhā migayūthapena, ahañca mātā ca tathetare ca {note:citare ca (syā.), tassovādena (pī.), citare ca tassovādaṃ (ka.)};
::

::gathalast
Āgamma {pb:P:2.0475} rammaṃ tusitādhivāsaṃ, gatā pavāsaṃ sagharaṃ yatheva.
::

::hangnum
168\.
::

::gatha1
‘‘Puno kassapavīrassa, atthamentamhi sāsane;
::

::gathalast
Āruyha selasikharaṃ, yuñjitvā jinasāsanaṃ.
::

::hangnum
169\.
::

::gatha1
‘‘Idānāhaṃ rājagahe, jāto seṭṭhikule ahuṃ;
::

::gathalast
Āpannasattā me mātā, pabbaji anagāriyaṃ.
::

::hangnum
170\.
::

::gatha1
‘‘Sagabbhaṃ {pb:T:2.0197}{pb:V:2.0124} taṃ viditvāna, devadattamupānayuṃ;
::

::gathalast
So avoca ‘vināsetha, pāpikaṃ bhikkhuniṃ imaṃ’.
::

::hangnum
171\.
::

::gatha1
‘‘Idānipi munindena, jinena anukampitā;
::

::gathalast
Sukhinī ajanī mayhaṃ, mātā bhikkhunupassaye.
::

::hangnum
172\.
::

::gatha1
‘‘Taṃ viditvā mahīpālo, kosalo maṃ aposayi;
::

::gathalast
Kumāraparihārena, nāmenāhañca kassapo.
::

::hangnum
173\.
::

::gatha1
‘‘Mahākassapamāgamma, ahaṃ kumārakassapo;
::

::gathalast
Vammikasadisaṃ kāyaṃ, sutvā buddhena desitaṃ.
::

::hangnum
174\.
::

::gatha1
‘‘Tato {pb:M:2.0127} cittaṃ vimucci me, anupādāya sabbaso;
::

::gathalast
Pāyāsiṃ damayitvāhaṃ, etadaggamapāpuṇiṃ.
::

::hangnum
175\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
176\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
177\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kumārakassapo thero imā gāthāyo
::

Abhāsitthāti.

::centre
Kumārakassapattherassāpadānaṃ pañcamaṃ.
::

::centre
Catuvīsatimaṃ bhāṇavāraṃ.
::

#### 6. Bāhiyattheraapadānaṃ

::hangnum
178\.
::

::gatha1
‘‘Ito {pb:T:2.0198} satasahassamhi, kappe uppajji nāyako;
::

::gathalast
Mahappabho tilokaggo, nāmena padumuttaro.
::

::hangnum
179\.
::

::gatha1
‘‘Khippābhiññassa bhikkhussa, guṇaṃ kittayato mune;
::

::gathalast
Sutvā udaggacittohaṃ, kāraṃ katvā mahesino.
::

::hangnum
180\.
::

::gatha1
‘‘Datvā sattāhikaṃ dānaṃ, sasissassa mune ahaṃ;
::

::gathalast
Abhivādiya sambuddhaṃ, taṃ ṭhānaṃ patthayiṃ tadā.
::

::hangnum
181\.
::

::gatha1
‘‘Tato maṃ byākari buddho, ‘etaṃ passatha brāhmaṇaṃ;
::

::gathalast
Patitaṃ pādamūle me, cariyaṃ paccavekkhaṇaṃ {note:pasannanayanānanaṃ (sī.), pīnasampannavekkhaṇaṃ (syā.), pīṇaṃsaṃ paccavekkhaṇaṃ (pī.)}.
::

::hangnum
182\.
::

::gatha1
‘‘‘Hemayaññopacitaṅgaṃ{pb:V:2.0125}{pb:P:2.0476}, avadātatanuttacaṃ;
::

::gathalast
Palambabimbatamboṭṭhaṃ, setatiṇhasamaṃ dijaṃ.
::

::hangnum
183\.
::

::gatha1
‘‘‘Guṇathāmabahutaraṃ, samuggatatanūruhaṃ;
::

::gathalast
Guṇoghāyatanībhūtaṃ, pītisamphullitānanaṃ.
::

::hangnum
184\.
::

::gatha1
‘‘‘Eso patthayate ṭhānaṃ, khippābhiññassa bhikkhuno;
::

::gathalast
Anāgate mahāvīro, gotamo nāma hessati.
::

::hangnum
185\.
::

::gatha1
‘‘‘Tassa {pb:M:2.0128} dhammesu dāyādo, oraso dhammanimmito;
::

::gathalast
Bāhiyo nāma nāmena, hessati satthu sāvako’.
::

::hangnum
186\.
::

::gatha1
‘‘Tadā hi tuṭṭho vuṭṭhāya, yāvajīvaṃ mahāmune;
::

::gathalast
Kāraṃ katvā cuto saggaṃ, agaṃ sabhavanaṃ yathā.
::

::hangnum
187\.
::

::gatha1
‘‘Devabhūto {pb:T:2.0199} manusso vā, sukhito tassa kammuno;
::

::gathalast
Vāhasā saṃsaritvāna, sampattimanubhomahaṃ.
::

::hangnum
188\.
::

::gatha1
‘‘Puna kassapavīrassa, atthamentamhi {note:atthaṅgatamhi (syā.)} sāsane;
::

::gathalast
Āruyha selasikharaṃ, yuñjitvā jinasāsanaṃ.
::

::hangnum
189\.
::

::gatha1
‘‘Visuddhasīlo sappañño, jinasāsanakārako;
::

::gathalast
Tato cutā pañca janā, devalokaṃ agamhase.
::

::hangnum
190\.
::

::gatha1
‘‘Tatohaṃ bāhiyo jāto, bhārukacche puruttame;
::

::gathalast
Tato nāvāya pakkhando {note:pakkhanto (sī.), pakkanto (pī.)}, sāgaraṃ appasiddhiyaṃ {note:atthasiddhiyaṃ (ka.)}.
::

::hangnum
191\.
::

::gatha1
‘‘Tato nāvā abhijjittha, gantvāna katipāhakaṃ;
::

::gathalast
Tadā bhīsanake ghore, patito makarākare.
::

::hangnum
192\.
::

::gatha1
‘‘Tadāhaṃ vāyamitvāna, santaritvā mahodadhiṃ;
::

::gathalast
Suppādapaṭṭanavaraṃ {note:suppārapaṭṭanavaraṃ (sī. pī.)}, sampatto mandavedhito {note:mandamedhiko (sī.), mandavedito (syā.), maddaverataṃ (ka.)}.
::

::hangnum
193\.
::

::gatha1
‘‘Dārucīraṃ nivāsetvā, gāmaṃ piṇḍāya pāvisiṃ;
::

::gathalast
Tadāha so jano tuṭṭho, arahāyamidhāgato.
::

::hangnum
194\.
::

::gatha1
‘‘Imaṃ annena pānena, vatthena sayanena ca;
::

::gathalast
Bhesajjena ca sakkatvā, hessāma sukhitā mayaṃ.
::

::hangnum
195\.
::

::gatha1
‘‘Paccayānaṃ tadā lābhī, tehi sakkatapūjito;
::

::gathalast
Arahāhanti saṅkappaṃ, uppādesiṃ ayoniso.
::

::hangnum
196\.
::

::gatha1
‘‘Tato {pb:V:2.0126}{pb:P:2.0477} me cittamaññāya, codayī pubbadevatā;
::

::gathalast
‘Na tvaṃ upāyamaggaññū, kuto tvaṃ arahā bhave’.
::

::hangnum
197\.
::

::gatha1
‘‘Codito {pb:T:2.0200} tāya saṃviggo, tadāhaṃ paripucchi taṃ;
::

::gathalast
‘Ke vā ete kuhiṃ loke, arahanto naruttamā.
::

::hangnum
198\.
::

::gatha1
‘‘‘Sāvatthiyaṃ {pb:M:2.0129} kosalamandire jino, pahūtapañño varabhūrimedhaso;
::

::gathalast
So sakyaputto arahā anāsavo, deseti dhammaṃ arahattapattiyā.
::

::hangnum
199\.
::

::gatha1
‘‘‘Tadassa sutvā vacanaṃ supīṇito {note:pīṇitvā (ka.)}, nidhiṃva laddhā kapaṇoti vimhito;
::

::gathalast
Udaggacitto arahattamuttamaṃ, sudassanaṃ daṭṭhumanantagocaraṃ.
::

::hangnum
200\.
::

::gatha1
‘‘‘Tadā tato nikkhamitvāna satthuno {note:nikkhamituna satthuvaraṃ (sī.)}, sadā jinaṃ passāmi vimalānanaṃ {note:parājinaṃ passāmi kamalānanaṃ (ka.)};
::

::gathalast
Upecca rammaṃ vijitavhayaṃ vanaṃ, dije apucchiṃ kuhiṃ lokanandano.
::

::hangnum
201\.
::

::gatha1
‘‘‘Tato avocuṃ naradevavandito, puraṃ paviṭṭho asanesanāya so;
::

::gathalast
Sasova {note:paccehi (sī. syā.)} khippaṃ munidassanussuko, upecca vandāhi tamaggapuggalaṃ’.
::

::hangnum
202\.
::

::gatha1
‘‘Tatohaṃ tuvaṭaṃ gantvā, sāvatthiṃ puramuttamaṃ;
::

::gathalast
Vicarantaṃ tamaddakkhiṃ, piṇḍatthaṃ apihāgidhaṃ.
::

::hangnum
203\.
::

::gatha1
‘‘Pattapāṇiṃ {pb:T:2.0201} alolakkhaṃ, pācayantaṃ pītākaraṃ {note:bhājayantaṃ viyāmataṃ (sī.), jotayantaṃ idhāmataṃ (syā.), bhājayantaṃ idaṃmataṃ (pī.)};
::

::gathalast
Sirīnilayasaṅkāsaṃ, ravidittiharānanaṃ.
::

::hangnum
204\.
::

::gatha1
‘‘Taṃ samecca nipaccāhaṃ, idaṃ vacanamabraviṃ;
::

::gathalast
‘Kupathe vippanaṭṭhassa, saraṇaṃ hohi gotama.
::

::hangnum
205\.
::

::gatha1
‘‘‘Pāṇasantāraṇatthāya{pb:P:2.0478}, piṇḍāya vicarāmahaṃ;
::

::gathalast
Na te dhammakathākālo, iccāha munisattamo’.
::

::hangnum
206\.
::

::gatha1
‘‘Tadā punappunaṃ buddhaṃ, āyāciṃ dhammalālaso;
::

::gathalast
Yo me dhammamadesesi, gambhīraṃ suññataṃ padaṃ.
::

::hangnum
207\.
::

::gatha1
‘‘Tassa {pb:M:2.0130} dhammaṃ suṇitvāna, pāpuṇiṃ āsavakkhayaṃ;
::

::gathalast
Parikkhīṇāyuko santo, aho satthānukampako.
::

::hangnum
208\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
209\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
210\.
::

::gatha1
‘‘Paṭisambhidā catasso…pe… kataṃ buddhassa sāsanaṃ.
::

::hangnum
211\.
::

::gatha1
‘‘Evaṃ thero viyākāsi, bāhiyo dārucīriyo;
::

::gathalast
Saṅkārakūṭe patito, bhūtāviṭṭhāya gāviyā.
::

::hangnum
212\.
::

::gatha1
‘‘Attano {pb:V:2.0127} pubbacariyaṃ, kittayitvā mahāmati;
::

::gathalast
Parinibbāyi so thero {note:vīro (sī.), dhīro (syā.)}, sāvatthiyaṃ puruttame.
::

::hangnum
213\.
::

::gatha1
‘‘Nagarā {pb:T:2.0202} nikkhamanto taṃ, disvāna isisattamo;
::

::gathalast
Dārucīradharaṃ dhīraṃ, bāhiyaṃ bāhitāgamaṃ.
::

::hangnum
214\.
::

::gatha1
‘‘Bhūmiyaṃ patitaṃ dantaṃ, indaketūva pātitaṃ;
::

::gathalast
Gatāyuṃ sukkhakilesaṃ {note:gatāyu saṃgataklesaṃ (sī. pī.), tadāyu saṅkatālesaṃ (ka.)}, jinasāsanakārakaṃ.
::

::hangnum
215\.
::

::gatha1
‘‘Tato āmantayī satthā, sāvake sāsane rate;
::

::gathalast
‘Gaṇhatha netvā {note:hutvā (syā. pī. ka.)} jhāpetha, tanuṃ sabrahmacārino.
::

::hangnum
216\.
::

::gatha1
‘‘‘Thūpaṃ karotha pūjetha, nibbuto so mahāmati;
::

::gathalast
Khippābhiññānamesaggo, sāvako me vacokaro.
::

::hangnum
217\.
::

::gatha1
‘‘‘Sahassamapi ce gāthā, anatthapadasañhitā;
::

::gathalast
Ekaṃ gāthāpadaṃ seyyo, yaṃ sutvā upasammati.
::

::hangnum
218\.
::

::gatha1
‘‘‘Yattha āpo ca pathavī, tejo vāyo na gādhati;
::

::gathalast
Na tattha sukkā jotanti, ādicco na pakāsati.
::

::hangnum
219\.
::

::gatha1
‘‘‘Na tattha candimā bhāti, tamo tattha na vijjati;
::

::gathalast
Yadā ca attanā vedi, munimonena brāhmaṇo.
::

::hangnum
220\.
::

::gatha1
‘‘‘Atha {pb:M:2.0131} rūpā arūpā ca, sukhadukkhā vimuccati’;
::

::gathalast
Iccevaṃ abhaṇī nātho, tilokasaraṇo muni’’.
::

::centre
Itthaṃ sudaṃ āyasmā bāhiyo thero imā gāthāyo
::

Abhāsitthāti.

::centre
Bāhiyattherassāpadānaṃ chaṭṭhaṃ.
::

#### 7. Mahākoṭṭhikattheraapadānaṃ

::hangnum
221\.
::

::gatha1
‘‘Padumuttaro {pb:T:2.0203}{pb:P:2.0479} nāma jino, sabbalokavidū muni;
::

::gathalast
Ito satasahassamhi, kappe uppajji cakkhumā.
::

::hangnum
222\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
223\.
::

::gatha1
‘‘Anukampako {pb:V:2.0128} kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi.
::

::hangnum
224\.
::

::gatha1
‘‘Evaṃ nirākulaṃ āsi, suññataṃ titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
225\.
::

::gatha1
‘‘Ratanānaṭṭhapaññāsaṃ, uggato so mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
226\.
::

::gatha1
‘‘Vassasatasahassāni, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
227\.
::

::gatha1
‘‘Tadāhaṃ haṃsavatiyaṃ, brāhmaṇo vedapāragū;
::

::gathalast
Upecca sabbalokaggaṃ {note:sabbasāraggaṃ (sī.), sattapāragaṃ (pī.)}, assosiṃ dhammadesanaṃ.
::

::hangnum
228\.
::

::gatha1
‘‘Tadā so sāvakaṃ vīro, pabhinnamatigocaraṃ;
::

::gathalast
Atthe dhamme nirutte ca, paṭibhāne ca kovidaṃ.
::

::hangnum
229\.
::

::gatha1
‘‘Ṭhapesi etadaggamhi, taṃ sutvā mudito ahaṃ;
::

::gathalast
Sasāvakaṃ jinavaraṃ, sattāhaṃ bhojayiṃ tadā.
::

::hangnum
230\.
::

::gatha1
‘‘Dussehacchādayitvāna{pb:T:2.0204}, sasissaṃ buddhisāgaraṃ {note:buddhasāgaraṃ (ka.)};
::

::gathalast
Nipacca pādamūlamhi, taṃ ṭhānaṃ patthayiṃ ahaṃ.
::

::hangnum
231\.
::

::gatha1
‘‘Tato {pb:M:2.0132} avoca lokaggo, ‘passathetaṃ dijuttamaṃ;
::

::gathalast
Vinataṃ pādamūle me, kamalodarasappabhaṃ.
::

::hangnum
232\.
::

::gatha1
‘‘‘Buddhaseṭṭhassa {note:seṭṭhaṃ buddhassa (syā. ka.)} bhikkhussa, ṭhānaṃ patthayate ayaṃ;
::

::gathalast
Tāya saddhāya cāgena, saddhammassavanena {note:tena dhammassavena (sī. pī. ka.)} ca.
::

::hangnum
233\.
::

::gatha1
‘‘‘Sabbattha sukhito hutvā, saṃsaritvā bhavābhave;
::

::gathalast
Anāgatamhi addhāne, lacchase taṃ manorathaṃ.
::

::hangnum
234\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
235\.
::

::gatha1
‘‘‘Tassa {pb:P:2.0480} dhammesu dāyādo, oraso dhammanimmito;
::

::gathalast
Koṭṭhiko nāma nāmena, hessati satthu sāvako’.
::

::hangnum
236\.
::

::gatha1
‘‘Taṃ sutvā mudito hutvā, yāvajīvaṃ tadā jinaṃ;
::

::gathalast
Mettacitto paricariṃ, sato paññāsamāhito.
::

::hangnum
237\.
::

::gatha1
‘‘Tena {pb:V:2.0129} kammavipākena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
238\.
::

::gatha1
‘‘Satānaṃ tīṇikkhattuñca, devarajjamakārayiṃ;
::

::gathalast
Satānaṃ pañcakkhattuñca, cakkavattī ahosahaṃ.
::

::hangnum
239\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Sabbattha sukhito āsiṃ, tassa kammassa vāhasā.
::

::hangnum
240\.
::

::gatha1
‘‘Duve {pb:T:2.0205} bhave saṃsarāmi, devatte atha mānuse;
::

::gathalast
Aññaṃ gatiṃ na gacchāmi, suciṇṇassa idaṃ phalaṃ.
::

::hangnum
241\.
::

::gatha1
‘‘Duve kule pajāyāmi, khattiye atha brāhmaṇe;
::

::gathalast
‘‘Nīce kule na jāyāmi, suciṇṇassa idaṃ phalaṃ.
::

::hangnum
242\.
::

::gatha1
‘‘Pacchime bhave sampatte, brahmabandhu ahosahaṃ;
::

::gathalast
Sāvatthiyaṃ vippakule, paccājāto mahaddhane.
::

::hangnum
243\.
::

::gatha1
‘‘Mātā candavatī nāma, pitā me assalāyano;
::

::gathalast
Yadā me pitaraṃ buddho, vinayī sabbasuddhiyā.
::

::hangnum
244\.
::

::gatha1
‘‘Tadā {pb:M:2.0133} pasanno sugate, pabbajiṃ anagāriyaṃ;
::

::gathalast
Moggallāno ācariyo, upajjhā sārisambhavo.
::

::hangnum
245\.
::

::gatha1
‘‘Kesesu chijjamānesu, diṭṭhi chinnā samūlikā;
::

::gathalast
Nivāsento ca kāsāvaṃ, arahattamapāpuṇiṃ.
::

::hangnum
246\.
::

::gatha1
‘‘Atthadhammaniruttīsu, paṭibhāne ca me mati;
::

::gathalast
Pabhinnā tena lokaggo, etadagge ṭhapesi maṃ.
::

::hangnum
247\.
::

::gatha1
‘‘Asandiṭṭhaṃ viyākāsiṃ, upatissena pucchito;
::

::gathalast
Paṭisambhidāsu tenāhaṃ, aggo sambuddhasāsane.
::

::hangnum
248\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
249\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
250\.
::

::gatha1
‘‘Paṭisambhidā {pb:T:2.0206} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā mahākoṭṭhiko thero imā gāthāyo
::

Abhāsitthāti.

::centre
Mahākoṭṭhikattherassāpadānaṃ sattamaṃ.
::

#### 8. Uruveḷakassapattheraapadānaṃ

::hangnum
251\.
::

::gatha1
‘‘Padumuttaro {pb:V:2.0130}{pb:P:2.0481} nāma jino, sabbalokavidū muni;
::

::gathalast
Ito satasahassamhi, kappe uppajji cakkhumā.
::

::hangnum
252\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
253\.
::

::gatha1
‘‘Anukampako kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi.
::

::hangnum
254\.
::

::gatha1
‘‘Evaṃ nirākulaṃ āsi, suññataṃ titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
255\.
::

::gatha1
‘‘Ratanānaṭṭhapaññāsaṃ, uggato so mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
256\.
::

::gatha1
‘‘Vassasatasahassāni{pb:M:2.0134}, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
257\.
::

::gatha1
‘‘Tadāhaṃ haṃsavatiyā, brāhmaṇo sādhusammato;
::

::gathalast
Upecca lokapajjotaṃ, assosiṃ dhammadesanaṃ.
::

::hangnum
258\.
::

::gatha1
‘‘Tadā {pb:T:2.0207} mahāparisatiṃ, mahāparisasāvakaṃ;
::

::gathalast
Ṭhapentaṃ etadaggamhi, sutvāna mudito ahaṃ.
::

::hangnum
259\.
::

::gatha1
‘‘Mahatā parivārena, nimantetvā mahājinaṃ;
::

::gathalast
Brāhmaṇānaṃ sahassena, sahadānamadāsahaṃ.
::

::hangnum
260\.
::

::gatha1
‘‘Mahādānaṃ daditvāna, abhivādiya nāyakaṃ;
::

::gathalast
Ekamantaṃ ṭhito haṭṭho, idaṃ vacanamabraviṃ.
::

::hangnum
261\.
::

::gatha1
‘‘‘Tayi saddhāya me vīra, adhikāraguṇena ca;
::

::gathalast
Parisā mahatī hotu, nibbattassa tahiṃ tahiṃ’.
::

::hangnum
262\.
::

::gatha1
‘‘Tadā avoca parisaṃ, gajagajjitasussaro;
::

::gathalast
Karavīkaruto satthā, ‘etaṃ passatha brāhmaṇaṃ.
::

::hangnum
263\.
::

::gatha1
‘‘‘Hemavaṇṇaṃ mahābāhuṃ, kamalānanalocanaṃ;
::

::gathalast
Udaggatanujaṃ haṭṭhaṃ, saddhavantaṃ guṇe mama.
::

::hangnum
264\.
::

::gatha1
‘‘‘Esa {pb:V:2.0131} patthayate ṭhānaṃ {note:patthayi taṃ ṭhānaṃ (syā.)}, sīhaghosassa bhikkhuno;
::

::gathalast
Anāgatamhi addhāne, lacchase taṃ manorathaṃ.
::

::hangnum
265\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
266\.
::

::gatha1
‘‘‘Tassa {pb:P:2.0482} dhammesu dāyādo, oraso dhammanimmito;
::

::gathalast
Kassapo nāma gottena, hessati satthu sāvako’.
::

::hangnum
267\.
::

::gatha1
‘‘Ito dvenavute kappe, ahu satthā anuttaro;
::

::gathalast
Anūpamo asadiso, phusso lokagganāyako.
::

::hangnum
268\.
::

::gatha1
‘‘So {pb:T:2.0208} ca sabbaṃ tamaṃ hantvā, vijaṭetvā mahājaṭaṃ;
::

::gathalast
Vassate amataṃ vuṭṭhiṃ, tappayanto sadevakaṃ.
::

::hangnum
269\.
::

::gatha1
‘‘Tadā {pb:M:2.0135} hi bārāṇasiyaṃ, rājā paccā ahumhase;
::

::gathalast
Bhātaromha tayo sabbe, saṃvisaṭṭhāva rājino.
::

::hangnum
270\.
::

::gatha1
‘‘Vīraṅgarūpā balino, saṅgāme aparājitā;
::

::gathalast
Tadā kupitapaccanto {note:kuppati paccanto (ka.)}, amhe āha mahīpati.
::

::hangnum
271\.
::

::gatha1
‘‘‘Etha gantvāna paccantaṃ, sodhetvā aṭṭavībalaṃ;
::

::gathalast
Khemaṃ vijiritaṃ katvā, puna dethāti bhāsatha’.
::

::hangnum
272\.
::

::gatha1
‘‘Tato mayaṃ avocumha, yadi deyyāsi nāyakaṃ;
::

::gathalast
Upaṭṭhānāya amhākaṃ, sādhayissāma vo tato.
::

::hangnum
273\.
::

::gatha1
‘‘Tato mayaṃ laddhavarā, bhūmipālena pesitā;
::

::gathalast
Nikkhittasatthaṃ paccantaṃ, katvā punarupacca taṃ.
::

::hangnum
274\.
::

::gatha1
‘‘Yācitvā satthupaṭṭhānaṃ, rājānaṃ lokanāyakaṃ;
::

::gathalast
Munivīraṃ labhitvāna, yāvajīvaṃ yajimha taṃ.
::

::hangnum
275\.
::

::gatha1
‘‘Mahagghāni ca vatthāni, paṇītāni rasāni ca;
::

::gathalast
Senāsanāni rammāni, bhesajjāni hitāni ca.
::

::hangnum
276\.
::

::gatha1
‘‘Datvā sasaṅghamunino {note:sasaṃghassa mune (sī. pī.)}, dhammenuppāditāni no;
::

::gathalast
Sīlavanto kāruṇikā, bhāvanāyuttamānasā.
::

::hangnum
277\.
::

::gatha1
‘‘Saddhā paricaritvāna, mettacittena nāyakaṃ;
::

::gathalast
Nibbute tamhi lokagge, pūjaṃ katvā yathābalaṃ.
::

::hangnum
278\.
::

::gatha1
‘‘Tato {pb:T:2.0209}{pb:V:2.0132} cutā santusitaṃ {note:tāvatiṃsaṃ (syā.)}, gatā tattha mahāsukhaṃ;
::

::gathalast
Anubhūtā mayaṃ sabbe, buddhapūjāyidaṃ phalaṃ.
::

::hangnum
279\.
::

::gatha1
‘‘Māyākāro {pb:P:2.0483} yathā raṅge {note:laddho (syā. pī.)}, dassesi vikatiṃ bahuṃ;
::

::gathalast
Tathā bhave bhamantohaṃ {note:gamentohaṃ (ka.), bhavantohaṃ (syā.)}, videhādhipatī ahuṃ.
::

::hangnum
280\.
::

::gatha1
‘‘Guṇāceḷassa vākyena, micchādiṭṭhigatāsayo;
::

::gathalast
Narakaṃ maggamārūḷho, rucāya mama dhītuyā.
::

::hangnum
281\.
::

::gatha1
‘‘Ovādaṃ nādiyitvāna, brahmunā nāradenahaṃ;
::

::gathalast
Bahudhā saṃsito santo, diṭṭhiṃ hitvāna pāpikaṃ.
::

::hangnum
282\.
::

::gatha1
‘‘Pūrayitvā {pb:M:2.0136} visesena, dasa kammapathānihaṃ;
::

::gathalast
Hitvāna dehamagamiṃ, saggaṃ sabhavanaṃ yathā.
::

::hangnum
283\.
::

::gatha1
‘‘Pacchime bhave sampatte, brahmabandhu ahosahaṃ;
::

::gathalast
Bārāṇasiyaṃ phītāyaṃ, jāto vippamahākule.
::

::hangnum
284\.
::

::gatha1
‘‘Maccubyādhijarā bhīto, ogāhetvā mahāvanaṃ {note:jahitvāna mahādhanaṃ (sī.), jahitvā ca mahādhanaṃ (pī.)};
::

::gathalast
Nibbānaṃ padamesanto, jaṭilesu paribbajiṃ.
::

::hangnum
285\.
::

::gatha1
‘‘Tadā dve bhātaro mayhaṃ, pabbajiṃsu mayā saha;
::

::gathalast
Uruveḷāyaṃ māpetvā, assamaṃ nivasiṃ ahaṃ.
::

::hangnum
286\.
::

::gatha1
‘‘Kassapo nāma gottena, uruveḷanivāsiko {note:uruveḷāya nivasiṃ (syā.)};
::

::gathalast
Tato me āsi paññatti, uruveḷakassapo iti.
::

::hangnum
287\.
::

::gatha1
‘‘Nadīsakāse bhātā me, nadīkassapasavhayo;
::

::gathalast
Āsī sakāsanāmena, gayāyaṃ gayākassapo.
::

::hangnum
288\.
::

::gatha1
‘‘Dve {pb:T:2.0210} satāni kaniṭṭhassa, tīṇi majjhassa bhātuno;
::

::gathalast
Mama pañca satānūnā, sissā sabbe mamānugā.
::

::hangnum
289\.
::

::gatha1
‘‘Tadā upecca maṃ buddho, katvāna vividhāni me {note:katvā nānāvidhāni me (sī.)};
::

::gathalast
Pāṭihīrāni lokaggo, vinesi narasārathi.
::

::hangnum
290\.
::

::gatha1
‘‘Sahassaparivārena, ahosiṃ ehibhikkhuko;
::

::gathalast
Teheva saha sabbehi, arahattamapāpuṇiṃ.
::

::hangnum
291\.
::

::gatha1
‘‘Te {pb:P:2.0484} cevaññe ca bahavo, sissā maṃ parivārayuṃ;
::

::gathalast
Sāsituñca samatthohaṃ, tato maṃ isisattamo.
::

::hangnum
292\.
::

::gatha1
‘‘Mahāparisabhāvasmiṃ{pb:V:2.0133}, etadagge ṭhapesi maṃ;
::

::gathalast
Aho buddhe kataṃ kāraṃ, saphalaṃ me ajāyatha.
::

::hangnum
293\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
294\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
295\.
::

::gatha1
‘‘Paṭisambhidā {pb:M:2.0137} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā uruveḷakassapo thero imā gāthāyo
::

Abhāsitthāti.

::centre
Uruveḷakassapattherassāpadānaṃ aṭṭhamaṃ.
::

#### 9. Rādhattheraapadānaṃ

::hangnum
296\.
::

::gatha1
‘‘Padumuttaro {pb:T:2.0211} nāma jino, sabbalokavidū muni;
::

::gathalast
Ito satasahassamhi, kappe uppajji cakkhumā.
::

::hangnum
297\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
298\.
::

::gatha1
‘‘Anukampako kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi.
::

::hangnum
299\.
::

::gatha1
‘‘Evaṃ nirākulaṃ āsi, suññataṃ titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
300\.
::

::gatha1
‘‘Ratanānaṭṭhapaññāsaṃ, uggato so mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
301\.
::

::gatha1
‘‘Vassasatasahassāni, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
302\.
::

::gatha1
‘‘Tadāhaṃ haṃsavatiyaṃ, brāhmaṇo mantapāragū;
::

::gathalast
Upecca taṃ naravaraṃ, assosiṃ dhammadesanaṃ.
::

::hangnum
303\.
::

::gatha1
‘‘Paññapentaṃ mahāvīraṃ, parisāsu visāradaṃ;
::

::gathalast
Paṭibhāneyyakaṃ bhikkhuṃ, etadagge vināyakaṃ.
::

::hangnum
304\.
::

::gatha1
‘‘Tadāhaṃ kāraṃ katvāna, sasaṅghe lokanāyake;
::

::gathalast
Nipacca sirasā pāde, taṃ ṭhānaṃ abhipatthayiṃ.
::

::hangnum
305\.
::

::gatha1
‘‘Tato {pb:T:2.0212} maṃ bhagavā āha, siṅgīnikkhasamappabho;
::

::gathalast
Sarena rajanīyena, kilesamalahārinā.
::

::hangnum
306\.
::

::gatha1
‘‘‘Sukhī {pb:M:2.0138}{pb:V:2.0134} bhavassu dīghāyu, sijjhatu paṇidhī tava;
::

::gathalast
Sasaṅghe me kataṃ kāraṃ, atīva vipulaṃ tayā.
::

::hangnum
307\.
::

::gatha1
‘‘‘Satasahassito {pb:P:2.0485} kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
308\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Rādhoti nāmadheyyena, hessati satthu sāvako.
::

::hangnum
309\.
::

::gatha1
‘‘‘Sa te hetuguṇe tuṭṭho, sakyaputto narāsabho {note:idaṃ pādadvayaṃ syāmamūle natthī};
::

::gathalast
Paṭibhāneyyakānaggaṃ, paññapessati nāyako’.
::

::hangnum
310\.
::

::gatha1
‘‘Taṃ sutvā mudito hutvā, yāvajīvaṃ tadā jinaṃ;
::

::gathalast
Mettacitto paricariṃ, sato paññāsamāhito.
::

::hangnum
311\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
312\.
::

::gatha1
‘‘Satānaṃ tīṇikkhattuñca, devarajjamakārayiṃ;
::

::gathalast
Satānaṃ pañcakkhattuñca, cakkavattī ahosahaṃ.
::

::hangnum
313\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Sabbattha sukhito āsiṃ, tassa kammassa vāhasā.
::

::hangnum
314\.
::

::gatha1
‘‘Pacchime bhave sampatte, giribbajapuruttame;
::

::gathalast
Jāto vippakule niddhe, vikalacchādanāsane.
::

::hangnum
315\.
::

::gatha1
‘‘Kaṭacchubhikkhaṃ pādāsiṃ, sāriputtassa tādino;
::

::gathalast
Yadā {pb:T:2.0213} jiṇṇo ca vuddho ca, tadārāmamupāgamiṃ.
::

::hangnum
316\.
::

::gatha1
‘‘Pabbajati na maṃ koci {note:pabbājenti na maṃ keci (sī. syā pī.)}, jiṇṇadubbalathāmakaṃ;
::

::gathalast
Tena dīno vivaṇṇaṅgo {note:vivaṇṇako (ka.)}, soko cāsiṃ tadā ahaṃ.
::

::hangnum
317\.
::

::gatha1
‘‘Disvā mahākāruṇiko, mamamāha {note:mamāha so (sī.), mamāha ca (pī.)} mahāmuni;
::

::gathalast
‘Kimatthaṃ puttasokaṭṭo, brūhi te cittajaṃ rujaṃ’.
::

::hangnum
318\.
::

::gatha1
‘‘‘Pabbajjaṃ na labhe vīra, svākkhāte tava sāsane;
::

::gathalast
Tena sokena dīnosmi, saraṇaṃ hohi nāyaka’.
::

::hangnum
319\.
::

::gatha1
‘‘Tadā {pb:M:2.0139} bhikkhū samānetvā, apucchi munisattamo;
::

::gathalast
‘Imassa adhikāraṃ ye, saranti byāharantu te’.
::

::hangnum
320\.
::

::gatha1
‘‘Sāriputto {pb:V:2.0135} tadāvoca, ‘kāramassa sarāmahaṃ;
::

::gathalast
Kaṭacchubhikkhaṃ dāpesi, piṇḍāya carato mama’.
::

::hangnum
321\.
::

::gatha1
‘‘‘Sādhu sādhu kataññūsi, sāriputta imaṃ tuvaṃ;
::

::gathalast
Pabbājehi dijaṃ vuḍḍhaṃ, hessatājāniyo ayaṃ’.
::

::hangnum
322\.
::

::gatha1
‘‘Tato {pb:P:2.0486} alatthaṃ pabbajjaṃ, kammavācopasampadaṃ;
::

::gathalast
Na cireneva kālena, pāpuṇiṃ āsavakkhayaṃ.
::

::hangnum
323\.
::

::gatha1
‘‘Sakkaccaṃ munino vākyaṃ, suṇāmi mudito yato;
::

::gathalast
Paṭibhāneyyakānaggaṃ, tato maṃ ṭhapayī jino.
::

::hangnum
324\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
325\.
::

::gatha1
‘‘Svāgataṃ {pb:T:2.0214} vata me āsi…pe… kataṃ buddhassa sāsanaṃ.
::

::hangnum
326\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā rādho thero imā gāthāyo
::

Abhāsitthāti.

::centre
Rādhattherassāpadānaṃ navamaṃ.
::

#### 10. Mogharājattheraapadānaṃ

::hangnum
327\.
::

::gatha1
‘‘Padumuttaro nāma jino, sabbalokavidū muni;
::

::gathalast
Ito satasahassamhi, kappe uppajji cakkhumā.
::

::hangnum
328\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
329\.
::

::gatha1
‘‘Anukampako kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi.
::

::hangnum
330\.
::

::gatha1
‘‘Evaṃ nirākulaṃ āsi, suññataṃ titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
331\.
::

::gatha1
‘‘Ratanānaṭṭhapaññāsaṃ{pb:M:2.0140}, uggato so mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
332\.
::

::gatha1
‘‘Vassasatasahassāni{pb:V:2.0136}, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
333\.
::

::gatha1
‘‘Tadāhaṃ {pb:T:2.0215} haṃsavatiyaṃ, kule aññatare ahuṃ;
::

::gathalast
Parakammāyane yutto, natthi me kiñci saṃdhanaṃ.
::

::hangnum
334\.
::

::gatha1
‘‘Paṭikkamanasālāyaṃ, vasanto katabhūmiyaṃ;
::

::gathalast
Aggiṃ ujjālayiṃ tattha, daḷhaṃ kaṇhāsi sā {note:kaṇhā siyā (sī. pī.), ḍayhakaṇhā silā (syā.)} hī.
::

::hangnum
335\.
::

::gatha1
‘‘Tadā parisatiṃ nātho, catusaccapakāsako;
::

::gathalast
Sāvakaṃ sampakittesi, lūkhacīvaradhārakaṃ.
::

::hangnum
336\.
::

::gatha1
‘‘Tassa tamhi guṇe tuṭṭho, paṇipacca {note:patipajja (syā.)} tathāgataṃ;
::

::gathalast
Lūkhacīvaradhāraggaṃ, patthayiṃ ṭhānamuttamaṃ.
::

::hangnum
337\.
::

::gatha1
‘‘Tadā avoca bhagavā, sāvake padumuttaro;
::

::gathalast
‘Passathetaṃ purisakaṃ, kucelaṃ tanudehakaṃ.
::

::hangnum
338\.
::

::gatha1
‘‘‘Pītippasannavadanaṃ{pb:P:2.0487}, saddhādhanasamanvitaṃ {note:saddhāsnehasamanvataṃ (ka.)};
::

::gathalast
Udaggatanujaṃ haṭṭhaṃ, acalaṃ sālapiṇḍitaṃ.
::

::hangnum
339\.
::

::gatha1
‘‘‘Eso pattheti taṃ ṭhānaṃ, saccasenassa bhikkhuno;
::

::gathalast
Lūkhacīvaradhārissa, tassa vaṇṇasitāsayo {note:vaṇṇagatāsayo (sī. syā. pī.)}.
::

::hangnum
340\.
::

::gatha1
‘‘Taṃ sutvā mudito hutvā, nipacca sirasā jinaṃ;
::

::gathalast
Yāvajīvaṃ subhaṃ kammaṃ, karitvā jinasāsane.
::

::hangnum
341\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsūpago ahaṃ.
::

::hangnum
342\.
::

::gatha1
‘‘Paṭikkamanasālāyaṃ, bhūmidāhakakammunā;
::

::gathalast
Samasahassaṃ niraye, adayhiṃ vedanāṭṭito.
::

::hangnum
343\.
::

::gatha1
‘‘Tena {pb:T:2.0216} kammāvasesena, pañca jātisatānihaṃ;
::

::gathalast
Manusso kulajo hutvā, jātiyā lakkhaṇaṅkito.
::

::hangnum
344\.
::

::gatha1
‘‘Pañca {pb:M:2.0141} jātisatāneva, kuṭṭharogasamappito;
::

::gathalast
Mahādukkhaṃ anubhaviṃ, tassa kammassa vāhasā.
::

::hangnum
345\.
::

::gatha1
‘‘Imasmiṃ bhaddake kappe, upariṭṭhaṃ yasassinaṃ;
::

::gathalast
Piṇḍapātena tappesiṃ, pasannamānaso ahaṃ.
::

::hangnum
346\.
::

::gatha1
‘‘Tena {pb:V:2.0137} kammavisesena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
347\.
::

::gatha1
‘‘Pacchime bhave sampatte, ajāyiṃ khattiye kule;
::

::gathalast
Pituno accayenāhaṃ, mahārajjasamappito.
::

::hangnum
348\.
::

::gatha1
‘‘Kuṭṭharogādhibhūtohaṃ, na ratiṃ na sukhaṃ labhe;
::

::gathalast
Moghaṃ rajjaṃ sukhaṃ yasmā, mogharājā tato ahaṃ.
::

::hangnum
349\.
::

::gatha1
‘‘Kāyassa dosaṃ disvāna, pabbajiṃ anagāriyaṃ;
::

::gathalast
Bāvarissa dijaggassa, sissattaṃ ajjhupāgamiṃ.
::

::hangnum
350\.
::

::gatha1
‘‘Mahatā parivārena, upecca naranāyakaṃ;
::

::gathalast
Apucchiṃ nipuṇaṃ pañhaṃ, taṃ vīraṃ vādisūdanaṃ.
::

::hangnum
351\.
::

::gatha1
‘‘‘Ayaṃ loko paro loko, brahmaloko sadevako;
::

::gathalast
Diṭṭhiṃ no {note:diṭṭhā no (sī.), diṭṭhaṃ no (pī.), diṭṭhiṃ te (syā.)} nābhijānāmi, gotamassa yasassino.
::

::hangnum
352\.
::

::gatha1
‘‘‘Evābhikkantadassāviṃ{pb:P:2.0488}, atthi pañhena āgamaṃ;
::

::gathalast
Kathaṃ lokaṃ avekkhantaṃ, maccurājā na passati’.
::

::hangnum
353\.
::

::gatha1
‘‘‘Suññato {pb:T:2.0217} lokaṃ avekkhassu, mogharāja sadā sato;
::

::gathalast
Attānudiṭṭhiṃ uhacca, evaṃ maccutaro siyā.
::

::hangnum
354\.
::

::gatha1
‘‘‘Evaṃ lokaṃ avekkhantaṃ, maccurājā na passati’;
::

::gathalast
Iti maṃ abhaṇi buddho, sabbarogatikicchako.
::

::hangnum
355\.
::

::gatha1
‘‘Saha gāthāvasānena, kesamassuvivajjito;
::

::gathalast
Kāsāvavatthavasano, āsiṃ bhikkhu tathārahā.
::

::hangnum
356\.
::

::gatha1
‘‘Saṅghikesu vihāresu, na vasiṃ rogapīḷito;
::

::gathalast
Mā vihāro padussīti, vātarogehi pīḷito {note:vācāyābhisupīḷito (syā. pī.), vātarogī supīḷito (ka.)}.
::

::hangnum
357\.
::

::gatha1
‘‘Saṅkārakūṭā {pb:M:2.0142} āhitvā, susānā rathikāhi ca;
::

::gathalast
Tato saṅghāṭiṃ karitvā, dhārayiṃ lūkhacīvaraṃ.
::

::hangnum
358\.
::

::gatha1
‘‘Mahābhisakko tasmiṃ me, guṇe tuṭṭho vināyako;
::

::gathalast
Lūkhacīvaradhārīnaṃ, etadagge ṭhapesi maṃ.
::

::hangnum
359\.
::

::gatha1
‘‘Puññapāpaparikkhīṇo, sabbarogavivajjito;
::

::gathalast
Sikhīva anupādāno, nibbāyissamanāsavo.
::

::hangnum
360\.
::

::gatha1
‘‘Kilesā {pb:V:2.0138} jhāpitā mayhaṃ…pe… viharāmi anāsavo.
::

::hangnum
361\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
362\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ {pb:T:2.0218} sudaṃ āyasmā mogharājā thero imā gāthāyo
::

Abhāsitthāti.

::centre
Mogharājattherassāpadānaṃ dasamaṃ.
::

::centre
Kaccāyanavaggo catupaññāsamo.
::

Tassuddānaṃ –

::gatha1
Kaccāno vakkalī thero, mahākappinasavhayo;
::

::gathalast
Dabbo kumāranāmo ca, bāhiyo koṭṭhiko vasī.
::

::gatha1
Uruveḷakassapo rādho, mogharājā ca paṇḍito;
::

::gathalast
Tīṇi gāthāsatānettha, bāsaṭṭhi ceva piṇḍitā.
::

### 55. Bhaddiyavaggo

#### 1. Lakuṇḍabhaddiyattheraapadānaṃ

::hangnum
1\.
::

::gatha1
‘‘Padumuttaro {pb:T:2.0219}{pb:M:2.0143}{pb:V:2.0139}{pb:P:2.0489} nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
2\.
::

::gatha1
‘‘Tadāhaṃ haṃsavatiyaṃ, seṭṭhiputto mahaddhano;
::

::gathalast
Jaṅghāvihāraṃ vicaraṃ, saṅghārāmaṃ agacchahaṃ.
::

::hangnum
3\.
::

::gatha1
‘‘Tadā so lokapajjoto, dhammaṃ desesi nāyako;
::

::gathalast
Mañjussarānaṃ pavaraṃ, sāvakaṃ abhikittayi.
::

::hangnum
4\.
::

::gatha1
‘‘Taṃ sutvā mudito hutvā, kāraṃ katvā mahesino;
::

::gathalast
Vanditvā satthuno pāde, taṃ ṭhānamabhipatthayiṃ.
::

::hangnum
5\.
::

::gatha1
‘‘Tadā buddho viyākāsi, saṅghamajjhe vināyako;
::

::gathalast
‘Anāgatamhi addhāne, lacchase taṃ manorathaṃ.
::

::hangnum
6\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
7\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Bhaddiyo nāma nāmena, hessati satthu sāvako’.
::

::hangnum
8\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
9\.
::

::gatha1
‘‘Dvenavute {pb:T:2.0220} ito kappe, phusso uppajji nāyako;
::

::gathalast
Durāsado duppasaho, sabbalokuttamo jino.
::

::hangnum
10\.
::

::gatha1
‘‘Caraṇena ca sampanno, brahā uju patāpavā;
::

::gathalast
Hitesī sabbasattānaṃ {note:sabbapāṇīnaṃ (sī.)}, bahuṃ mocesi bandhanā.
::

::hangnum
11\.
::

::gatha1
‘‘Nandārāmavane tassa, ahosiṃ phussakokilo {note:pussakokilo (sī. syā.)};
::

::gathalast
Gandhakuṭisamāsanne, ambarukkhe vasāmahaṃ.
::

::hangnum
12\.
::

::gatha1
‘‘Tadā {pb:V:2.0140} piṇḍāya gacchantaṃ, dakkhiṇeyyaṃ jinuttamaṃ;
::

::gathalast
Disvā cittaṃ pasādetvā, mañjunābhinikūjahaṃ {note:mañjunādena kūjahaṃ (sī. pī.)}.
::

::hangnum
13\.
::

::gatha1
‘‘Rājuyyānaṃ {pb:M:2.0144} tadā gantvā, supakkaṃ kanakattacaṃ;
::

::gathalast
Ambapiṇḍaṃ gahetvāna, sambuddhassopanāmayiṃ.
::

::hangnum
14\.
::

::gatha1
‘‘Tadā me cittamaññāya, mahākāruṇiko jino;
::

::gathalast
Upaṭṭhākassa hatthato, pattaṃ paggaṇhi nāyako.
::

::hangnum
15\.
::

::gatha1
‘‘Adāsiṃ {pb:P:2.0490} haṭṭhacittohaṃ {note:tuṭṭhacittohaṃ (sī.)}, ambapiṇḍaṃ mahāmune;
::

::gathalast
Patte pakkhippa pakkhehi, pañjaliṃ {note:pakkhehañjaliṃ (sī.)} katvāna mañjunā.
::

::hangnum
16\.
::

::gatha1
‘‘Sarena rajanīyena, savanīyena vaggunā;
::

::gathalast
Vassanto buddhapūjatthaṃ, nīḷaṃ {note:niddaṃ (syā. pī.)} gantvā nipajjahaṃ.
::

::hangnum
17\.
::

::gatha1
‘‘Tadā muditacittaṃ maṃ, buddhapemagatāsayaṃ;
::

::gathalast
Sakuṇagghi upāgantvā, ghātayī duṭṭhamānaso.
::

::hangnum
18\.
::

::gatha1
‘‘Tato cutohaṃ tusite, anubhotvā mahāsukhaṃ;
::

::gathalast
Manussayonimāgacchiṃ, tassa kammassa vāhasā.
::

::hangnum
19\.
::

::gatha1
‘‘Imamhi {pb:T:2.0221} bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
20\.
::

::gatha1
‘‘Sāsanaṃ jotayitvā so, abhibhuyya kutitthiye;
::

::gathalast
Vinayitvāna veneyye, nibbuto so sasāvako.
::

::hangnum
21\.
::

::gatha1
‘‘Nibbute tamhi lokagge, pasannā janatā bahū;
::

::gathalast
Pūjanatthāya buddhassa, thūpaṃ kubbanti satthuno.
::

::hangnum
22\.
::

::gatha1
‘‘‘Sattayojanikaṃ thūpaṃ, sattaratanabhūsitaṃ;
::

::gathalast
Karissāma mahesissa’, iccevaṃ mantayanti te.
::

::hangnum
23\.
::

::gatha1
‘‘Kikino kāsirājassa, tadā senāya nāyako;
::

::gathalast
Hutvāhaṃ appamāṇassa, pamāṇaṃ cetiye vadiṃ.
::

::hangnum
24\.
::

::gatha1
‘‘Tadā te mama vākyena, cetiyaṃ yojanuggataṃ;
::

::gathalast
Akaṃsu naravīrassa, nānāratanabhūsitaṃ.
::

::hangnum
25\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
26\.
::

::gatha1
‘‘Pacchime {pb:M:2.0145}{pb:V:2.0141} ca bhave dāni, jāto seṭṭhikule ahaṃ;
::

::gathalast
Sāvatthiyaṃ puravare, iddhe phīte mahaddhane.
::

::hangnum
27\.
::

::gatha1
‘‘Purappavese sugataṃ, disvā vimhitamānaso;
::

::gathalast
Pabbajitvāna na ciraṃ, arahattamapāpuṇiṃ.
::

::hangnum
28\.
::

::gatha1
‘‘Cetiyassa pamāṇaṃ yaṃ, akariṃ tena kammunā;
::

::gathalast
Lakuṇḍakasarīrohaṃ, jāto paribhavāraho.
::

::hangnum
29\.
::

::gatha1
‘‘Sarena {pb:T:2.0222} madhurenāhaṃ, pūjitvā isisattamaṃ;
::

::gathalast
Mañjussarānaṃ bhikkhūnaṃ, aggattamanupāpuṇiṃ.
::

::hangnum
30\.
::

::gatha1
‘‘Phaladānena {pb:P:2.0491} buddhassa, guṇānussaraṇena ca;
::

::gathalast
Sāmaññaphalasampanno, viharāmi anāsavo.
::

::hangnum
31\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
32\.
::

::gatha1
‘‘Svāgataṃ vata me āsi, buddhaseṭṭhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
33\.
::

::gatha1
‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

::centre
Itthaṃ sudaṃ āyasmā lakuṇḍabhaddiyo thero imā gāthāyo
::

Abhāsitthāti.

::centre
Lakuṇḍabhaddiyattherassāpadānaṃ paṭhamaṃ.
::

#### 2. Kaṅkhārevatattheraapadānaṃ

::hangnum
34\.
::

::gatha1
‘‘Padumuttaro nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
35\.
::

::gatha1
‘‘Sīhahanu brahmagiro, haṃsadundubhinissano {note:haṃsadundubhinissaro (sī.) … nissavano (pī.) … sāvano (syā.)};
::

::gathalast
Nāgavikkantagamano, candasūrādikappabho.
::

::hangnum
36\.
::

::gatha1
‘‘Mahāmatī {pb:M:2.0146} mahāvīro, mahājhāyī mahābalo {note:mahāgati (syā.), mahāhito (pī.)};
::

::gathalast
Mahākāruṇiko nātho, mahātamapanūdano {note:mahātamavidhaṃsano (syā.), mahātamanisūdano (pī.)}.
::

::hangnum
37\.
::

::gatha1
‘‘Sa {pb:T:2.0223}{pb:V:2.0142} kadāci tilokaggo, veneyyaṃ vinayaṃ bahuṃ {note:veneyye viniyaṃ bahū (sī.)};
::

::gathalast
Dhammaṃ desesi sambuddho, sattāsayavidū muni.
::

::hangnum
38\.
::

::gatha1
‘‘Jhāyiṃ jhānarataṃ vīraṃ, upasantaṃ anāvilaṃ;
::

::gathalast
Vaṇṇayanto parisatiṃ, tosesi {note:toseti (syā. pī. ka.)} janataṃ jino.
::

::hangnum
39\.
::

::gatha1
‘‘Tadāhaṃ haṃsavatiyaṃ, brāhmaṇo vedapāragū;
::

::gathalast
Dhammaṃ sutvāna mudito, taṃ ṭhānamabhipatthayiṃ.
::

::hangnum
40\.
::

::gatha1
‘‘Tadā jino viyākāsi, saṅghamajjhe vināyako;
::

::gathalast
‘Mudito hohi tvaṃ brahme, lacchase taṃ manorathaṃ.
::

::hangnum
41\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
42\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Revato nāma nāmena, hessati satthu sāvako’.
::

::hangnum
43\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
44\.
::

::gatha1
‘‘Pacchime ca bhave dāni, jātohaṃ koliye pure;
::

::gathalast
Khattiye kulasampanne, iddhe phīte mahaddhane.
::

::hangnum
45\.
::

::gatha1
‘‘Yadā {pb:P:2.0492} kapilavatthusmiṃ, buddho dhammamadesayi;
::

::gathalast
Tadā pasanno sugate, pabbajiṃ anagāriyaṃ.
::

::hangnum
46\.
::

::gatha1
‘‘Kaṅkhā me bahulā āsi, kappākappe tahiṃ tahiṃ;
::

::gathalast
Sabbaṃ taṃ vinayī buddho, desetvā dhammamuttamaṃ.
::

::hangnum
47\.
::

::gatha1
‘‘Tatohaṃ {pb:T:2.0224} tiṇṇasaṃsāro, sadā jhānasukhe rato;
::

::gathalast
Viharāmi tadā buddho, maṃ disvā etadabravi.
::

::hangnum
48\.
::

::gatha1
‘‘‘Yā {pb:M:2.0147} kāci kaṅkhā idha vā huraṃ vā, sakavediyā vā paravediyā vā;
::

::gathalast
Ye jhāyino tā pajahanti sabbā, ātāpino brahmacariyaṃ carantā’.
::

::hangnum
49\.
::

::gatha1
‘‘Satasahasse kataṃ kammaṃ, phalaṃ dassesi me idha;
::

::gathalast
Sumutto saravegova kilese jhāpayiṃ mama.
::

::hangnum
50\.
::

::gatha1
‘‘Tato jhānarataṃ disvā, buddho lokantagū muni;
::

::gathalast
Jhāyīnaṃ bhikkhūnaṃ aggo, paññāpeti mahāmati.
::

::hangnum
51\.
::

::gatha1
‘‘Kilesā {pb:V:2.0143} jhāpitā mayhaṃ…pe… viharāmi anāsavo.
::

::hangnum
52\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
53\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kaṅkhārevato thero imā gāthāyo
::

Abhāsitthāti.

::centre
Kaṅkhārevatattherassāpadānaṃ dutiyaṃ.
::

#### 3. Sīvalittheraapadānaṃ

::hangnum
54\.
::

::gatha1
‘‘Padumuttaro {pb:T:2.0225} nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
55\.
::

::gatha1
‘‘Sīlaṃ tassa asaṅkheyyaṃ, samādhi vajirūpamo;
::

::gathalast
Asaṅkheyyaṃ ñāṇavaraṃ, vimutti ca anopamā.
::

::hangnum
56\.
::

::gatha1
‘‘Manujāmaranāgānaṃ, brahmānañca samāgame;
::

::gathalast
Samaṇabrāhmaṇākiṇṇe, dhammaṃ desesi nāyako.
::

::hangnum
57\.
::

::gatha1
‘‘Sasāvakaṃ mahālābhiṃ, puññavantaṃ jutindharaṃ;
::

::gathalast
Ṭhapesi etadaggamhi, parisāsu visārado.
::

::hangnum
58\.
::

::gatha1
‘‘Tadāhaṃ khattiyo āsiṃ, nagare haṃsasavhaye;
::

::gathalast
Sutvā jinassa taṃ vākyaṃ, sāvakassa guṇaṃ bahuṃ.
::

::hangnum
59\.
::

::gatha1
‘‘Nimantayitvā {pb:M:2.0148}{pb:P:2.0493} sattāhaṃ, bhojayitvā sasāvakaṃ;
::

::gathalast
Mahādānaṃ daditvāna, taṃ ṭhānamabhipatthayiṃ.
::

::hangnum
60\.
::

::gatha1
‘‘Tadā maṃ vinataṃ pāde, disvāna purisāsabho;
::

::gathalast
Sarena mahatā vīro {note:sussarena mahāvīro (sī. pī.)}, idaṃ vacanamabravi.
::

::hangnum
61\.
::

::gatha1
‘‘‘Tato jinassa vacanaṃ, sotukāmā mahājanā;
::

::gathalast
Devadānavagandhabbā, brahmāno ca mahiddhikā’.
::

::hangnum
62\.
::

::gatha1
‘‘Samaṇabrāhmaṇā ceva, namassiṃsu katañjalī;
::

::gathalast
‘Namo te purisājañña, namo te purisuttama.
::

::hangnum
63\.
::

::gatha1
‘‘‘Khattiyena {pb:T:2.0226}{pb:V:2.0144} mahādānaṃ, dinnaṃ sattāhikampi vo {note:sattahikaṃ mi vo (sī.), sattahikādhikaṃ (syā.), sattahikaṃ vibho (pī.)};
::

::gathalast
Sotukāmā phalaṃ tassa, byākarohi mahāmune’.
::

::hangnum
64\.
::

::gatha1
‘‘Tato avoca bhagavā, ‘suṇātha mama bhāsitaṃ;
::

::gathalast
Appameyyamhi buddhamhi, sasaṅghamhi patiṭṭhitā {note:saṃghamhi suppatiṭṭhitā (sī. pī.)}.
::

::hangnum
65\.
::

::gatha1
‘‘‘Dakkhiṇā tāya {note:dakkhiṇādāya (syā. pī.)} ko vattā, appameyyaphalā hi sā;
::

::gathalast
Api ce sa mahābhogo, ṭhānaṃ pattheti uttamaṃ.
::

::hangnum
66\.
::

::gatha1
‘‘‘Lābhī vipulalābhānaṃ, yathā bhikkhu sudassano;
::

::gathalast
Tathāhampi bhaveyyanti, lacchase taṃ anāgate.
::

::hangnum
67\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
68\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Sīvali nāma nāmena, hessati satthu sāvako’.
::

::hangnum
69\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsūpago ahaṃ.
::

::hangnum
70\.
::

::gatha1
‘‘Ekanavutito kappe, vipassī lokanāyako;
::

::gathalast
Uppajji cārudassano, sabbadhammavipassako.
::

::hangnum
71\.
::

::gatha1
‘‘Tadāhaṃ {pb:M:2.0149} bandhumatiyaṃ, kulassaññatarassa ca;
::

::gathalast
Dayito passito ceva, āsiṃ kammantavāvaṭo {note:kammantabyāvaṭo (sī. syā. ka.)}.
::

::hangnum
72\.
::

::gatha1
‘‘Tadā aññataro pūgo, vipassissa mahesino;
::

::gathalast
Parivesaṃ akārayi, mahantamativissutaṃ.
::

::hangnum
73\.
::

::gatha1
‘‘Niṭṭhite {pb:T:2.0227}{pb:P:2.0494} ca mahādāne, daduṃ khajjakasañhitaṃ;
::

::gathalast
Navaṃ dadhiṃ madhuñceva, vicinaṃ neva addasuṃ.
::

::hangnum
74\.
::

::gatha1
‘‘Tadāhaṃ taṃ gahetvāna, navaṃ dadhiṃ madhumpi ca;
::

::gathalast
Kammassāmigharaṃ gacchiṃ, tamesantā mamaddasuṃ.
::

::hangnum
75\.
::

::gatha1
‘‘Sahassamapi datvāna, nālabhiṃsu ca taṃ dvayaṃ;
::

::gathalast
Tatohaṃ evaṃ cintesiṃ, ‘netaṃ hessati orakaṃ.
::

::hangnum
76\.
::

::gatha1
‘‘‘Yathā ime janā sabbe, sakkaronti tathāgataṃ;
::

::gathalast
Ahampi kāraṃ kassāmi, sasaṅghe lokanāyake’.
::

::hangnum
77\.
::

::gatha1
‘‘Tadāhamevaṃ {pb:V:2.0145} cintetvā, dadhiṃ madhuñca ekato;
::

::gathalast
Madditvā lokanāthassa, sasaṅghassa adāsahaṃ.
::

::hangnum
78\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
79\.
::

::gatha1
‘‘Punāhaṃ bārāṇasiyaṃ, rājā hutvā mahāyaso;
::

::gathalast
Sattukassa tadā duṭṭho, dvārarodhamakārayiṃ.
::

::hangnum
80\.
::

::gatha1
‘‘Tadā tapassino ruddhā, ekāhaṃ rakkhitā ahuṃ;
::

::gathalast
Tato tassa vipākena, pāpatiṃ {note:pāpiṭṭhaṃ (syā.) pāpattaṃ (ka.)} nirayaṃ bhusaṃ.
::

::hangnum
81\.
::

::gatha1
‘‘Pacchime ca bhave dāni, jātohaṃ koliye pure;
::

::gathalast
Suppavāsā ca me mātā, mahāli licchavī pitā.
::

::hangnum
82\.
::

::gatha1
‘‘Khattiye puññakammena, dvārarodhassa vāhasā;
::

::gathalast
Satta vassāni nivasiṃ, mātukucchimhi dukkhito.
::

::hangnum
83\.
::

::gatha1
‘‘Sattāhaṃ {pb:T:2.0228} dvāramūḷhohaṃ, mahādukkhasamappito;
::

::gathalast
Mātā me chandadānena, evaṃ āsi sudukkhitā.
::

::hangnum
84\.
::

::gatha1
‘‘Suvatthitohaṃ {pb:M:2.0150} nikkhanto, buddhena anukampito;
::

::gathalast
Nikkhantadivaseyeva, pabbajiṃ anagāriyaṃ.
::

::hangnum
85\.
::

::gatha1
‘‘Upajjhā sāriputto me, moggallāno mahiddhiko;
::

::gathalast
Kese oropayanto me, anusāsi mahāmati.
::

::hangnum
86\.
::

::gatha1
‘‘Kesesu {pb:P:2.0495} chijjamānesu, arahattamapāpuṇiṃ;
::

::gathalast
Devā nāgā manussā ca, paccaye upanenti me.
::

::hangnum
87\.
::

::gatha1
‘‘Padumuttaranāthañca, vipassiñca vināyakaṃ;
::

::gathalast
Yaṃ pūjayiṃ pamudito, paccayehi visesato.
::

::hangnum
88\.
::

::gatha1
‘‘Tato tesaṃ visesena, kammānaṃ vipuluttamaṃ;
::

::gathalast
Lābhaṃ labhāmi sabbattha, vane gāme jale thale.
::

::hangnum
89\.
::

::gatha1
‘‘Revataṃ dassanatthāya, yadā yāti vināyako;
::

::gathalast
Tiṃsabhikkhusahassehi, saha lokagganāyako.
::

::hangnum
90\.
::

::gatha1
‘‘Tadā devopaṇītehi, mamatthāya mahāmati;
::

::gathalast
Paccayehi mahāvīro, sasaṅgho lokanāyako.
::

::hangnum
91\.
::

::gatha1
‘‘Upaṭṭhito {pb:V:2.0146} mayā buddho, gantvā revatamaddasa;
::

::gathalast
Tato jetavanaṃ gantvā, etadagge ṭhapesi maṃ.
::

::hangnum
92\.
::

::gatha1
‘‘‘Lābhīnaṃ sīvali aggo, mama sissesu bhikkhavo’;
::

::gathalast
Sabbalokahito satthā, kittayī parisāsu maṃ.
::

::hangnum
93\.
::

::gatha1
‘‘Kilesā {pb:T:2.0229} jhāpitā mayhaṃ…pe… viharāmi anāsavo.
::

::hangnum
94\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
95\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sīvalithero imā gāthāyo
::

Abhāsitthāti.

::centre
Sīvalittherassāpadānaṃ tatiyaṃ.
::

#### 4. Vaṅgīsattheraapadānaṃ

::hangnum
96\.
::

::gatha1
‘‘Padumuttaro nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
97\.
::

::gatha1
‘‘Yathāpi {pb:M:2.0151} sāgare ūmi, gagane viya tārakā;
::

::gathalast
Evaṃ pāvacanaṃ tassa, arahantehi cittitaṃ.
::

::hangnum
98\.
::

::gatha1
‘‘Sadevāsuranāgehi, manujehi purakkhato;
::

::gathalast
Samaṇabrāhmaṇākiṇṇe, janamajjhe jinuttamo.
::

::hangnum
99\.
::

::gatha1
‘‘Pabhāhi anurañjanto, loke {note:lokaṃ (sī.)} lokantagū jino;
::

::gathalast
Vacanena vibodhento, veneyyapadumāni so.
::

::hangnum
100\.
::

::gatha1
‘‘Vesārajjehi sampanno, catūhi purisuttamo;
::

::gathalast
Pahīnabhayasārajjo, khemappatto visārado.
::

::hangnum
101\.
::

::gatha1
‘‘Āsabhaṃ {pb:T:2.0230}{pb:P:2.0496} pavaraṃ ṭhānaṃ, buddhabhūmiñca kevalaṃ;
::

::gathalast
Paṭijānāti lokaggo, natthi sañcodako kvaci.
::

::hangnum
102\.
::

::gatha1
‘‘Sīhanādamasambhītaṃ, nadato tassa tādino;
::

::gathalast
Devo naro vā brahmā vā, paṭivattā na vijjati.
::

::hangnum
103\.
::

::gatha1
‘‘Desento {pb:V:2.0147} pavaraṃ dhammaṃ, santārento sadevakaṃ;
::

::gathalast
Dhammacakkaṃ pavatteti, parisāsu visārado.
::

::hangnum
104\.
::

::gatha1
‘‘Paṭibhānavataṃ aggaṃ, sāvakaṃ sādhusammataṃ;
::

::gathalast
Guṇaṃ bahuṃ pakittetvā, etadagge ṭhapesi taṃ.
::

::hangnum
105\.
::

::gatha1
‘‘Tadāhaṃ haṃsavatiyaṃ, brāhmaṇo sādhusammato;
::

::gathalast
Sabbavedavidū jāto, vāgīso vādisūdano.
::

::hangnum
106\.
::

::gatha1
‘‘Upecca taṃ mahāvīraṃ, sutvāhaṃ dhammadesanaṃ;
::

::gathalast
Pītivaraṃ paṭilabhiṃ, sāvakassa guṇe rato.
::

::hangnum
107\.
::

::gatha1
‘‘Nimantetvāva sugataṃ, sasaṅghaṃ lokanandanaṃ;
::

::gathalast
Sattāhaṃ bhojayitvāhaṃ, dussehacchādayiṃ tadā.
::

::hangnum
108\.
::

::gatha1
‘‘Nipacca sirasā pāde, katokāso katañjalī;
::

::gathalast
Ekamantaṃ ṭhito haṭṭho, santhaviṃ jinamuttamaṃ.
::

::hangnum
109\.
::

::gatha1
‘‘‘Namo te vādimaddana {note:vādisaddula (sī. pī.), vādisūdana (syā.)}, namo te isisattama {note:purisuttama (sī. pī.)};
::

::gathalast
Namo te sabbalokagga, namo te abhayaṅkara.
::

::hangnum
110\.
::

::gatha1
‘‘‘Namo {pb:M:2.0152} te māramathana {note:māramasana (aṭṭha.)}, namo te diṭṭhisūdana;
::

::gathalast
Namo te santisukhada, namo te saraṇaṅkara.
::

::hangnum
111\.
::

::gatha1
‘‘‘Anāthānaṃ {pb:T:2.0231} bhavaṃ nātho, bhītānaṃ abhayappado;
::

::gathalast
Vissāmabhūmi {note:vissāsaṃ bhūmi (syā.), vissānabhūmi (pī.)} santānaṃ, saraṇaṃ saraṇesinaṃ’.
::

::hangnum
112\.
::

::gatha1
‘‘Evamādīhi sambuddhaṃ, santhavitvā mahāguṇaṃ;
::

::gathalast
Avocaṃ vādisūdassa {note:vādisūrassa (sī. syā. pī.)}, gatiṃ pappomi bhikkhuno.
::

::hangnum
113\.
::

::gatha1
‘‘Tadā avoca bhagavā, anantapaṭibhānavā;
::

::gathalast
‘Yo so buddhaṃ abhojesi, sattāhaṃ sahasāvakaṃ.
::

::hangnum
114\.
::

::gatha1
‘‘‘Guṇañca me pakittesi, pasanno sehi pāṇibhi;
::

::gathalast
Eso patthayate ṭhānaṃ, vādisūdassa bhikkhuno.
::

::hangnum
115\.
::

::gatha1
‘‘‘Anāgatamhi {pb:P:2.0497} addhāne, lacchase taṃ manorathaṃ;
::

::gathalast
Devamānusasampattiṃ, anubhotvā anappakaṃ.
::

::hangnum
116\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
117\.
::

::gatha1
‘‘‘Tassa {pb:V:2.0148} dhammesu dāyādo, oraso dhammanimmito;
::

::gathalast
Vaṅgīso nāma nāmena, hessati satthu sāvako’.
::

::hangnum
118\.
::

::gatha1
‘‘Taṃ sutvā mudito hutvā, yāvajīvaṃ tadā jinaṃ;
::

::gathalast
Paccayehi upaṭṭhāsiṃ, mettacitto tathāgataṃ.
::

::hangnum
119\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tusitaṃ {note:tāvatiṃsaṃ (syā.)} agamāsahaṃ.
::

::hangnum
120\.
::

::gatha1
‘‘Pacchime ca bhave dāni, jāto vippakule {note:paribbājakule (sī. syā. pī.)} ahaṃ;
::

::gathalast
Paccājāto {note:sampatto ca (ka.)} yadā āsiṃ, jātiyā sattavassiko.
::

::hangnum
121\.
::

::gatha1
‘‘Sabbavedavidū {pb:T:2.0232} jāto, vādasatthavisārado;
::

::gathalast
Vādissaro {note:vaggussaro (syā. pī.)} cittakathī, paravādappamaddano.
::

::hangnum
122\.
::

::gatha1
‘‘Vaṅge jātoti vaṅgīso, vacane issaroti vā;
::

::gathalast
Vaṅgīso iti me nāmaṃ, abhavī lokasammataṃ.
::

::hangnum
123\.
::

::gatha1
‘‘Yadāhaṃ {pb:M:2.0153} viññutaṃ patto, ṭhito paṭhamayobbane;
::

::gathalast
Tadā rājagahe ramme, sāriputtamahaddasaṃ {note:mathaddasaṃ (sī. pī.), ca addasaṃ (syā.)}.
::

::centre
Pañcavīsatimaṃ bhāṇavāraṃ.
::

::hangnum
124\.
::

::gatha1
‘‘Piṇḍāya vicarantaṃ taṃ, pattapāṇiṃ susaṃvutaṃ;
::

::gathalast
Alolakkhiṃ mitabhāṇiṃ, yugamattaṃ nidakkhitaṃ {note:nirikkhataṃ (sī. pī.), udikkhataṃ (syā.)}.
::

::hangnum
125\.
::

::gatha1
‘‘Taṃ disvā vimhito hutvā, avocaṃ mamanucchavaṃ {note:mananucchavaṃ (sī. syā.)};
::

::gathalast
Kaṇikāraṃva nicitaṃ {note:kaṇikāraparicitaṃ (pī.), khaṇikaṃ ṭhānaracitaṃ (sī.)}, cittaṃ gāthāpadaṃ ahaṃ.
::

::hangnum
126\.
::

::gatha1
‘‘Ācikkhi so me satthāraṃ, sambuddhaṃ lokanāyakaṃ;
::

::gathalast
Tadā so paṇḍito vīro, uttariṃ {note:uttaraṃ (sī. pī.)} samavoca me.
::

::hangnum
127\.
::

::gatha1
‘‘Virāgasaṃhitaṃ vākyaṃ, katvā duddasamuttamaṃ;
::

::gathalast
Vicittapaṭibhānehi, tosito tena tādinā.
::

::hangnum
128\.
::

::gatha1
‘‘Nipacca sirasā pāde, ‘pabbājehī’ti maṃ bravi;
::

::gathalast
Tato maṃ sa mahāpañño, buddhaseṭṭhamupānayi.
::

::hangnum
129\.
::

::gatha1
‘‘Nipacca sirasā pāde, nisīdiṃ satthu santike;
::

::gathalast
Mamāha vadataṃ seṭṭho, kacci vaṅgīsa jānāsi {note:saccaṃ vaṅgīsa kacci te (syā.)}.
::

::hangnum
130\.
::

::gatha1
‘‘Kiñci {pb:V:2.0149} sippanti tassāhaṃ, ‘jānāmī’ti ca abraviṃ;
::

::gathalast
Matasīsaṃ {pb:T:2.0233}{pb:P:2.0498} vanacchuddhaṃ, api bārasavassikaṃ;
::

::gathalast
Tava vijjāvisesena, sace sakkosi vācaya {note:bhāsaya (sī. pī.)}.
::

::hangnum
131\.
::

::gatha1
‘‘Āmoti me paṭiññāte, tīṇi sīsāni dassayi;
::

::gathalast
Nirayanaradevesu, upapanne avācayiṃ.
::

::hangnum
132\.
::

::gatha1
‘‘Tadā khīṇāsavasseva {note:paccekabuddhassa (sī. pī.)}, sīsaṃ dassesi nāyako;
::

::gathalast
Tatohaṃ vihatārabbho, pabbajjaṃ samayācisaṃ.
::

::hangnum
133\.
::

::gatha1
‘‘Pabbajitvāna sugataṃ, santhavāmi tahiṃ tahiṃ;
::

::gathalast
Tato maṃ kabbavittosi {note:kavicittoti (syā. pī.)}, ujjhāyantiha bhikkhavo.
::

::hangnum
134\.
::

::gatha1
‘‘Tato {pb:M:2.0154} vīmaṃsanatthaṃ me, āha buddho vināyako;
::

::gathalast
Takkikā panimā gāthā, ṭhānaso paṭibhanti taṃ.
::

::hangnum
135\.
::

::gatha1
‘‘Na kabbavittohaṃ vīra, ṭhānaso paṭibhanti maṃ;
::

::gathalast
Tena hi dāni vaṅgīsa, ṭhānaso santhavāhi maṃ.
::

::hangnum
136\.
::

::gatha1
‘‘Tadāhaṃ santhaviṃ vīraṃ, gāthāhi isisattamaṃ;
::

::gathalast
Ṭhānaso me tadā tuṭṭho, jino agge ṭhapesi maṃ.
::

::hangnum
137\.
::

::gatha1
‘‘Paṭibhānena cittena, aññesamatimaññahaṃ;
::

::gathalast
Pesale tena saṃviggo, arahattamapāpuṇiṃ.
::

::hangnum
138\.
::

::gatha1
‘‘‘Paṭibhānavataṃ aggo, añño koci na vijjati;
::

::gathalast
Yathāyaṃ bhikkhu vaṅgīso, evaṃ dhāretha bhikkhavo’.
::

::hangnum
139\.
::

::gatha1
‘‘Satasahasse kataṃ kammaṃ, phalaṃ dassesi me idha;
::

::gathalast
Sumutto saravegova kilese jhāpayiṃ mama.
::

::hangnum
140\.
::

::gatha1
‘‘Kilesā {pb:T:2.0234} jhāpitā mayhaṃ…pe… viharāmi anāsavo.
::

::hangnum
141\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
142\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vaṅgīso thero imā gāthāyo
::

Abhāsitthāti.

::centre
Vaṅgīsattherassāpadānaṃ catutthaṃ.
::

#### 5. Nandakattheraapadānaṃ

::hangnum
143\.
::

::gatha1
‘‘Padumuttaro {pb:V:2.0150}{pb:P:2.0499} nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
144\.
::

::gatha1
‘‘Hitāya sabbasattānaṃ, sukhāya vadataṃ varo;
::

::gathalast
Atthāya purisājañño, paṭipanno sadevake.
::

::hangnum
145\.
::

::gatha1
‘‘Yasaggapatto sirimā, kittivaṇṇabhato {note:kittivaṇṇa bhaṭo (syā. ka.)} jino;
::

::gathalast
Pūjito sabbalokassa, disā sabbāsu vissuto.
::

::hangnum
146\.
::

::gatha1
‘‘Uttiṇṇavicikiccho {pb:M:2.0155} so, vītivattakathaṃkatho;
::

::gathalast
Paripuṇṇamanasaṅkappo, patto sambodhimuttamaṃ.
::

::hangnum
147\.
::

::gatha1
‘‘Anuppannassa maggassa, uppādetā naruttamo;
::

::gathalast
Anakkhātañca akkhāsi, asañjātañca sañjanī.
::

::hangnum
148\.
::

::gatha1
‘‘Maggaññū {pb:T:2.0235} maggavidū {note:so maggavidū (sī. pī.)} ca, maggakkhāyī narāsabho;
::

::gathalast
Maggassa kusalo satthā, sārathīnaṃ varuttamo {note:naruttamo (syā.)}.
::

::hangnum
149\.
::

::gatha1
‘‘Tadā mahākāruṇiko, dhammaṃ desesi nāyako;
::

::gathalast
Nimugge kāmapaṅkamhi {note:mohapaṅkamhi (sī. syā.), mohamaggamhi (pī.)}, samuddharati pāṇine.
::

::hangnum
150\.
::

::gatha1
‘‘Bhikkhunīnaṃ ovadane, sāvakaṃ seṭṭhasammataṃ;
::

::gathalast
Vaṇṇayaṃ etadaggamhi, paññapesi mahāmuni.
::

::hangnum
151\.
::

::gatha1
‘‘Taṃ sutvāhaṃ pamudito, nimantetvā tathāgataṃ;
::

::gathalast
Bhojayitvā sasaṅghaṃ taṃ, patthayiṃ ṭhānamuttamaṃ.
::

::hangnum
152\.
::

::gatha1
‘‘Tadā pamudito nātho, maṃ avoca mahāisi;
::

::gathalast
‘Sukhī bhavassu dīghāvu {note:dīghāyu (sī. syā.)}, lacchase taṃ manorathaṃ.
::

::hangnum
153\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
154\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Nandako nāma nāmena, hessati satthu sāvako’.
::

::hangnum
155\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsūpago ahaṃ.
::

::hangnum
156\.
::

::gatha1
‘‘Pacchime {pb:V:2.0151} ca bhave dāni, jāto seṭṭhikule ahaṃ;
::

::gathalast
Sāvatthiyaṃ pure vare, iddhe phīte mahaddhane.
::

::hangnum
157\.
::

::gatha1
‘‘Purappavese sugataṃ, disvā vimhitamānaso;
::

::gathalast
Jetārāmapaṭiggāhe, pabbajiṃ anagāriyaṃ.
::

::hangnum
158\.
::

::gatha1
‘‘Nacireneva {pb:T:2.0236}{pb:P:2.0500} kālena, arahattamapāpuṇiṃ;
::

::gathalast
Tatohaṃ tiṇṇasaṃsāro, sāsito sabbadassinā.
::

::hangnum
159\.
::

::gatha1
‘‘Bhikkhunīnaṃ {pb:M:2.0156} dhammakathaṃ, paṭipucchākariṃ ahaṃ;
::

::gathalast
Sāsitā tā mayā sabbā, abhaviṃsu anāsavā.
::

::hangnum
160\.
::

::gatha1
‘‘Satāni pañcanūnāni, tadā tuṭṭho mahāhito;
::

::gathalast
Bhikkhunīnaṃ ovadataṃ, aggaṭṭhāne ṭhapesi maṃ.
::

::hangnum
161\.
::

::gatha1
‘‘Satasahasse kataṃ kammaṃ, phalaṃ dassesi me idha;
::

::gathalast
Sumutto saravegova, kilese jhāpayiṃ mama.
::

::hangnum
162\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
163\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
164\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā nandako thero imā gāthāyo
::

Abhāsitthāti.

::centre
Nandakattherassāpadānaṃ pañcamaṃ.
::

#### 6. Kāḷudāyittheraapadānaṃ

::hangnum
165\.
::

::gatha1
‘‘Padumuttaro nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
166\.
::

::gatha1
‘‘Nāyakānaṃ {pb:T:2.0237} varo satthā, guṇāguṇavidū jino;
::

::gathalast
Kataññū katavedī ca, titthe yojeti pāṇine {note:pāṇino (sī. syā pī.)}.
::

::hangnum
167\.
::

::gatha1
‘‘Sabbaññutena ñāṇena, tulayitvā dayāsayo;
::

::gathalast
Deseti pavaraṃ dhammaṃ, anantaguṇasañcayo.
::

::hangnum
168\.
::

::gatha1
‘‘Sa {pb:V:2.0152} kadāci mahāvīro, anantajinasaṃsari {note:anantajanasaṃsadi (sī.), anantajanasaṃsudhi (syā.), anantajanasaṃsarī (pī.)};
::

::gathalast
Deseti madhuraṃ dhammaṃ, catusaccūpasañhitaṃ.
::

::hangnum
169\.
::

::gatha1
‘‘Sutvāna taṃ dhammavaraṃ, ādimajjhantasobhaṇaṃ;
::

::gathalast
Pāṇasatasahassānaṃ, dhammābhisamayo ahu.
::

::hangnum
170\.
::

::gatha1
‘‘Ninnāditā tadā bhūmi, gajjiṃsu ca payodharā;
::

::gathalast
Sādhukāraṃ pavattiṃsu, devabrahmanarāsurā.
::

::hangnum
171\.
::

::gatha1
‘‘‘Aho {pb:M:2.0157} kāruṇiko satthā, aho saddhammadesanā;
::

::gathalast
Aho bhavasamuddamhi, nimugge uddharī jino’.
::

::hangnum
172\.
::

::gatha1
‘‘Evaṃ pavedajātesu, sanarāmarabrahmasu;
::

::gathalast
Kulappasādakānaggaṃ, sāvakaṃ vaṇṇayī jino.
::

::hangnum
173\.
::

::gatha1
‘‘Tadāhaṃ haṃsavatiyaṃ, jātomaccakule ahuṃ;
::

::gathalast
Pāsādiko dassaniyo, pahūtadhanadhaññavā.
::

::hangnum
174\.
::

::gatha1
‘‘Haṃsārāmamupeccāhaṃ{pb:P:2.0501}, vanditvā taṃ tathāgataṃ;
::

::gathalast
Suṇitvā madhuraṃ dhammaṃ, kāraṃ katvā ca tādino.
::

::hangnum
175\.
::

::gatha1
‘‘Nipacca pādamūlehaṃ, imaṃ vacanamabraviṃ;
::

::gathalast
‘Kulappasādakānaggo, yo tayā santhuto {note:yo tava sāsane (syā.)} mune.
::

::hangnum
176\.
::

::gatha1
‘‘‘Tādiso {pb:T:2.0238} homahaṃ vīra {note:tādisohaṃ mahāvīra (syā. ka.)}, buddhaseṭṭhassa sāsane’;
::

::gathalast
Tadā mahākāruṇiko, siñcanto vā matena maṃ.
::

::hangnum
177\.
::

::gatha1
‘‘Āha maṃ ‘putta uttiṭṭha, lacchase taṃ manorathaṃ;
::

::gathalast
Kathaṃ nāma jine kāraṃ, katvāna viphalo siyā.
::

::hangnum
178\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
179\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Udāyi nāma nāmena, hessati satthu sāvako’.
::

::hangnum
180\.
::

::gatha1
‘‘Taṃ sutvā mudito hutvā, yāvajīvaṃ tadā jinaṃ;
::

::gathalast
Mettacitto paricariṃ, paccayehi vināyakaṃ.
::

::hangnum
181\.
::

::gatha1
‘‘Tena kammavipākena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
182\.
::

::gatha1
‘‘Pacchime {pb:V:2.0153} ca bhave dāni, ramme kapilavatthave;
::

::gathalast
Jāto mahāmaccakule, suddhodanamahīpate {note:suddhodano mahīpati (syā.)}.
::

::hangnum
183\.
::

::gatha1
‘‘Tadā ajāyi siddhattho, ramme lumbinikānane;
::

::gathalast
Hitāya sabbalokassa, sukhāya ca narāsabho.
::

::hangnum
184\.
::

::gatha1
‘‘Tadaheva {pb:M:2.0158} ahaṃ jāto, saha teneva vaḍḍhito;
::

::gathalast
Piyo sahāyo dayito, viyatto nītikovido.
::

::hangnum
185\.
::

::gatha1
‘‘Ekūnatiṃso vayasā, nikkhamitvā agārato {note:nikkhanto pabbajitthaso (sī. syā.)};
::

::gathalast
Chabbassaṃ vītināmetvā, āsi buddho vināyako.
::

::hangnum
186\.
::

::gatha1
‘‘Jetvā {pb:T:2.0239} sasenakaṃ māraṃ, khepayitvāna āsave;
::

::gathalast
Bhavaṇṇavaṃ taritvāna, buddho āsi sadevake.
::

::hangnum
187\.
::

::gatha1
‘‘Isivhayaṃ gamitvāna {note:isivhayaṃ patanaṃ gantvā (syā.)}, vinetvā pañcavaggiye;
::

::gathalast
Tato vinesi bhagavā, gantvā gantvā tahiṃ tahiṃ.
::

::hangnum
188\.
::

::gatha1
‘‘Veneyye vinayanto so, saṅgaṇhanto sadevakaṃ;
::

::gathalast
Upecca magadhe giriṃ {note:māgadagiriṃ (sī.), maṅgalāgiriṃ (pī.)}, viharittha tadā jino.
::

::hangnum
189\.
::

::gatha1
‘‘Tadā {pb:P:2.0502} suddhodanenāhaṃ, bhūmipālena pesito;
::

::gathalast
Gantvā disvā dasabalaṃ, pabbajitvārahā ahuṃ.
::

::hangnum
190\.
::

::gatha1
‘‘Tadā mahesiṃ yācitvā, pāpayiṃ kapilavhayaṃ;
::

::gathalast
Tato purāhaṃ gantvāna, pasādesiṃ mahākulaṃ.
::

::hangnum
191\.
::

::gatha1
‘‘Jino tasmiṃ guṇe tuṭṭho, maṃ mahāparisāya so {note:mamāha purisāsabho (syā. pī.)};
::

::gathalast
Kulappasādakānaggaṃ, paññāpesi vināyako.
::

::hangnum
192\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
193\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
194\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kāḷudāyithero imā gāthāyo
::

Abhāsitthāti.

::centre
Kāḷudāyittherassāpadānaṃ chaṭṭhaṃ.
::

#### 7. Abhayattheraapadānaṃ

::hangnum
195\.
::

::gatha1
‘‘Padumuttaro {pb:T:2.0240}{pb:V:2.0154} nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
196\.
::

::gatha1
‘‘Saraṇagamane {pb:M:2.0159} kiñci, nivesesi tathāgato;
::

::gathalast
Kiñci sīle nivesesi, dasakammapathuttame.
::

::hangnum
197\.
::

::gatha1
‘‘Deti kassaci so vīro, sāmaññaphalamuttamaṃ;
::

::gathalast
Samāpattī tathā aṭṭha, tisso vijjā pavacchati.
::

::hangnum
198\.
::

::gatha1
‘‘Chaḷabhiññāsu yojesi, kiñci sattaṃ naruttamo;
::

::gathalast
Deti kassaci nātho so, catasso paṭisambhidā.
::

::hangnum
199\.
::

::gatha1
‘‘Bodhaneyyaṃ pajaṃ disvā, asaṅkheyyampi yojanaṃ {note:asaṅkheyyepi yojane sī. syā. pī.)};
::

::gathalast
Khaṇena upagantvāna, vineti narasārathi.
::

::hangnum
200\.
::

::gatha1
‘‘Tadāhaṃ haṃsavatiyaṃ, ahosiṃ brāhmaṇatrajo;
::

::gathalast
Pāragū sabbavedānaṃ, veyyākaraṇasammato.
::

::hangnum
201\.
::

::gatha1
‘‘Niruttiyā ca kusalo, nighaṇḍumhi visārado;
::

::gathalast
Padako keṭubhavidū, chandovicitikovido.
::

::hangnum
202\.
::

::gatha1
‘‘Jaṅghāvihāraṃ vicaraṃ, haṃsārāmamupeccahaṃ;
::

::gathalast
Addasaṃ varadaṃ {note:vadataṃ (sī. pī.), pavaraṃ (syā.)} seṭṭhaṃ, mahājanapurakkhataṃ.
::

::hangnum
203\.
::

::gatha1
‘‘Desentaṃ virajaṃ dhammaṃ, paccanīkamatī ahaṃ;
::

::gathalast
Upetvā tassa kalyāṇaṃ, sutvāna vimalaṃ ahaṃ {note:vākyāni, sutvāna vimalānahaṃ (sī. syā. pī.)}.
::

::hangnum
204\.
::

::gatha1
‘‘Byāhataṃ {pb:T:2.0241}{pb:P:2.0503} punaruttaṃ vā, apatthaṃ vā niratthakaṃ;
::

::gathalast
Nāddasaṃ tassa munino, tato pabbajito ahaṃ.
::

::hangnum
205\.
::

::gatha1
‘‘Nacireneva kālena, sabbasattavisārado;
::

::gathalast
Nipuṇo buddhavacane, ahosiṃ guṇisammato.
::

::hangnum
206\.
::

::gatha1
‘‘Tadā catasso gāthāyo, ganthayitvā subyañjanā;
::

::gathalast
Santhavitvā tilokaggaṃ, desayissaṃ dine dine.
::

::hangnum
207\.
::

::gatha1
‘‘Virattosi mahāvīro, saṃsāre sabhaye vasaṃ;
::

::gathalast
Karuṇāya na nibbāyi, tato kāruṇiko muni.
::

::hangnum
208\.
::

::gatha1
‘‘Puthujjano {pb:V:2.0155} vayo santo, na kilesavaso ahu;
::

::gathalast
Sampajāno satiyutto, tasmā eso acintiyo.
::

::hangnum
209\.
::

::gatha1
‘‘Dubbalāni {pb:M:2.0160} kilesāni, yassāsayagatāni me;
::

::gathalast
Ñāṇaggiparidaḍḍhāni, na khīyiṃsu tamabbhutaṃ.
::

::hangnum
210\.
::

::gatha1
‘‘Yo sabbalokassa garu, loko {note:loke (syā. ka.)} yassa tathā garu;
::

::gathalast
Tathāpi lokācariyo, loko tassānuvattako.
::

::hangnum
211\.
::

::gatha1
‘‘Evamādīhi sambuddhaṃ, kittayaṃ dhammadesanaṃ;
::

::gathalast
Yāvajīvaṃ karitvāna, gato saggaṃ tato cuto.
::

::hangnum
212\.
::

::gatha1
‘‘Satasahassito kappe, yaṃ buddhamabhikittayiṃ;
::

::gathalast
Duggatiṃ nābhijānāmi, kittanāya idaṃ phalaṃ.
::

::hangnum
213\.
::

::gatha1
‘‘Devaloke mahārajjaṃ, pādesiṃ kañcanagghiyaṃ {note:dibbānubhojahaṃ tadā (syā.), rajjaṃ pādesi kaṃcayaṃ (sī.)};
::

::gathalast
Cakkavattī mahārajjaṃ, bahusonubhaviṃ ahaṃ.
::

::hangnum
214\.
::

::gatha1
‘‘Duve {pb:T:2.0242} bhave pajāyāmi, devatte atha mānuse;
::

::gathalast
Aññaṃ gatiṃ na jānāmi, kittanāya idaṃ phalaṃ.
::

::hangnum
215\.
::

::gatha1
‘‘Duve kule pajāyāmi, khattiye atha brāhmaṇe;
::

::gathalast
Nīce kule na jāyāmi, kittanāya idaṃ phalaṃ.
::

::hangnum
216\.
::

::gatha1
‘‘Pacchime ca bhave dāni, giribbajapuruttame;
::

::gathalast
Raññohaṃ bimbisārassa, putto nāmena cābhayo.
::

::hangnum
217\.
::

::gatha1
‘‘Pāpamittavasaṃ gantvā, nigaṇṭhena vimohito;
::

::gathalast
Pesito nāṭaputtena, buddhaseṭṭhamupeccahaṃ.
::

::hangnum
218\.
::

::gatha1
‘‘Pucchitvā {pb:P:2.0504} nipuṇaṃ pañhaṃ, sutvā byākaraṇuttamaṃ;
::

::gathalast
Pabbajitvāna naciraṃ, arahattamapāpuṇiṃ.
::

::hangnum
219\.
::

::gatha1
‘‘Kittayitvā jinavaraṃ, kittito homi sabbadā;
::

::gathalast
Sugandhadehavadano, āsiṃ sukhasamappito.
::

::hangnum
220\.
::

::gatha1
‘‘Tikkhahāsalahupañño, mahāpañño tathevahaṃ;
::

::gathalast
Vicittapaṭibhāno ca, tassa kammassa vāhasā.
::

::hangnum
221\.
::

::gatha1
‘‘Abhitthavitvā padumuttarāhaṃ, pasannacitto asamaṃ sayambhuṃ;
::

::gathalast
Na gacchi kappāni apāyabhūmiṃ, sataṃ sahassāni balena tassa.
::

::hangnum
222\.
::

::gatha1
‘‘Kilesā {pb:M:2.0161}{pb:V:2.0156} jhāpitā mayhaṃ…pe… viharāmi anāsavo.
::

::hangnum
223\.
::

::gatha1
‘‘Svāgataṃ {pb:T:2.0243} vata me āsi…pe… kataṃ buddhassa sāsanaṃ.
::

::hangnum
224\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā abhayo thero imā gāthāyo
::

Abhāsitthāti.

::centre
Abhayattherassāpadānaṃ sattamaṃ.
::

#### 8. Lomasakaṅgiyattheraapadānaṃ

::hangnum
225\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
226\.
::

::gatha1
‘‘Tadāhaṃ candano ceva, pabbajitvāna sāsane;
::

::gathalast
Āpāṇakoṭikaṃ dhammaṃ, pūrayitvāna sāsane.
::

::hangnum
227\.
::

::gatha1
‘‘Tato cutā santusitaṃ, upapannā ubho mayaṃ;
::

::gathalast
Tattha dibbehi naccehi, gītehi vāditehi ca.
::

::hangnum
228\.
::

::gatha1
‘‘Rūpādidasahaṅgehi, abhibhotvāna sesake;
::

::gathalast
Yāvatāyuṃ vasitvāna, anubhotvā mahāsukhaṃ.
::

::hangnum
229\.
::

::gatha1
‘‘Tato cavitvā tidasaṃ, candano upapajjatha;
::

::gathalast
Ahaṃ kapilavatthusmiṃ, ajāyiṃ sākiyatrajo.
::

::hangnum
230\.
::

::gatha1
‘‘Yadā udāyittherena, ajjhiṭṭho lokanāyako;
::

::gathalast
Anukampiya sakyānaṃ, upesi kapilavhayaṃ.
::

::hangnum
231\.
::

::gatha1
‘‘Tadātimānino {pb:T:2.0244} sakyā, na buddhassa guṇaññuno;
::

::gathalast
Paṇamanti na sambuddhaṃ, jātithaddhā anādarā.
::

::hangnum
232\.
::

::gatha1
‘‘Tesaṃ {pb:P:2.0505} saṅkappamaññāya, ākāse caṅkamī jino;
::

::gathalast
Pajjunno viya vassittha, pajjalittha yathā sikhī.
::

::hangnum
233\.
::

::gatha1
‘‘Dassetvā rūpamatulaṃ, puna antaradhāyatha;
::

::gathalast
Ekopi hutvā bahudhā, ahosi punarekako.
::

::hangnum
234\.
::

::gatha1
‘‘Andhakāraṃ {pb:M:2.0162}{pb:V:2.0157} pakāsañca, dassayitvā anekadhā;
::

::gathalast
Pāṭiheraṃ karitvāna, vinayī ñātake muni.
::

::hangnum
235\.
::

::gatha1
‘‘Cātuddīpo mahāmegho, tāvadeva pavassatha;
::

::gathalast
Tadā hi jātakaṃ buddho, vessantaramadesayi.
::

::hangnum
236\.
::

::gatha1
‘‘Tadā te khattiyā sabbe, nihantvā jātijaṃ madaṃ;
::

::gathalast
Upesuṃ saraṇaṃ buddhaṃ, āha suddhodano tadā.
::

::hangnum
237\.
::

::gatha1
‘‘‘Idaṃ tatiyaṃ tava bhūripañña, pādāni vandāmi samantacakkhu;
::

::gathalast
Yadābhijāto pathavī pakampayī, yadā ca taṃ najjahi jambuchāyā’.
::

::hangnum
238\.
::

::gatha1
‘‘Tadā buddhānubhāvaṃ taṃ, disvā vimhitamānaso;
::

::gathalast
Pabbajitvāna tattheva, nivasiṃ mātupūjako.
::

::hangnum
239\.
::

::gatha1
‘‘Candano devaputto maṃ, upagantvānupucchatha;
::

::gathalast
Bhaddekarattassa tadā, saṅkhepavitthāraṃ nayaṃ.
::

::hangnum
240\.
::

::gatha1
‘‘Coditohaṃ {pb:T:2.0245} tadā tena, upecca naranāyakaṃ;
::

::gathalast
Bhaddekarattaṃ sutvāna, saṃviggo vanamāmako.
::

::hangnum
241\.
::

::gatha1
‘‘Tadā mātaramapucchiṃ, vane vacchāmi ekako;
::

::gathalast
Sukhumāloti me mātā, vārayī taṃ {note:te (syā. pī. ka.)} tadā vacaṃ.
::

::hangnum
242\.
::

::gatha1
‘‘Kāsaṃ {note:dabbaṃ (sī. syā. pī.)} kusaṃ poṭakilaṃ, usīraṃ muñjapabbajaṃ {note:muñjababbajaṃ (sī. pī.)};
::

::gathalast
Urasā panudissāmi, vivekamanubrūhayaṃ.
::

::hangnum
243\.
::

::gatha1
‘‘Tadā vanaṃ paviṭṭhohaṃ, saritvā jinasāsanaṃ;
::

::gathalast
Bhaddekarattaovādaṃ, arahattamapāpuṇiṃ.
::

::hangnum
244\.
::

::gatha1
‘‘‘Atītaṃ {pb:P:2.0506} nānvāgameyya, nappaṭikaṅkhe anāgataṃ;
::

::gathalast
Yadatītaṃ pahīnaṃ taṃ, appattañca anāgataṃ.
::

::hangnum
245\.
::

::gatha1
‘‘‘Paccuppannañca yo dhammaṃ, tattha tattha vipassati;
::

::gathalast
Asaṃhīraṃ asaṃkuppaṃ, taṃ vidvā manubrūhaye.
::

::hangnum
246\.
::

::gatha1
‘‘‘Ajjeva kiccamātappaṃ, ko jaññā maraṇaṃ suve;
::

::gathalast
Na hi no saṅgaraṃ {note:saṅkaraṃ (ka.)} tena, mahāsenena maccunā.
::

::hangnum
247\.
::

::gatha1
‘‘‘Evaṃvihāriṃ {pb:M:2.0163} ātāpiṃ, ahorattamatanditaṃ;
::

::gathalast
Taṃ ve bhaddekarattoti, santo ācikkhate muni’.
::

::hangnum
248\.
::

::gatha1
‘‘Kilesā {pb:V:2.0158} jhāpitā mayhaṃ…pe… viharāmi anāsavo.
::

::hangnum
249\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
250\.
::

::gatha1
‘‘Paṭisambhidā {pb:T:2.0246} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā lomasakaṅgiyo {note:lomasaṅkhiyo (syā. ka.)} thero imā gāthāyo
::

Abhāsitthāti.

::centre
Lomasakaṅgiyattherassāpadānaṃ aṭṭhamaṃ.
::

#### 9. Vanavacchattheraapadānaṃ

::hangnum
251\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
252\.
::

::gatha1
‘‘Tadāhaṃ pabbajitvāna, tassa buddhassa sāsane;
::

::gathalast
Yāvajīvaṃ caritvāna, brahmacāraṃ tato cuto.
::

::hangnum
253\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
254\.
::

::gatha1
‘‘Tato cuto araññamhi, kapoto āsahaṃ tahiṃ;
::

::gathalast
Vasate guṇasampanno, bhikkhu jhānarato sadā.
::

::hangnum
255\.
::

::gatha1
‘‘Mettacitto kāruṇiko, sadā pamuditānano;
::

::gathalast
Upekkhako mahāvīro, appamaññāsu kovido.
::

::hangnum
256\.
::

::gatha1
‘‘Vinīvaraṇasaṅkappe, sabbasattahitāsaye;
::

::gathalast
Visaṭṭho nacirenāsiṃ, tasmiṃ sugatasāvake.
::

::hangnum
257\.
::

::gatha1
‘‘Upecca {pb:P:2.0507} pādamūlamhi, nisinnassa tadāssame;
::

::gathalast
Kadāci sāmisaṃ deti, dhammaṃ desesi cekadā.
::

::hangnum
258\.
::

::gatha1
‘‘Tadā {pb:T:2.0247} vipulapemena, upāsitvā jinatrajaṃ;
::

::gathalast
Tato cuto gato saggaṃ, pavāso sagharaṃ yathā.
::

::hangnum
259\.
::

::gatha1
‘‘Saggā {pb:M:2.0164} cuto manussesu, nibbatto puññakammunā;
::

::gathalast
Agāraṃ chaḍḍayitvāna, pabbajiṃ bahuso ahaṃ.
::

::hangnum
260\.
::

::gatha1
‘‘Samaṇo {pb:V:2.0159} tāpaso vippo, paribbajo tathevahaṃ;
::

::gathalast
Hutvā vasiṃ araññamhi, anekasataso ahaṃ.
::

::hangnum
261\.
::

::gatha1
‘‘Pacchime ca bhave dāni, ramme kapilavatthave;
::

::gathalast
Vacchagotto dijo tassa, jāyāya ahamokkamiṃ.
::

::hangnum
262\.
::

::gatha1
‘‘Mātu me dohaḷo āsi, tirokucchigatassa me;
::

::gathalast
Jāyamānasamīpamhi, vanavāsāya nicchayo.
::

::hangnum
263\.
::

::gatha1
‘‘Tato me ajanī mātā, ramaṇīye vanantare;
::

::gathalast
Gabbhato nikkhamantaṃ maṃ, kāsāyena paṭiggahuṃ.
::

::hangnum
264\.
::

::gatha1
‘‘Tato kumāro siddhattho, jāto sakyakuladdhajo;
::

::gathalast
Tassa mitto piyo āsiṃ, saṃvisaṭṭho sumāniyo.
::

::hangnum
265\.
::

::gatha1
‘‘Sattasārebhinikkhante, ohāya vipulaṃ yasaṃ;
::

::gathalast
Ahampi pabbajitvāna, himavantamupāgamiṃ.
::

::hangnum
266\.
::

::gatha1
‘‘Vanālayaṃ bhāvanīyaṃ, kassapaṃ dhutavādikaṃ;
::

::gathalast
Disvā sutvā jinuppādaṃ, upesiṃ narasārathiṃ.
::

::hangnum
267\.
::

::gatha1
‘‘So me dhammamadesesi, sabbatthaṃ sampakāsayaṃ;
::

::gathalast
Tatohaṃ pabbajitvāna, vanameva punāgamaṃ {note:punāgamiṃ (sī. pī.), punokkamaṃ (syā.)}.
::

::hangnum
268\.
::

::gatha1
‘‘Tatthāppamatto {pb:T:2.0248} viharaṃ, chaḷabhiññā aphassayiṃ {note:apassayiṃ (syā. ka.)};
::

::gathalast
Aho suladdhalābhomhi, sumittenānukampito.
::

::hangnum
269\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
270\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
271\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vanavaccho thero imā gāthāyo
::

Abhāsitthāti.

::centre
Vanavacchattherassāpadānaṃ navamaṃ.
::

#### 10. Cūḷasugandhattheraapadānaṃ

::hangnum
272\.
::

::gatha1
‘‘Imamhi {pb:M:2.0165}{pb:V:2.0160}{pb:P:2.0508} bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
273\.
::

::gatha1
‘‘Anubyañjanasampanno, bāttiṃsavaralakkhaṇo;
::

::gathalast
Byāmappabhāparivuto, raṃsijālasamotthaṭo.
::

::hangnum
274\.
::

::gatha1
‘‘Assāsetā yathā cando, sūriyova pabhaṅkaro;
::

::gathalast
Nibbāpetā yathā megho, sāgarova guṇākaro.
::

::hangnum
275\.
::

::gatha1
‘‘Dharaṇīriva sīlena, himavāva samādhinā;
::

::gathalast
Ākāso viya paññāya, asaṅgo anilo yathā.
::

::hangnum
276\.
::

::gatha1
‘‘Tadāhaṃ {pb:T:2.0249} bārāṇasiyaṃ, upapanno mahākule;
::

::gathalast
Pahūtadhanadhaññasmiṃ, nānāratanasañcaye.
::

::hangnum
277\.
::

::gatha1
‘‘Mahatā parivārena, nisinnaṃ lokanāyakaṃ;
::

::gathalast
Upecca dhammamassosiṃ, amataṃva manoharaṃ.
::

::hangnum
278\.
::

::gatha1
‘‘Dvattiṃsalakkhaṇadharo, sanakkhattova candimā;
::

::gathalast
Anubyañjanasampanno, sālarājāva phullito.
::

::hangnum
279\.
::

::gatha1
‘‘Raṃsijālaparikkhitto, dittova kanakācalo;
::

::gathalast
Byāmappabhāparivuto, sataraṃsī divākaro.
::

::hangnum
280\.
::

::gatha1
‘‘Soṇṇānano jinavaro, samaṇīva {note:rammaṇīva (syā.)} siluccayo;
::

::gathalast
Karuṇāpuṇṇahadayo, guṇena viya sāgaro.
::

::hangnum
281\.
::

::gatha1
‘‘Lokavissutakitti ca, sinerūva naguttamo;
::

::gathalast
Yasasā vitthato vīro, ākāsasadiso muni.
::

::hangnum
282\.
::

::gatha1
‘‘Asaṅgacitto sabbattha, anilo viya nāyako;
::

::gathalast
Patiṭṭhā sabbabhūtānaṃ, mahīva munisattamo.
::

::hangnum
283\.
::

::gatha1
‘‘Anupalitto lokena, toyena padumaṃ yathā;
::

::gathalast
Kuvādagacchadahano, aggikhandhova sobhasi {note:sobhati (sī.), so vasi (syā. ka.)}.
::

::hangnum
284\.
::

::gatha1
‘‘Agadho viya sabbattha, kilesavisanāsako;
::

::gathalast
Gandhamādanaselova, guṇagandhavibhūsito.
::

::hangnum
285\.
::

::gatha1
‘‘Guṇānaṃ {pb:M:2.0166}{pb:V:2.0161} ākaro vīro, ratanānaṃva sāgaro;
::

::gathalast
Sindhūva vanarājīnaṃ, kilesamalahārako.
::

::hangnum
286\.
::

::gatha1
‘‘Vijayīva {pb:T:2.0250}{pb:P:2.0509} mahāyodho, mārasenāvamaddano;
::

::gathalast
Cakkavattīva so rājā, bojjhaṅgaratanissaro.
::

::hangnum
287\.
::

::gatha1
‘‘Mahābhisakkasaṅkāso, dosabyādhitikicchako;
::

::gathalast
Sallakatto yathā vejjo, diṭṭhigaṇḍaviphālako.
::

::hangnum
288\.
::

::gatha1
‘‘So tadā lokapajjoto, sanarāmarasakkato;
::

::gathalast
Parisāsu narādicco, dhammaṃ desayate jino.
::

::hangnum
289\.
::

::gatha1
‘‘Dānaṃ datvā mahābhogo, sīlena sugatūpago;
::

::gathalast
Bhāvanāya ca nibbāti, iccevamanusāsatha.
::

::hangnum
290\.
::

::gatha1
‘‘Desanaṃ taṃ mahassādaṃ, ādimajjhantasobhaṇaṃ;
::

::gathalast
Suṇanti parisā sabbā, amataṃva mahārasaṃ.
::

::hangnum
291\.
::

::gatha1
‘‘Sutvā sumadhuraṃ dhammaṃ, pasanno jinasāsane;
::

::gathalast
Sugataṃ saraṇaṃ gantvā, yāvajīvaṃ namassahaṃ.
::

::hangnum
292\.
::

::gatha1
‘‘Munino gandhakuṭiyā, opuñjesiṃ {note:ubbaṭṭesiṃ (syā.)} tadā mahiṃ;
::

::gathalast
Catujjātena gandhena, māse aṭṭha dinesvahaṃ.
::

::hangnum
293\.
::

::gatha1
‘‘Paṇidhāya sugandhattaṃ, sarīravissagandhino {note:sarīrassa vigandhino (sī. syā. pī.)};
::

::gathalast
Tadā jino viyākāsi, sugandhatanulābhitaṃ.
::

::hangnum
294\.
::

::gatha1
‘‘‘Yo yaṃ gandhakuṭibhūmiṃ, gandhenopuñjate sakiṃ;
::

::gathalast
Tena kammavipākena, upapanno tahiṃ tahiṃ.
::

::hangnum
295\.
::

::gatha1
‘‘‘Sugandhadeho sabbattha, bhavissati ayaṃ naro;
::

::gathalast
Guṇagandhayutto hutvā, nibbāyissatināsavo’.
::

::hangnum
296\.
::

::gatha1
‘‘Tena {pb:T:2.0251} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
297\.
::

::gatha1
‘‘Pacchime ca bhave dāni, jāto vippakule ahaṃ;
::

::gathalast
Gabbhaṃ me vasato mātā, dehenāsi sugandhitā.
::

::hangnum
298\.
::

::gatha1
‘‘Yadā {pb:M:2.0167} ca mātukucchimhā, nikkhamāmi tadā purī {note:puraṃ (syā. ka.)};
::

::gathalast
Sāvatthisabbagandhehi, vāsitā viya vāyatha.
::

::hangnum
299\.
::

::gatha1
‘‘Pupphavassañca {pb:V:2.0162} surabhi, dibbagandhaṃ manoramaṃ;
::

::gathalast
Dhūpāni ca mahagghāni, upavāyiṃsu tāvade.
::

::hangnum
300\.
::

::gatha1
‘‘Devā {pb:P:2.0510} ca sabbagandhehi, dhūpapupphehi taṃ gharaṃ;
::

::gathalast
Vāsayiṃsu sugandhena, yasmiṃ jāto ahaṃ ghare.
::

::hangnum
301\.
::

::gatha1
‘‘Yadā ca taruṇo bhaddo, paṭhame yobbane ṭhito;
::

::gathalast
Tadā selaṃ {note:sesaṃ (syā.)} saparisaṃ, vinetvā narasārathi.
::

::hangnum
302\.
::

::gatha1
‘‘Tehi sabbehi parivuto {note:sahito (sī. syā. pī.)}, sāvatthipuramāgato;
::

::gathalast
Tadā buddhānubhāvaṃ taṃ, disvā pabbajito ahaṃ.
::

::hangnum
303\.
::

::gatha1
‘‘Sīlaṃ samādhipaññañca, vimuttiñca anuttaraṃ;
::

::gathalast
Bhāvetvā caturo dhamme, pāpuṇiṃ āsavakkhayaṃ.
::

::hangnum
304\.
::

::gatha1
‘‘Yadā pabbajito cāhaṃ, yadā ca arahā ahuṃ;
::

::gathalast
Nibbāyissaṃ yadā cāhaṃ, gandhavasso tadā ahu.
::

::hangnum
305\.
::

::gatha1
‘‘Sarīragandho ca sadātiseti {note:sadā vāseti (ka.)} me, mahārahaṃ candanacampakuppalaṃ;
::

::gathalast
Tatheva {pb:T:2.0252} gandhe itare ca sabbaso, pasayha vāyāmi tato tahiṃ {note:yahiṃ (syā.)} tahiṃ.
::

::hangnum
306\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
307\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
308\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::gathalast
Itthaṃ sudaṃ āyasmā cūḷasugandho thero imā gāthāyo abhāsitthāti;
::

::centre
Cūḷasugandhattherassāpadānaṃ dasamaṃ.
::

::centre
Bhaddiyavaggo pañcapaññāsamo.
::

Tassuddānaṃ {pb:M:2.0168} –

::gatha1
Bhaddiyo revato thero, mahālābhī ca sīvalī;
::

::gathalast
Vaṅgīso nandako ceva, kāḷudāyī tathābhayo.
::

::gatha1
Lomaso vanavaccho ca, sugandho ceva dasamo;
::

::gathalast
Tīṇi gāthāsatā tattha, soḷasā ca taduttari.
::

Atha {pb:V:2.0163} vagguddānaṃ –

::gatha1
Kaṇikāravhayo vaggo, phalado tiṇadāyako;
::

::gathalast
Kaccāno bhaddiyo vaggo, gāthāyo gaṇitā cimā.
::

::gatha1
Navagāthāsatānīha{pb:T:2.0253}{pb:P:2.0511}, caturāsītiyeva ca;
::

::gathalast
Sapaññāsaṃ pañcasataṃ, apadānā pakāsitā.
::

::gatha1
Saha udānagāthāhi, chasahassāni hontimā;
::

::gathalast
Dvesatāni ca gāthānaṃ, aṭṭhārasa taduttari.
::

### 56. Yasavaggo

#### 1. Yasattheraapadānaṃ

::hangnum
1\.
::

::gatha1
‘‘Mahāsamuddaṃ {pb:M:2.0169}{pb:V:2.0164} oggayha, bhavanaṃ me sunimmitaṃ;
::

::gathalast
Sunimmitā pokkharaṇī, cakkavākūpakūjitā.
::

::hangnum
2\.
::

::gatha1
‘‘Mandārakehi sañchannā, padumuppalakehi ca;
::

::gathalast
Nadī ca sandate tattha, supatitthā manoramā.
::

::hangnum
3\.
::

::gatha1
‘‘Macchakacchapasañchannā, nānādijasamotthaṭā {note:nānāmigasamotthaṭā (syā.)};
::

::gathalast
Mayūrakoñcābhirudā, kokilādīhi vagguhi.
::

::hangnum
4\.
::

::gatha1
‘‘Pārevatā ravihaṃsā, cakkavākā nadīcarā;
::

::gathalast
Tittirā sāḷikā cettha, pāvakā {note:sambakā (ka.)} jīvaṃjīvakā.
::

::hangnum
5\.
::

::gatha1
‘‘Haṃsākoñcābhinaditā, kosiyā piṅgalā {note:piṅgalī (sī.), siṅgalī, siṅghalī (ka.)} bahū;
::

::gathalast
Sattaratanasampannā, maṇimuttapavāḷikā.
::

::hangnum
6\.
::

::gatha1
‘‘Sabbe soṇṇamayā rukkhā, nānākhandhasameritā;
::

::gathalast
Ujjotenti divārattiṃ, bhavanaṃ sabbakālikaṃ.
::

::hangnum
7\.
::

::gatha1
‘‘Saṭṭhituriyasahassāni, sāyaṃ pāto pavajjare;
::

::gathalast
Soḷasitthisahassāni, parivārenti maṃ sadā.
::

::hangnum
8\.
::

::gatha1
‘‘Abhinikkhamma bhavanā, sumedhaṃ lokanāyakaṃ;
::

::gathalast
Pasannacitto sumano, vandayiṃ taṃ {note:sabbadassiṃ (ka.)} mahāyasaṃ.
::

::hangnum
9\.
::

::gatha1
‘‘Sambuddhaṃ abhivādetvā, sasaṅghaṃ taṃ nimantayiṃ;
::

::gathalast
Adhivāsesi so dhīro, sumedho lokanāyako.
::

::hangnum
10\.
::

::gatha1
‘‘Mama dhammakathaṃ katvā, uyyojesi mahāmuni;
::

::gathalast
Sambuddhaṃ abhivādetvā, bhavanaṃ me upāgamiṃ.
::

::hangnum
11\.
::

::gatha1
‘‘Āmantayiṃ parijanaṃ, sabbe sannipatuṃ tadā;
::

::gathalast
‘Pubbaṇhasamayaṃ buddho, bhavanaṃ āgamissati’.
::

::hangnum
12\.
::

::gatha1
‘‘‘Lābhā {pb:M:2.0170} amhaṃ suladdhā no, ye vasāma tavantike;
::

::gathalast
Mayampi buddhaseṭṭhassa, pūjayissāma satthuno’.
::

::hangnum
13\.
::

::gatha1
‘‘Annaṃ {pb:V:2.0165} pānaṃ paṭṭhapetvā, kālaṃ ārocayiṃ ahaṃ;
::

::gathalast
Vasīsatasahassehi, upesi lokanāyako.
::

::hangnum
14\.
::

::gatha1
‘‘Pañcaṅgikehi turiyehi, paccuggamamakāsahaṃ;
::

::gathalast
Sabbasoṇṇamaye pīṭhe, nisīdi purisuttamo.
::

::hangnum
15\.
::

::gatha1
‘‘Uparicchadanaṃ āsi, sabbasoṇṇamayaṃ tadā;
::

::gathalast
Bījanīyo pavāyanti, bhikkhusaṅghaṃ anuttaraṃ.
::

::hangnum
16\.
::

::gatha1
‘‘Pahūtenannapānena, bhikkhusaṅghaṃ atappayiṃ;
::

::gathalast
Paccekadussayugale, bhikkhusaṅghassadāsahaṃ.
::

::hangnum
17\.
::

::gatha1
‘‘Yaṃ vadeti sumedho so, āhutīnaṃ paṭiggaho;
::

::gathalast
Bhikkhusaṅghe nisīditvā, imā gāthā abhāsatha.
::

::hangnum
18\.
::

::gatha1
‘‘‘Yo maṃ annena pānena, sabbe ime ca tappayi;
::

::gathalast
Tamahaṃ kittayissāmi, suṇātha mama bhāsato.
::

::hangnum
19\.
::

::gatha1
‘‘‘Aṭṭhārase kappasate, devaloke ramissati;
::

::gathalast
Sahassakkhattuṃ rājāyaṃ, cakkavattī bhavissati.
::

::hangnum
20\.
::

::gatha1
‘‘‘Upagacchati yaṃ yoniṃ, devattaṃ atha mānusaṃ;
::

::gathalast
Sabbasoṇṇamayaṃ tassa, chadanaṃ dhārayissati.
::

::hangnum
21\.
::

::gatha1
‘‘‘Tiṃsakappasahassamhi, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
22\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Sabbāsave pariññāya, nibbāyissatināsavo.
::

::hangnum
23\.
::

::gatha1
‘‘‘Bhikkhusaṅghe nisīditvā, sīhanādaṃ nadissati’;
::

::gathalast
Citake chattaṃ dhārenti, heṭṭhā chattamhi ḍayhatha.
::

::hangnum
24\.
::

::gatha1
‘‘Sāmaññaṃ me anuppattaṃ, kilesā jhāpitā mayā;
::

::gathalast
Maṇḍape rukkhamūle vā, santāso me na vijjati.
::

::hangnum
25\.
::

::gatha1
‘‘Tiṃsakappasahassamhi, yaṃ dānamadadiṃ tadā;
::

::gathalast
Duggatiṃ nābhijānāmi, sabbadānassidaṃ phalaṃ.
::

::hangnum
26\.
::

::gatha1
‘‘Kilesā {pb:M:2.0171} jhāpitā mayhaṃ, bhavā sabbe samūhatā;
::

::gathalast
Nāgova bandhanaṃ chetvā, viharāmi anāsavo.
::

::hangnum
27\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
28\.
::

::gatha1
‘‘Paṭisambhidā {pb:V:2.0166} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

Itthaṃ sudaṃ āyasmā yaso thero imā gāthāyo abhāsitthāti.

::centre
Yasattherassāpadānaṃ paṭhamaṃ.
::

#### 2. Nadīkassapattheraapadānaṃ

::hangnum
29\.
::

::gatha1
‘‘Padumuttarassa bhagavato, lokajeṭṭhassa tādino;
::

::gatha2
Piṇḍacāraṃ carantassa, vārato uttamaṃ yasaṃ;
::

::gathalast
Aggaphalaṃ gahetvāna, adāsiṃ satthuno ahaṃ.
::

::hangnum
30\.
::

::gatha1
‘‘Tena kammena devindo, lokajeṭṭho narāsabho;
::

::gathalast
Sampattomhi acalaṃ ṭhānaṃ, hitvā jayaparājayaṃ.
::

::hangnum
31\.
::

::gatha1
‘‘Satasahassito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, aggadānassidaṃ phalaṃ.
::

::hangnum
32\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
33\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
34\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā nadīkassapo thero imā gāthāyo
::

Abhāsitthāti.

::centre
Nadīkassapattherassāpadānaṃ dutiyaṃ.
::

#### 3. Gayākassapattheraapadānaṃ

::hangnum
35\.
::

::gatha1
‘‘Ajinacammavatthohaṃ {pb:M:2.0172} {note:ajinavattaṃ nivattohaṃ (sī.)}, khāribhāradharo tadā;
::

::gathalast
Khārikaṃ hārayitvāna, kolaṃ ahāsi assamaṃ.
::

::hangnum
36\.
::

::gatha1
‘‘Bhagavā tamhi samaye, eko adutiyo jino;
::

::gathalast
Mamassamaṃ upāgacchi, jotento sabbakālikaṃ.
::

::hangnum
37\.
::

::gatha1
‘‘Sakaṃ cittaṃ pasādetvā, abhivādetvāna subbataṃ;
::

::gathalast
Ubho hatthehi paggayha, kolaṃ buddhassadāsahaṃ.
::

::hangnum
38\.
::

::gatha1
‘‘Ekatiṃse {pb:V:2.0167} ito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, koladānassidaṃ phalaṃ.
::

::hangnum
39\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
40\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
41\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā gayākassapo thero imā gāthāyo
::

Abhāsitthāti.

::centre
Gayākassapattherassāpadānaṃ tatiyaṃ.
::

#### 4. Kimilattheraapadānaṃ

::hangnum
42\.
::

::gatha1
‘‘Nibbute kakusandhamhi, brāhmaṇamhi vusīmati;
::

::gathalast
Gahetvā salalaṃ mālaṃ, maṇḍapaṃ kārayiṃ ahaṃ.
::

::hangnum
43\.
::

::gatha1
‘‘Tāvatiṃsaṃ gato santo, labhimha {note:labhāmi (ka.)} byamhamuttamaṃ;
::

::gathalast
Aññe devetirocāmi, puññakammassidaṃ phalaṃ.
::

::hangnum
44\.
::

::gatha1
‘‘Divā vā yadi vā rattiṃ, caṅkamanto ṭhito cahaṃ;
::

::gathalast
Channo salalapupphehi, puññakammassidaṃ phalaṃ.
::

::hangnum
45\.
::

::gatha1
‘‘Imasmiṃyeva kappamhi, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
46\.
::

::gatha1
‘‘Kilesā {pb:M:2.0173} jhāpitā mayhaṃ…pe… viharāmi anāsavo.
::

::hangnum
47\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
48\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā kimilo {note:kimbilo (sī.)} thero imā gāthāyo
::

Abhāsitthāti.

::centre
Kimilattherassāpadānaṃ catutthaṃ.
::

#### 5. Vajjīputtattheraapadānaṃ

::hangnum
49\.
::

::gatha1
‘‘Sahassaraṃsī bhagavā, sayambhū aparājito;
::

::gathalast
Vivekā vuṭṭhahitvāna, gocarāyābhinikkhami.
::

::hangnum
50\.
::

::gatha1
‘‘Phalahattho {pb:V:2.0168} ahaṃ disvā, upagacchiṃ narāsabhaṃ;
::

::gathalast
Pasannacitto sumano, savaṇṭaṃ adadiṃ phalaṃ.
::

::hangnum
51\.
::

::gatha1
‘‘Catunnavutito kappe, yaṃ phalaṃ adadiṃ tadā;
::

::gathalast
Duggatiṃ nābhijānāmi, phaladānassidaṃ phalaṃ.
::

::hangnum
52\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
53\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
54\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā vajjīputto thero imā gāthāyo
::

Abhāsitthāti.

::centre
Vajjīputtattherassāpadānaṃ pañcamaṃ.
::

#### 6. Uttarattheraapadānaṃ

::hangnum
55\.
::

::gatha1
‘‘Sumedho nāma sambuddho, bāttiṃsavaralakkhaṇo;
::

::gathalast
Vivekakāmo bhagavā, himavantamupāgami.
::

::hangnum
56\.
::

::gatha1
‘‘Ajjhogāhetvā himavantaṃ, aggo kāruṇiko muni;
::

::gathalast
Pallaṅkaṃ ābhujitvāna, nisīdi purisuttamo.
::

::hangnum
57\.
::

::gatha1
‘‘Vijjadharo {pb:M:2.0174} tadā āsiṃ, antalikkhacaro ahaṃ;
::

::gathalast
Tisūlaṃ sugataṃ gayha, gacchāmi ambare tadā.
::

::hangnum
58\.
::

::gatha1
‘‘Pabbatagge yathā aggi, puṇṇamāyeva candimā;
::

::gathalast
Vanaṃ obhāsate buddho, sālarājāva phullito.
::

::hangnum
59\.
::

::gatha1
‘‘Vanaggā nikkhamitvāna, buddharaṃsībhidhāvare {note:buddharaṃsī vidhāvare (sī. ka.)};
::

::gathalast
Naḷaggivaṇṇasaṅkāsā {note:naḷaggiva nasaṅkāsaṃ (sī.)}, disvā cittaṃ pasādayiṃ.
::

::hangnum
60\.
::

::gatha1
‘‘Vicinaṃ addasaṃ pupphaṃ, kaṇikāraṃ devagandhikaṃ;
::

::gathalast
Tīṇi pupphāni ādāya, buddhaseṭṭhamapūjayiṃ.
::

::hangnum
61\.
::

::gatha1
‘‘Buddhassa ānubhāvena, tīṇi pupphāni me tadā;
::

::gathalast
Uddhaṃ vaṇṭā adhopattā, chāyaṃ kubbanti satthuno.
::

::hangnum
62\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ tāvatiṃsamagacchahaṃ.
::

::hangnum
63\.
::

::gatha1
‘‘Tattha me sukataṃ byamhaṃ, kaṇikārīti {note:kaṇikāroti (sī.)} ñāyati;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::hangnum
64\.
::

::gatha1
‘‘Sahassakaṇḍaṃ {pb:V:2.0169} satabheṇḍu, dhajālu haritāmayaṃ;
::

::gathalast
Satasahassaniyyūhā {note:satasahassāni byūhāni (sī.)}, byamhe pātubhaviṃsu {note:pāturahaṃsu (sī.), pāturahiṃsu (ka.)} me.
::

::hangnum
65\.
::

::gatha1
‘‘Soṇṇamayā maṇimayā, lohitaṅkamayāpi ca;
::

::gathalast
Phalikāpi ca pallaṅkā, yenicchakā yadicchakā.
::

::hangnum
66\.
::

::gatha1
‘‘Mahārahañca sayanaṃ, tūlikā vikatīyutaṃ;
::

::gathalast
Uddhalomiñca ekantaṃ, bimbohanasamāyutaṃ.
::

::hangnum
67\.
::

::gatha1
‘‘Bhavanā nikkhamitvāna, caranto devacārikaṃ;
::

::gathalast
Yathā icchāmi {note:yathā gacchāmi (sī.)} gamanaṃ, devasaṅghapurakkhato.
::

::hangnum
68\.
::

::gatha1
‘‘Pupphassa heṭṭhā tiṭṭhāmi, uparicchadanaṃ mama;
::

::gathalast
Samantā yojanasataṃ, kaṇikārehi chāditaṃ.
::

::hangnum
69\.
::

::gatha1
‘‘Saṭṭhituriyasahassāni{pb:M:2.0175}, sāyapātaṃ upaṭṭhahuṃ;
::

::gathalast
Parivārenti maṃ niccaṃ, rattindivamatanditā.
::

::hangnum
70\.
::

::gatha1
‘‘Tattha naccehi gītehi, tālehi vāditehi ca;
::

::gathalast
Ramāmi khiḍḍā ratiyā, modāmi kāmakāmahaṃ.
::

::hangnum
71\.
::

::gatha1
‘‘Tattha bhutvā pivitvā ca, modāmi tidase tadā;
::

::gathalast
Nārīgaṇehi sahito, modāmi byamhamuttame.
::

::hangnum
72\.
::

::gatha1
‘‘Satānaṃ pañcakkhattuñca, devarajjamakārayiṃ;
::

::gathalast
Satānaṃ tīṇikkhattuñca, cakkavattī ahosahaṃ;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
73\.
::

::gatha1
‘‘Bhave bhave saṃsaranto, mahābhogaṃ labhāmahaṃ;
::

::gathalast
Bhoge me ūnatā natthi, buddhapūjāyidaṃ phalaṃ.
::

::hangnum
74\.
::

::gatha1
‘‘Duve bhave saṃsarāmi, devatte atha mānuse;
::

::gathalast
Aññaṃ gatiṃ na jānāmi, buddhapūjāyidaṃ phalaṃ.
::

::hangnum
75\.
::

::gatha1
‘‘Duve kule pajāyāmi {note:yattha pacchā pajāyāmi (sī.)}, khattiye cāpi brāhmaṇe;
::

::gathalast
Nīce kule na jāyāmi, buddhapūjāyidaṃ phalaṃ.
::

::hangnum
76\.
::

::gatha1
‘‘Hatthiyānaṃ assayānaṃ, sivikaṃ sandamānikaṃ;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
77\.
::

::gatha1
‘‘Dāsīgaṇaṃ dāsagaṇaṃ, nāriyo samalaṅkatā;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
78\.
::

::gatha1
‘‘Koseyyakambaliyāni, khomakappāsikāni ca;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
79\.
::

::gatha1
‘‘Navavatthaṃ {pb:V:2.0170} navaphalaṃ, navaggarasabhojanaṃ;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
80\.
::

::gatha1
‘‘Imaṃ khāda imaṃ bhuñja, imamhi sayane saya;
::

::gathalast
Labhāmi sabbamevetaṃ, buddhapūjāyidaṃ phalaṃ.
::

::hangnum
81\.
::

::gatha1
‘‘Sabbattha pūjito homi, yaso accuggato mama;
::

::gatha2
Mahāpakkho {note:mahesakkho (ka.)} sadā homi, abhejjapariso sadā;
::

::gathalast
Ñātīnaṃ uttamo homi, buddhapūjāyidaṃ phalaṃ.
::

::hangnum
82\.
::

::gatha1
‘‘Sītaṃ {pb:M:2.0176} uṇhaṃ na jānāmi, pariḷāho na vijjati;
::

::gathalast
Atho cetasikaṃ dukkhaṃ, hadaye me na vijjati.
::

::hangnum
83\.
::

::gatha1
‘‘Suvaṇṇavaṇṇo hutvāna, saṃsarāmi bhavābhave;
::

::gathalast
Vevaṇṇiyaṃ na jānāmi, buddhapūjāyidaṃ phalaṃ.
::

::hangnum
84\.
::

::gatha1
‘‘Devalokā cavitvāna, sukkamūlena codito;
::

::gathalast
Sāvatthiyaṃ pure jāto, mahāsālesu aḍḍhake.
::

::hangnum
85\.
::

::gatha1
‘‘Pañca kāmaguṇe hitvā, pabbajiṃ anagāriyaṃ;
::

::gathalast
Jātiyā sattavassohaṃ, arahattamapāpuṇiṃ.
::

::hangnum
86\.
::

::gatha1
‘‘Upasampadāyī buddho, guṇamaññāya cakkhumā;
::

::gathalast
Taruṇo pūjanīyohaṃ, buddhapūjāyidaṃ phalaṃ.
::

::hangnum
87\.
::

::gatha1
‘‘Dibbacakkhuvisuddhaṃ me, samādhikusalo ahaṃ;
::

::gathalast
Abhiññāpāramippatto, buddhapūjāyidaṃ phalaṃ.
::

::hangnum
88\.
::

::gatha1
‘‘Paṭisambhidā anuppatto, iddhipādesu kovido;
::

::gathalast
Dhammesu pāramippatto, buddhapūjāyidaṃ phalaṃ.
::

::hangnum
89\.
::

::gatha1
‘‘Tiṃsakappasahassamhi, yaṃ buddhamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
90\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
91\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
92\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā uttaro thero imā gāthāyo
::

Abhāsitthāti.

::centre
Uttarattherassāpadānaṃ chaṭṭhaṃ.
::

#### 7. Aparauttarattheraapadānaṃ

::hangnum
93\.
::

::gatha1
‘‘Nibbute {pb:V:2.0171} lokanāthamhi, siddhatthe lokanāyake;
::

::gathalast
Mama ñātī samānetvā, dhātupūjaṃ akāsahaṃ.
::

::hangnum
94\.
::

::gatha1
‘‘Catunnavutito kappe, yaṃ dhātumabhipūjayiṃ;
::

::gathalast
Duggatiṃ nābhijānāmi, dhātupūjāyidaṃ phalaṃ.
::

::hangnum
95\.
::

::gatha1
‘‘Kilesā {pb:M:2.0177} jhāpitā mayhaṃ…pe… viharāmi anāsavo.
::

::hangnum
96\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
97\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā aparauttaratthero imā gāthāyo
::

Abhāsitthāti.

::centre
Aparassa uttarattherassāpadānaṃ sattamaṃ.
::

#### 8. Bhaddajittheraapadānaṃ

::hangnum
98\.
::

::gatha1
‘‘Ogayha yaṃ pokkharaṇiṃ, nānākuñjarasevitaṃ;
::

::gathalast
Uddharāmi bhisaṃ tattha, ghāsahetu ahaṃ tadā.
::

::hangnum
99\.
::

::gatha1
‘‘Bhagavā tamhi samaye, padumuttarasavhayo;
::

::gathalast
Rattambaradharo buddho, gacchate anilañjase.
::

::hangnum
100\.
::

::gatha1
‘‘Dhunanto paṃsukūlāni, saddaṃ assosahaṃ tadā;
::

::gathalast
Uddhaṃ nijjhāyamānohaṃ, addasaṃ lokanāyakaṃ.
::

::hangnum
101\.
::

::gatha1
‘‘Tattheva ṭhitako santo, āyāciṃ lokanāyakaṃ;
::

::gathalast
Madhuṃ bhisehi sahitaṃ, khīraṃ sappiṃ muḷālikaṃ {note:madhuṃ bhisehi pacati, khīrasappi mulālibhi (ka.) bhisadāyakattherāpadānepi}.
::

::hangnum
102\.
::

::gatha1
‘‘Paṭiggaṇhātu me buddho, anukampāya cakkhumā;
::

::gathalast
Tato kāruṇiko satthā, orohitvā mahāyaso.
::

::hangnum
103\.
::

::gatha1
‘‘Paṭiggaṇhi mama bhikkhaṃ, anukampāya cakkhumā;
::

::gathalast
Paṭiggahetvā sambuddho, akā me anumodanaṃ.
::

::hangnum
104\.
::

::gatha1
‘‘‘Sukhī hotu mahāpuñña, gati tuyhaṃ samijjhatu;
::

::gathalast
Iminā bhisadānena, labhassu vipulaṃ sukhaṃ’.
::

::hangnum
105\.
::

::gatha1
‘‘Idaṃ {pb:V:2.0172} vatvāna sambuddho, jalajuttamanāmako;
::

::gathalast
Bhikkhamādāya sambuddho, ākāsenāgamā jino.
::

::hangnum
106\.
::

::gatha1
‘‘Tato bhisaṃ gahetvāna, agacchiṃ mama assamaṃ;
::

::gathalast
Bhisaṃ rukkhe laggetvāna, mama dānaṃ anussariṃ.
::

::hangnum
107\.
::

::gatha1
‘‘Mahāvāto {pb:M:2.0178} uṭṭhahitvā, sañcālesi vanaṃ tadā;
::

::gathalast
Ākāso abhinādittha, asanī ca phalī tadā.
::

::hangnum
108\.
::

::gatha1
‘‘Tato me asanīpāto, matthake nipatī tadā;
::

::gathalast
Sohaṃ nisinnako santo, tattha kālaṅkato ahaṃ.
::

::hangnum
109\.
::

::gatha1
‘‘Puññakammena saññutto, tusitaṃ upapajjahaṃ;
::

::gathalast
Kaḷevaraṃ me patitaṃ, devaloke ramāmahaṃ.
::

::hangnum
110\.
::

::gatha1
‘‘Chaḷasītisahassāni, nāriyo samalaṅkatā;
::

::gathalast
Sāyaṃ pātaṃ upaṭṭhanti, bhisadānassidaṃ phalaṃ.
::

::hangnum
111\.
::

::gatha1
‘‘Manussayonimāgantvā, sukhito homahaṃ tadā;
::

::gathalast
Bhogā me ūnatā natthi, bhisadānassidaṃ phalaṃ.
::

::hangnum
112\.
::

::gatha1
‘‘Anukampitako tena, devadevena tādinā;
::

::gathalast
Sabbāsavaparikkhīṇā, natthi dāni punabbhavo.
::

::hangnum
113\.
::

::gatha1
‘‘Satasahassito kappe, yaṃ bhisaṃ adadiṃ tadā;
::

::gathalast
Duggatiṃ nābhijānāmi, bhisadānassidaṃ phalaṃ.
::

::hangnum
114\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
115\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
116\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā bhaddajitthero imā gāthāyo
::

Abhāsitthāti.

::centre
Bhaddajittherassāpadānaṃ aṭṭhamaṃ.
::

#### 9. Sivakattheraapadānaṃ

::hangnum
117\.
::

::gatha1
‘‘Esanāya carantassa, vipassissa mahesino;
::

::gathalast
Rittakaṃ pattaṃ disvāna, kummāsaṃ pūrayiṃ ahaṃ.
::

::hangnum
118\.
::

::gatha1
‘‘Ekanavutito kappe, yaṃ bhikkhamadadiṃ tadā;
::

::gathalast
Duggatiṃ nābhijānāmi, kummāsassa idaṃ phalaṃ.
::

::hangnum
119\.
::

::gatha1
‘‘Kilesā {pb:V:2.0173} jhāpitā mayhaṃ…pe… viharāmi anāsavo.
::

::hangnum
120\.
::

::gatha1
‘‘Svāgataṃ {pb:M:2.0179} vata me āsi…pe… kataṃ buddhassa sāsanaṃ.
::

::hangnum
121\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā sivakatthero imā gāthāyo
::

Abhāsitthāti.

::centre
Sivakattherassāpadānaṃ navamaṃ.
::

#### 10. Upavānattheraapadānaṃ

::hangnum
122\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Jalitvā aggikkhandhova, sambuddho parinibbuto.
::

::hangnum
123\.
::

::gatha1
‘‘Mahājanā samāgamma, pūjayitvā tathāgataṃ;
::

::gathalast
Citaṃ katvāna sugataṃ, sarīraṃ abhiropayuṃ.
::

::hangnum
124\.
::

::gatha1
‘‘Sarīrakiccaṃ katvāna, dhātuṃ tattha samānayuṃ;
::

::gathalast
Sadevamanussā sabbe, buddhathūpaṃ akaṃsu te.
::

::hangnum
125\.
::

::gatha1
‘‘Paṭhamā kañcanamayā, dutiyā ca maṇimayā;
::

::gathalast
Tatiyā rūpiyamayā, catutthī phalikāmayā.
::

::hangnum
126\.
::

::gatha1
‘‘Tattha pañcamikā ceva {note:tattha pañcamikā ceti (sī.)}, lohitaṅkamayā ahu;
::

::gathalast
Chaṭṭhā masāragallassa, sabbaṃ ratanamayūpari.
::

::hangnum
127\.
::

::gatha1
‘‘Jaṅghā maṇimayā āsi, vedikā ratanāmayā;
::

::gathalast
Sabbasoṇṇamayo thūpo, uddhaṃ yojanamuggato.
::

::hangnum
128\.
::

::gatha1
‘‘Devā tattha samāgantvā, ekato mantayuṃ tadā;
::

::gathalast
‘Mayampi thūpaṃ kassāma, lokanāthassa tādino.
::

::hangnum
129\.
::

::gatha1
‘‘‘Dhātu āveṇikā natthi, sarīraṃ ekapiṇḍitaṃ;
::

::gathalast
Imamhi buddhathūpamhi, kassāma kañcukaṃ mayaṃ’.
::

::hangnum
130\.
::

::gatha1
‘‘Devā sattahi ratnehi, aññaṃ vaḍḍhesuṃ yojanaṃ;
::

::gathalast
Thūpo dviyojanubbedho, timiraṃ byapahanti so.
::

::hangnum
131\.
::

::gatha1
‘‘Nāgā tattha samāgantvā, ekato mantayuṃ tadā;
::

::gathalast
‘Manussā ceva devā ca, buddhathūpaṃ akaṃsu te.
::

::hangnum
132\.
::

::gatha1
‘‘‘Mā {pb:M:2.0180} no pamattā assumha, appamattā sadevakā;
::

::gathalast
Mayampi thūpaṃ kassāma, lokanāthassa tādino’.
::

::hangnum
133\.
::

::gatha1
‘‘Indanīlaṃ {pb:V:2.0174} mahānīlaṃ, atho jotirasaṃ maṇiṃ;
::

::gathalast
Ekato sannipātetvā, buddhathūpaṃ achādayuṃ.
::

::hangnum
134\.
::

::gatha1
‘‘Sabbaṃ maṇimayaṃ āsi, yāvatā {note:tāvatā (ka.)} buddhacetiyaṃ;
::

::gathalast
Tiyojanasamubbedhaṃ, ālokakaraṇaṃ tadā.
::

::hangnum
135\.
::

::gatha1
‘‘Garuḷā ca samāgantvā, ekato mantayuṃ tadā;
::

::gathalast
‘Manussā devanāgā ca, buddhapūjaṃ akaṃsu te.
::

::hangnum
136\.
::

::gatha1
‘‘‘Mā no pamattā assumha, appamattā sadevakā;
::

::gathalast
Mayampi thūpaṃ kassāma, lokanāthassa tādino’.
::

::hangnum
137\.
::

::gatha1
‘‘Sabbaṃ maṇimayaṃ thūpaṃ, akaruṃ te ca kañcukaṃ;
::

::gathalast
Yojanaṃ tepi vaḍḍhesuṃ, āyataṃ buddhacetiyaṃ.
::

::hangnum
138\.
::

::gatha1
‘‘Catuyojanamubbedho, buddhathūpo virocati;
::

::gathalast
Obhāseti disā sabbā, sataraṃsīva uggato.
::

::hangnum
139\.
::

::gatha1
‘‘Kumbhaṇḍā ca samāgantvā, ekato mantayuṃ tadā;
::

::gathalast
‘Manussā ceva devā ca, nāgā ca garuḷā tathā.
::

::hangnum
140\.
::

::gatha1
‘‘‘Paccekaṃ buddhaseṭṭhassa, akaṃsu thūpamuttamaṃ;
::

::gathalast
Mā no pamattā assumha, appamattā sadevakā.
::

::hangnum
141\.
::

::gatha1
‘‘‘Mayampi thūpaṃ kassāma, lokanāthassa tādino;
::

::gathalast
Ratanehi chādessāma, āyataṃ buddhacetiyaṃ’.
::

::hangnum
142\.
::

::gatha1
‘‘Yojanaṃ tepi vaḍḍhesuṃ, āyataṃ buddhacetiyaṃ;
::

::gathalast
Pañcayojanamubbedho, thūpo obhāsate tadā.
::

::hangnum
143\.
::

::gatha1
‘‘Yakkhā tattha samāgantvā, ekato mantayuṃ tadā;
::

::gathalast
‘Manussā devanāgā ca, garuḷā ca kumbhaṇḍakā.
::

::hangnum
144\.
::

::gatha1
‘‘‘Paccekaṃ buddhaseṭṭhassa, akaṃsu thūpamuttamaṃ;
::

::gathalast
Mā no pamattā assumha, appamattā sadevakā.
::

::hangnum
145\.
::

::gatha1
‘‘‘Mayampi {pb:M:2.0181} thūpaṃ kassāma, lokanāthassa tādino;
::

::gathalast
Phalikā chādayissāma, āyataṃ buddhacetiyaṃ’.
::

::hangnum
146\.
::

::gatha1
‘‘Yojanaṃ tepi vaḍḍhesuṃ, āyataṃ buddhacetiyaṃ;
::

::gathalast
Chayojanikamubbedho, thūpo obhāsate tadā.
::

::hangnum
147\.
::

::gatha1
‘‘Gandhabbā ca samāgantvā, ekato mantayuṃ tadā;
::

::gathalast
‘Manujā devatā nāgā, kumbhaṇḍā garuḷā tathā {note:kumbhaṇḍā ca yakkhā tathā (sī.)}.
::

::hangnum
148\.
::

::gatha1
‘‘‘Sabbe akaṃsu buddhathūpaṃ, mayamettha akārakā;
::

::gathalast
Mayampi thūpaṃ kassāma, lokanāthassa tādino’.
::

::hangnum
149\.
::

::gatha1
‘‘Vediyo {pb:V:2.0175} satta katvāna, dhajaṃ chattaṃ akaṃsu te;
::

::gathalast
Sabbasoṇṇamayaṃ thūpaṃ, gandhabbā kārayuṃ tadā.
::

::hangnum
150\.
::

::gatha1
‘‘Sattayojanamubbedho, thūpo obhāsate tadā;
::

::gathalast
Rattindivā na ñāyanti, āloko hoti sabbadā.
::

::hangnum
151\.
::

::gatha1
‘‘Abhibhonti na tassābhā, candasūrā satārakā;
::

::gathalast
Samantā yojanasate, padīpopi na pajjali.
::

::hangnum
152\.
::

::gatha1
‘‘Tena kālena ye keci, thūpaṃ pūjenti mānusā;
::

::gathalast
Na te thūpaṃ āruhanti, ambare ukkhipanti te.
::

::hangnum
153\.
::

::gatha1
‘‘Devehi ṭhapito yakkho, abhisammatanāmako;
::

::gathalast
Dhajaṃ vā pupphadāmaṃ vā, abhiropeti uttariṃ.
::

::hangnum
154\.
::

::gatha1
‘‘Na te passanti taṃ yakkhaṃ, dāmaṃ passanti gacchato;
::

::gathalast
Evaṃ passitvā gacchantā, sabbe gacchanti suggatiṃ.
::

::hangnum
155\.
::

::gatha1
‘‘Viruddhā ye pāvacane, pasannā ye ca sāsane;
::

::gathalast
Pāṭihīraṃ daṭṭhukāmā, thūpaṃ pūjenti mānusā.
::

::hangnum
156\.
::

::gatha1
‘‘Nagare haṃsavatiyā, ahosiṃ bhatako tadā;
::

::gathalast
Āmoditaṃ janaṃ disvā, evaṃ cintesahaṃ tadā.
::

::hangnum
157\.
::

::gatha1
‘‘‘Uḷāro bhagavā neso, yassa dhātughare disaṃ;
::

::gathalast
Imā ca janatā tuṭṭhā, kāraṃ kubbaṃ na tappare.
::

::hangnum
158\.
::

::gatha1
‘‘‘Ahampi {pb:M:2.0182} kāraṃ kassāmi, lokanāthassa tādino;
::

::gathalast
Tassa dhammesu dāyādo, bhavissāmi anāgate’.
::

::hangnum
159\.
::

::gatha1
‘‘Sudhotaṃ rajakenāhaṃ, uttareyyaṃ paṭaṃ mama;
::

::gathalast
Veḷagge ālaggetvāna, dhajaṃ ukkhipimambare.
::

::hangnum
160\.
::

::gatha1
‘‘Abhisammatako gayha, ambare hāsi me dhajaṃ;
::

::gathalast
Vāteritaṃ dhajaṃ disvā, bhiyyo hāsaṃ janesahaṃ.
::

::hangnum
161\.
::

::gatha1
‘‘Tattha cittaṃ pasādetvā, samaṇaṃ upasaṅkamiṃ;
::

::gathalast
Taṃ bhikkhuṃ abhivādetvā, vipākaṃ pucchahaṃ dhaje.
::

::hangnum
162\.
::

::gatha1
‘‘So me kathesi ānandī, pītisañjananaṃ mama;
::

::gathalast
‘Tassa dhajassa vipākaṃ, anubhossasi sabbadā.
::

::hangnum
163\.
::

::gatha1
‘‘‘Hatthiassarathāpattī, senā ca caturaṅginī;
::

::gathalast
Parivāressanti taṃ niccaṃ, dhajadānassidaṃ phalaṃ.
::

::hangnum
164\.
::

::gatha1
‘‘‘Saṭṭhituriyasahassāni, bheriyo samalaṅkatā;
::

::gathalast
Parivāressanti taṃ niccaṃ, dhajadānassidaṃ phalaṃ.
::

::hangnum
165\.
::

::gatha1
‘‘‘Chaḷasītisahassāni{pb:V:2.0176}, nāriyo samalaṅkatā;
::

::gathalast
Vicittavatthābharaṇā, āmukkamaṇikuṇḍalā.
::

::hangnum
166\.
::

::gatha1
‘‘‘Āḷārapamhā hasulā, susaññā {note:sutthanā (sī.) apa. thera 2.48.19 maṇipūjakattherāpadānepi} tanumajjhimā;
::

::gathalast
Parivāressanti taṃ niccaṃ, dhajadānassidaṃ phalaṃ.
::

::hangnum
167\.
::

::gatha1
‘‘‘Tiṃsakappasahassāni, devaloke ramissasi;
::

::gathalast
Asītikkhattuṃ devindo, devarajjaṃ karissasi.
::

::hangnum
168\.
::

::gatha1
‘‘‘Sahassakkhattuṃ rājā ca, cakkavattī bhavissati;
::

::gathalast
Padesarajjaṃ vipulaṃ, gaṇanāto asaṅkhiyaṃ.
::

::hangnum
169\.
::

::gatha1
‘‘‘Kappasatasahassamhi, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
170\.
::

::gatha1
‘‘‘Devalokā cavitvāna, sukkamūlena codito;
::

::gathalast
Puññakammena saññutto, brahmabandhu bhavissasi.
::

::hangnum
171\.
::

::gatha1
‘‘‘Asītikoṭiṃ {pb:M:2.0183} chaḍḍetvā, dāse kammakare bahū;
::

::gathalast
Gotamassa bhagavato, sāsane pabbajissasi.
::

::hangnum
172\.
::

::gatha1
‘‘‘Ārādhayitvā sambuddhaṃ, gotamaṃ sakyapuṅgavaṃ;
::

::gathalast
Upavānoti nāmena, hessasi satthu sāvako’.
::

::hangnum
173\.
::

::gatha1
‘‘Satasahasse kataṃ kammaṃ, phalaṃ dassesi me idha;
::

::gathalast
Sumutto saravegova, kilese jhāpayiṃ {note:kilesā jhāpitā (sī.)} mama.
::

::hangnum
174\.
::

::gatha1
‘‘Cakkavattissa santassa, cātuddīpissarassa me;
::

::gathalast
Tīṇi yojanāni sāmantā, ussīyanti dhajā sadā.
::

::hangnum
175\.
::

::gatha1
‘‘Satasahassito kappe, yaṃ kammamakariṃ tadā;
::

::gathalast
Duggatiṃ nābhijānāmi, dhajadānassidaṃ phalaṃ.
::

::hangnum
176\.
::

::gatha1
‘‘Kilesā jhāpitā mayhaṃ…pe… viharāmi anāsavo.
::

::hangnum
177\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
178\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā upavānatthero imā gāthāyo
::

Abhāsitthāti.

::centre
Upavānattherassāpadānaṃ dasamaṃ.
::

#### 11. Raṭṭhapālattheraapadānaṃ

::hangnum
179\.
::

::gatha1
‘‘Padumuttarassa {pb:V:2.0177} bhagavato, lokajeṭṭhassa tādino;
::

::gathalast
Varanāgo mayā dinno, īsādanto urūḷhavā.
::

::hangnum
180\.
::

::gatha1
‘‘Setacchattopasobhito, sakappano {note:sīdabbano (sī.)} sahatthipo;
::

::gathalast
Agghāpetvāna taṃ sabbaṃ, saṅghārāmaṃ akārayiṃ.
::

::hangnum
181\.
::

::gatha1
‘‘Catupaññāsasahassāni, pāsāde kārayiṃ ahaṃ;
::

::gathalast
Mahoghadānaṃ {note:mahagghañca (sī.), mayā bhattaṃ (ka.) apa. thera 1.2.99} karitvāna, niyyādesiṃ mahesino.
::

::hangnum
182\.
::

::gatha1
‘‘Anumodi {pb:M:2.0184} mahāvīro, sayambhū aggapuggalo;
::

::gathalast
Sabbe jane hāsayanto, desesi amataṃ padaṃ.
::

::hangnum
183\.
::

::gatha1
‘‘Taṃ me buddho viyākāsi, jalajuttamanāmako;
::

::gathalast
Bhikkhusaṅghe nisīditvā, imā gāthā abhāsatha.
::

::hangnum
184\.
::

::gatha1
‘‘‘Catupaññāsasahassāni, pāsāde kārayī ayaṃ;
::

::gathalast
Kathayissāmi vipākaṃ, suṇātha mama bhāsato.
::

::hangnum
185\.
::

::gatha1
‘‘‘Aṭṭhārasasahassāni, kūṭāgārā bhavissare;
::

::gathalast
Byamhuttamamhi nibbattā, sabbasoṇṇamayā ca te.
::

::hangnum
186\.
::

::gatha1
‘‘‘Paññāsakkhattuṃ devindo, devarajjaṃ karissati;
::

::gathalast
Aṭṭhapaññāsakkhattuñca, cakkavattī bhavissati.
::

::hangnum
187\.
::

::gatha1
‘‘‘Kappasatasahassamhi, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
188\.
::

::gatha1
‘‘‘Devalokā cavitvāna, sukkamūlena codito;
::

::gathalast
Aḍḍhe kule mahābhoge, nibbattissati tāvade.
::

::hangnum
189\.
::

::gatha1
‘‘‘So pacchā pabbajitvāna, sukkamūlena codito;
::

::gathalast
Raṭṭhapāloti nāmena, hessati satthu sāvako.
::

::hangnum
190\.
::

::gatha1
‘‘‘Padhānapahitatto so, upasanto nirūpadhi;
::

::gathalast
Sabbāsave pariññāya, nibbāyissatināsavo’.
::

::hangnum
191\.
::

::gatha1
‘‘Uṭṭhāya abhinikkhamma, jahitā bhogasampadā;
::

::gathalast
Kheḷapiṇḍeva bhogamhi, pemaṃ mayhaṃ na vijjati.
::

::hangnum
192\.
::

::gatha1
‘‘Vīriyaṃ me dhuradhorayhaṃ, yogakkhemādhivāhanaṃ;
::

::gathalast
Dhāremi antimaṃ dehaṃ, sammāsambuddhasāsane.
::

::hangnum
193\.
::

::gatha1
‘‘Kilesā {pb:V:2.0178} jhāpitā mayhaṃ…pe… viharāmi anāsavo.
::

::hangnum
194\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
195\.
::

::gatha1
‘‘Paṭisambhidā {pb:M:2.0185} catasso…pe… kataṃ buddhassa sāsanaṃ’’.
::

::centre
Itthaṃ sudaṃ āyasmā raṭṭhapālo thero imā gāthāyo
::

Abhāsitthāti.

::centre
Raṭṭhapālattherassāpadānaṃ ekādasamaṃ.
::

::centre
Yasavaggo chapaññāsamo.
::

Tassuddānaṃ –

::gatha1
Yaso nadīkassapo ca, gayākimilavajjino;
::

::gatha2
Duve uttarā bhaddajī, sivako upavāhano;
::

::gathalast
Raṭṭhapālo ekasataṃ, gāthānaṃ pañcanavuti.
::

::centre
Therāpadānaṃ samattaṃ.
::

::centre
Ettāvatā buddhāpadānañca paccekāpadānañca therāpadānañca
::

Samattāni.

::centre
Namo tassa bhagavato arahato sammāsambuddhassa
::

# Khuddakanikāye

## Therīapadānapāḷi

### 1. Sumedhāvaggo

#### 1. Sumedhātherīapadānaṃ

Atha therikāpadānāni suṇātha –

::hangnum
1\.
::

::gatha1
‘‘Bhagavati {pb:T:2.0254}{pb:M:2.0187}{pb:V:2.0179}{pb:P:2.0512} koṇāgamane, saṅghārāmamhi navanivesanamhi {note:nivesamhi (syā.)};
::

::gathalast
Sakhiyo tisso janiyo, vihāradānaṃ adāsimha.
::

::hangnum
2\.
::

::gatha1
‘‘Dasakkhattuṃ satakkhattuṃ, dasasatakkhattuṃ satānañca satakkhattuṃ {note:satāni ca sattakkhattuṃ (sī. ka.)};
::

::gathalast
Devesu upapajjimha, ko vādo mānuse bhave.
::

::hangnum
3\.
::

::gatha1
‘‘Deve {pb:V:2.0180} mahiddhikā ahumha, mānusakamhi ko vādo;
::

::gathalast
Sattaratanamahesī {note:sattaratanassa mahesī (sī. pī.)}, itthiratanaṃ ahaṃ bhaviṃ.
::

::hangnum
4\.
::

::gatha1
‘‘Idha sañcitakusalā {note:tattha sañcitaṃ kusalaṃ (syā.)}, susamiddhakulappajā;
::

::gathalast
Dhanañjānī ca khemā ca, ahampi ca tayo janā.
::

::hangnum
5\.
::

::gatha1
‘‘Ārāmaṃ sukataṃ katvā, sabbāvayavamaṇḍitaṃ;
::

::gathalast
Buddhappamukhasaṅghassa, niyyādetvā samoditā.
::

::hangnum
6\.
::

::gatha1
‘‘Yattha {pb:M:2.0188} yatthūpapajjāmi, tassa kammassa vāhasā;
::

::gathalast
Devesu aggataṃ pattā, manussesu tatheva ca.
::

::hangnum
7\.
::

::gatha1
‘‘Imasmiṃyeva kappamhi, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
8\.
::

::gatha1
‘‘Upaṭṭhāko {pb:T:2.0255} mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
9\.
::

::gatha1
‘‘Tassāsuṃ satta dhītaro, rājakaññā sukhedhitā {note:sukhethitā (syā.)};
::

::gathalast
Buddhopaṭṭhānaniratā, brahmacariyaṃ cariṃsu tā.
::

::hangnum
10\.
::

::gatha1
‘‘Tāsaṃ sahāyikā hutvā, sīlesu susamāhitā;
::

::gathalast
Datvā dānāni sakkaccaṃ, agāreva vataṃ {note:agāreva vattaṃ (syā.)} cariṃ.
::

::hangnum
11\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsūpagā ahaṃ.
::

::hangnum
12\.
::

::gatha1
‘‘Tato cutā yāmamagaṃ {note:yāmasaggaṃ (syā.)}, tatohaṃ tusitaṃ gatā;
::

::gathalast
Tato ca nimmānaratiṃ, vasavattipuraṃ tato.
::

::hangnum
13\.
::

::gatha1
‘‘Yattha yatthūpapajjāmi, puññakammasamohitā;
::

::gathalast
Tattha tattheva rājūnaṃ, mahesittamakārayiṃ.
::

::hangnum
14\.
::

::gatha1
‘‘Tato {pb:P:2.0513} cutā manussatte, rājūnaṃ cakkavattinaṃ;
::

::gathalast
Maṇḍalīnañca rājūnaṃ, mahesittamakārayiṃ.
::

::hangnum
15\.
::

::gatha1
‘‘Sampattimanubhotvāna, devesu mānusesu ca;
::

::gathalast
Sabbattha sukhitā hutvā, nekajātīsu saṃsariṃ.
::

::hangnum
16\.
::

::gatha1
‘‘So hetu ca so pabhavo, tammūlaṃ sāsane khamaṃ {note:tammūlaṃ sā ca sāsane khanti (sī. pī. ka.)};
::

::gathalast
Paṭhamaṃ taṃ samodhānaṃ, taṃ dhammaratāya nibbānaṃ {note:nibbutaṃ (syā.)}.
::

::hangnum
17\.
::

::gatha1
‘‘Kilesā {pb:V:2.0181} jhāpitā mayhaṃ, bhavā sabbe samūhatā;
::

::gathalast
Nāgīva bandhanaṃ chetvā, viharāmi anāsavā.
::

::hangnum
18\.
::

::gatha1
‘‘Svāgataṃ {pb:T:2.0256} vata me āsi, mama buddhassa {note:buddhaseṭṭhassa (sī. syā. ka.)} santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
19\.
::

::gatha1
‘‘Paṭisambhidā {pb:M:2.0189} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

Itthaṃ sudaṃ sumedhā bhikkhunī imā gāthāyo abhāsitthāti.

::centre
Sumedhātheriyāpadānaṃ paṭhamaṃ.
::

#### 2. Mekhalādāyikātherīapadānaṃ

::hangnum
20\.
::

::gatha1
‘‘Siddhatthassa bhagavato, thūpakārāpikā ahuṃ {note:thūpakāra makāsahaṃ (syā.)};
::

::gathalast
Mekhalikā mayā dinnā, navakammāya satthuno.
::

::hangnum
21\.
::

::gatha1
‘‘Niṭṭhite ca mahāthūpe, mekhalaṃ punadāsahaṃ;
::

::gathalast
Lokanāthassa munino, pasannā sehi pāṇibhi.
::

::hangnum
22\.
::

::gatha1
‘‘Catunnavutito kappe, yaṃ mekhalamadaṃ tadā;
::

::gathalast
Duggatiṃ nābhijānāmi, thūpakārassidaṃ phalaṃ.
::

::hangnum
23\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
24\.
::

::gatha1
‘‘Svāgataṃ {pb:P:2.0514} vata me āsi…pe… kataṃ buddhassa sāsanaṃ.
::

::hangnum
25\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ {pb:T:2.0257} sudaṃ mekhalādāyikā bhikkhunī imā gāthāyo abhāsitthāti.

::centre
Mekhalādāyikātheriyāpadānaṃ dutiyaṃ.
::

#### 3. Maṇḍapadāyikātherīapadānaṃ

::hangnum
26\.
::

::gatha1
‘‘Koṇāgamanabuddhassa{pb:V:2.0182}, maṇḍapo kārito mayā;
::

::gathalast
Dhuvaṃ ticīvaraṃdāsiṃ {note:thūpañca pavaramadaṃ (syā.), dhuvañca cīvaraṃ adaṃ (pī.)}, buddhassa lokabandhuno.
::

::hangnum
27\.
::

::gatha1
‘‘Yaṃ yaṃ janapadaṃ yāmi, nigame rājadhāniyo;
::

::gathalast
Sabbattha pūjito homi, puññakammassidaṃ phalaṃ.
::

::hangnum
28\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
29\.
::

::gatha1
‘‘Svāgataṃ {pb:M:2.0190} vata me āsi…pe… kataṃ buddhassa sāsanaṃ.
::

::hangnum
30\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ maṇḍapadāyikā bhikkhunī imā gāthāyo abhāsitthāti.

::centre
Maṇḍapadāyikātheriyāpadānaṃ tatiyaṃ.
::

#### 4. Saṅkamanatthātherīapadānaṃ

::hangnum
31\.
::

::gatha1
‘‘Vipassissa bhagavato {note:koṇḍaññassa bhagavato (syā. pī.)}, lokajeṭṭhassa tādino;
::

::gathalast
Rathiyaṃ paṭipannassa, tārayantassa pāṇino.
::

::hangnum
32\.
::

::gatha1
‘‘Gharato {pb:T:2.0258} nikkhamitvāna, avakujjā nipajjahaṃ;
::

::gathalast
Anukampako lokanātho, sirasi {note:sīsante (sī. ka.)} akkamī mama {note:tadā (syā. pī.)}.
::

::hangnum
33\.
::

::gatha1
‘‘Akkamitvāna sirasi {note:sambuddho (ka.)}, agamā lokanāyako;
::

::gathalast
Tena cittappasādena, tusitaṃ agamāsahaṃ.
::

::hangnum
34\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
35\.
::

::gatha1
‘‘Svāgataṃ {pb:P:2.0515} vata me āsi…pe… kataṃ buddhassa sāsanaṃ.
::

::hangnum
36\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ saṅkamanatthā {note:saṅkamanadā (syā.)} bhikkhunī imā gāthāyo abhāsitthāti.

::centre
Saṅkamanatthātheriyāpadānaṃ catutthaṃ.
::

#### 5. Naḷamālikātherīapadānaṃ

::hangnum
37\.
::

::gatha1
‘‘Candabhāgānadītīre{pb:V:2.0183}, ahosiṃ kinnarī tadā;
::

::gathalast
Addasaṃ virajaṃ buddhaṃ, sayambhuṃ aparājitaṃ.
::

::hangnum
38\.
::

::gatha1
‘‘Pasannacittā sumanā, vedajātā katañjalī;
::

::gathalast
Naḷamālaṃ gahetvāna, sayambhuṃ abhipūjayiṃ.
::

::hangnum
39\.
::

::gatha1
‘‘Tena {pb:M:2.0191} kammena sukatena, cetanāpaṇidhīhi ca;
::

::gathalast
Jahitvā kinnarīdehaṃ, agacchiṃ tidasaṃ gatiṃ.
::

::hangnum
40\.
::

::gatha1
‘‘Chattiṃsadevarājūnaṃ{pb:T:2.0259}, mahesittamakārayiṃ;
::

::gatha2
Dasannaṃ cakkavattīnaṃ, mahesittamakārayiṃ;
::

::gathalast
Saṃvejetvāna me cittaṃ {note:vedayitvāna kusalaṃ (syā.), saṃvedayitvā kusalaṃ (pī.)}, pabbajiṃ anagāriyaṃ.
::

::hangnum
41\.
::

::gatha1
‘‘Kilesā jhāpitā mayhaṃ, bhavā sabbe samūhatā {note:bhavā saṃghātitā mama (ka.)};
::

::gathalast
Sabbāsavaparikkhīṇā, natthi dāni punabbhavo.
::

::hangnum
42\.
::

::gatha1
‘‘Catunnavutito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, pupphapūjāyidaṃ phalaṃ.
::

::hangnum
43\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
44\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
45\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ naḷamālikā therī imā gāthāyo abhāsitthāti.

::centre
Naḷamālikātheriyāpadānaṃ pañcamaṃ.
::

#### 6. Ekapiṇḍapātadāyikātherīapadānaṃ

::hangnum
46\.
::

::gatha1
‘‘Nagare bandhumatiyā, bandhumā nāma khattiyo;
::

::gathalast
Tassa rañño ahuṃ bhariyā, ekajjhaṃ cārayāmahaṃ {note:ekaccaṃ vādayāmahaṃ (syā.)}.
::

::hangnum
47\.
::

::gatha1
‘‘Rahogatā {pb:T:2.0260}{pb:V:2.0184} nisīditvā, evaṃ cintesahaṃ tadā;
::

::gathalast
‘Ādāya gamanīyañhi, kusalaṃ natthi me kataṃ.
::

::hangnum
48\.
::

::gatha1
‘‘‘Mahābhitāpaṃ {pb:P:2.0516} kaṭukaṃ, ghorarūpaṃ sudāruṇaṃ;
::

::gathalast
Nirayaṃ nūna gacchāmi, ettha me natthi saṃsayo’.
::

::hangnum
49\.
::

::gatha1
‘‘Rājānaṃ upasaṅkamma, idaṃ vacanamabraviṃ;
::

::gathalast
‘Ekaṃ me samaṇaṃ dehi, bhojayissāmi khattiya’.
::

::hangnum
50\.
::

::gatha1
‘‘Adāsi me mahārājā, samaṇaṃ bhāvitindriyaṃ;
::

::gathalast
Tassa pattaṃ gahetvāna, paramannena pūrayiṃ {note:tappayiṃ (sī.)}.
::

::hangnum
51\.
::

::gatha1
‘‘Pūrayitvā {pb:M:2.0192} paramannaṃ, gandhālepaṃ akāsahaṃ;
::

::gathalast
Jālena pidahitvāna, vatthayugena {note:pītacoḷena (syā.), mahānelena (pī.)} chādayiṃ.
::

::hangnum
52\.
::

::gatha1
‘‘Ārammaṇaṃ mamaṃ etaṃ, sarāmi yāvajīvihaṃ;
::

::gathalast
Tattha cittaṃ pasādetvā, tāvatiṃsamagacchahaṃ.
::

::hangnum
53\.
::

::gatha1
‘‘Tiṃsānaṃ devarājūnaṃ, mahesittamakārayiṃ;
::

::gathalast
Manasā patthitaṃ mayhaṃ, nibbattati yathicchitaṃ {note:yaticchakaṃ (syā.), yadicchakaṃ (pī. ka.)}.
::

::hangnum
54\.
::

::gatha1
‘‘Vīsānaṃ cakkavattīnaṃ, mahesittamakārayiṃ;
::

::gathalast
Ocitattāva {note:upacitattā (syā.)} hutvāna, saṃsarāmi bhavesvahaṃ.
::

::hangnum
55\.
::

::gatha1
‘‘Sabbabandhanamuttāhaṃ, apetā me upādikā;
::

::gathalast
Sabbāsavaparikkhīṇā, natthi dāni punabbhavo.
::

::hangnum
56\.
::

::gatha1
‘‘Ekanavutito kappe, yaṃ dānamadadiṃ tadā;
::

::gathalast
Duggatiṃ {pb:T:2.0261} nābhijānāmi, piṇḍapātassidaṃ phalaṃ.
::

::hangnum
57\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
58\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
59\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ ekapiṇḍapātadāyikā bhikkhunī imā gāthāyo abhāsitthāti.

::centre
Ekapiṇḍapātadāyikātheriyāpadānaṃ chaṭṭhaṃ.
::

#### 7. Kaṭacchubhikkhādāyikātherīapadānaṃ

::hangnum
60\.
::

::gatha1
‘‘Piṇḍacāraṃ {pb:V:2.0185} carantassa, tissanāmassa satthuno;
::

::gathalast
Kaṭacchubhikkhaṃ paggayha, buddhaseṭṭhassa dāsahaṃ.
::

::hangnum
61\.
::

::gatha1
‘‘Paṭiggahetvā {pb:P:2.0517} sambuddho, tisso lokagganāyako;
::

::gathalast
Vīthiyā saṇṭhito satthā, akā me anumodanaṃ.
::

::hangnum
62\.
::

::gatha1
‘‘‘Kaṭacchubhikkhaṃ {pb:M:2.0193} datvāna, tāvatiṃsaṃ gamissasi;
::

::gathalast
Chattiṃsadevarājūnaṃ, mahesittaṃ karissasi.
::

::hangnum
63\.
::

::gatha1
‘‘‘Paññāsaṃ cakkavattīnaṃ, mahesittaṃ karissasi;
::

::gathalast
Manasā patthitaṃ sabbaṃ, paṭilacchasi sabbadā.
::

::hangnum
64\.
::

::gatha1
‘‘‘Sampattiṃ {pb:T:2.0262} anubhotvāna, pabbajissasikiñcanā;
::

::gathalast
Sabbāsave pariññāya, nibbāyissasināsavā’.
::

::hangnum
65\.
::

::gatha1
‘‘Idaṃ vatvāna sambuddho, tisso lokagganāyako;
::

::gathalast
Nabhaṃ abbhuggamī vīro, haṃsarājāva ambare.
::

::hangnum
66\.
::

::gatha1
‘‘Sudinnaṃ me dānavaraṃ {note:sudinnameva me dānaṃ (syā.)}, suyiṭṭhā yāgasampadā;
::

::gathalast
Kaṭacchubhikkhaṃ datvāna, pattāhaṃ acalaṃ padaṃ.
::

::hangnum
67\.
::

::gatha1
‘‘Dvenavute ito kappe, yaṃ dānamadadiṃ tadā;
::

::gathalast
Duggatiṃ nābhijānāmi, bhikkhādānassidaṃ phalaṃ.
::

::hangnum
68\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
69\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
70\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ kaṭacchubhikkhādāyikā bhikkhunī imā gāthāyo abhāsitthāti.

::centre
Kaṭacchubhikkhādāyikātheriyāpadānaṃ sattamaṃ.
::

#### 8. Sattuppalamālikātherīapadānaṃ

::hangnum
71\.
::

::gatha1
‘‘Nagare {pb:V:2.0186} aruṇavatiyā, aruṇo nāma {note:aruṇavā nāma (sī. pī.)} ttiyo;
::

::gathalast
Tassa rañño ahuṃ bhariyā, vāritaṃ vārayāmahaṃ {note:cārikaṃ cārayāmahaṃ (sī.), na gulaṃ pādayāmahaṃ (syā.), na mālaṃ pādayāmahaṃ (pī.)}.
::

::hangnum
72\.
::

::gatha1
‘‘Sattamālaṃ {pb:T:2.0263} gahetvāna, uppalā devagandhikā;
::

::gathalast
Nisajja pāsādavare, evaṃ cintesi tāvade.
::

::hangnum
73\.
::

::gatha1
‘‘‘Kiṃ {pb:M:2.0194} me imāhi mālāhi, sirasāropitāhi me;
::

::gathalast
Varaṃ me buddhaseṭṭhassa, ñāṇamhi abhiropitaṃ’.
::

::hangnum
74\.
::

::gatha1
‘‘Sambuddhaṃ {pb:P:2.0518} paṭimānentī, dvārāsanne nisīdahaṃ;
::

::gathalast
‘Yadā ehiti sambuddho, pūjayissaṃ mahāmuniṃ’.
::

::hangnum
75\.
::

::gatha1
‘‘Kakudho vilasantova, migarājāva kesarī;
::

::gathalast
Bhikkhusaṅghena sahito, āgacchi vīthiyā jino.
::

::hangnum
76\.
::

::gatha1
‘‘Buddhassa raṃsiṃ disvāna, haṭṭhā saṃviggamānasā;
::

::gathalast
Dvāraṃ avāpuritvāna {note:apāpuṇitvā (syā.)}, buddhaseṭṭhamapūjayiṃ.
::

::hangnum
77\.
::

::gatha1
‘‘Satta uppalapupphāni, parikiṇṇāni {note:suvitthiṇṇāni (syā.)} ambare;
::

::gathalast
Chadiṃ karonto buddhassa, matthake dhārayanti te.
::

::hangnum
78\.
::

::gatha1
‘‘Udaggacittā sumanā, vedajātā katañjalī;
::

::gathalast
Tattha cittaṃ pasādetvā, tāvatiṃsamagacchahaṃ.
::

::hangnum
79\.
::

::gatha1
‘‘Mahānelassa chādanaṃ, dhārenti mama muddhani;
::

::gathalast
Dibbagandhaṃ pavāyāmi, sattuppalassidaṃ phalaṃ.
::

::hangnum
80\.
::

::gatha1
‘‘Kadāci nīyamānāya, ñātisaṅghena me tadā;
::

::gathalast
Yāvatā parisā mayhaṃ, mahānelaṃ dharīyati.
::

::hangnum
81\.
::

::gatha1
‘‘Sattati devarājūnaṃ, mahesittamakārayiṃ;
::

::gathalast
Sabbattha issarā hutvā, saṃsarāmi bhavābhave.
::

::hangnum
82\.
::

::gatha1
‘‘Tesaṭṭhi {pb:T:2.0264} cakkavattīnaṃ, mahesittamakārayiṃ;
::

::gathalast
Sabbe mamanuvattanti, ādeyyavacanā ahuṃ.
::

::hangnum
83\.
::

::gatha1
‘‘Uppalasseva me vaṇṇo, gandho ceva pavāyati;
::

::gathalast
Dubbaṇṇiyaṃ na jānāmi {note:duggatiṃ nābhijānāmi (syā. pī.)}, buddhapūjāyidaṃ phalaṃ.
::

::hangnum
84\.
::

::gatha1
‘‘Iddhipādesu {pb:V:2.0187} kusalā, bojjhaṅgabhāvanā ratā;
::

::gathalast
Abhiññāpāramippattā, buddhapūjāyidaṃ phalaṃ.
::

::hangnum
85\.
::

::gatha1
‘‘Satipaṭṭhānakusalā, samādhijhānagocarā;
::

::gathalast
Sammappadhānamanuyuttā, buddhapūjāyidaṃ phalaṃ.
::

::hangnum
86\.
::

::gatha1
‘‘Vīriyaṃ {pb:M:2.0195} me dhuradhorayhaṃ, yogakkhemādhivāhanaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
87\.
::

::gatha1
‘‘Ekatiṃse {pb:P:2.0519} ito kappe, yaṃ pupphamabhipūjayiṃ;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
88\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
89\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
90\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ sattuppalamālikā bhikkhunī imā gāthāyo abhāsitthāti.

::centre
Sattuppalamālikātheriyāpadānaṃ aṭṭhamaṃ.
::

#### 9. Pañcadīpikātherīapadānaṃ

::hangnum
91\.
::

::gatha1
‘‘Nagare {pb:T:2.0265} haṃsavatiyā, cārikī {note:cāriniṃ (syā.)} āsahaṃ tadā;
::

::gathalast
Ārāmena ca ārāmaṃ, carāmi kusalatthikā.
::

::hangnum
92\.
::

::gatha1
‘‘Kāḷapakkhamhi divase, addasaṃ bodhimuttamaṃ;
::

::gathalast
Tattha cittaṃ pasādetvā, bodhimūle nisīdahaṃ.
::

::hangnum
93\.
::

::gatha1
‘‘Garucittaṃ upaṭṭhetvā, sire katvāna añjaliṃ;
::

::gathalast
Somanassaṃ pavedetvā, evaṃ cintesi tāvade.
::

::hangnum
94\.
::

::gatha1
‘‘‘Yadi buddho amitaguṇo, asamappaṭipuggalo;
::

::gathalast
Dassetu pāṭihīraṃ me, bodhi obhāsatu ayaṃ’.
::

::hangnum
95\.
::

::gatha1
‘‘Saha āvajjite mayhaṃ, bodhi pajjali tāvade;
::

::gathalast
Sabbasoṇṇamayā āsi, disā sabbā virocati.
::

::hangnum
96\.
::

::gatha1
‘‘Sattarattindivaṃ {pb:V:2.0188} {note:sattarattidivaṃ (pī. ka.)} tattha, bodhimūle nisīdahaṃ;
::

::gathalast
Sattame divase patte, dīpapūjaṃ akāsahaṃ.
::

::hangnum
97\.
::

::gatha1
‘‘Āsanaṃ parivāretvā, pañcadīpāni pajjaluṃ;
::

::gathalast
Yāva udeti sūriyo, dīpā me pajjaluṃ tadā.
::

::hangnum
98\.
::

::gatha1
‘‘Tena {pb:M:2.0196} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
99\.
::

::gatha1
‘‘Tattha me sukataṃ byamhaṃ, pañcadīpāti vuccati;
::

::gathalast
Saṭṭhiyojanamubbedhaṃ {note:satayojanamubbedhaṃ (sī. syā. pī.)}, tiṃsayojanavitthataṃ {note:saṭṭhi… (syā. pī.)}.
::

::hangnum
100\.
::

::gatha1
‘‘Asaṅkhiyāni {pb:T:2.0266} dīpāni, parivāre jalanti me;
::

::gathalast
Yāvatā devabhavanaṃ, dīpālokena jotati.
::

::hangnum
101\.
::

::gatha1
‘‘Parammukhā {pb:P:2.0520} nisīditvā {note:puratthābhimukhā santi (syā.), puratthābhimukhā thitā (pī.)}, yadi icchāmi passituṃ;
::

::gathalast
Uddhaṃ adho ca tiriyaṃ, sabbaṃ passāmi cakkhunā.
::

::hangnum
102\.
::

::gatha1
‘‘Yāvatā abhikaṅkhāmi, daṭṭhuṃ sugataduggate {note:sukatadukkate (pī.};
::

::gathalast
Tattha āvaraṇaṃ natthi, rukkhesu pabbatesu vā.
::

::hangnum
103\.
::

::gatha1
‘‘Asīti devarājūnaṃ, mahesittamakārayiṃ;
::

::gathalast
Satānaṃ cakkavattīnaṃ, mahesittamakārayiṃ.
::

::hangnum
104\.
::

::gatha1
‘‘Yaṃ yaṃ yonupapajjāmi, devattaṃ atha mānusaṃ;
::

::gathalast
Dīpasatasahassāni, parivāre jalanti me.
::

::hangnum
105\.
::

::gatha1
‘‘Devalokā cavitvāna, uppajjiṃ mātukucchiyaṃ;
::

::gathalast
Mātukucchigatā santī {note:mātukucchigataṃ santiṃ (sī.)}, akkhi me na nimīlati.
::

::hangnum
106\.
::

::gatha1
‘‘Dīpasatasahassāni, puññakammasamaṅgitā;
::

::gathalast
Jalanti sūtikāgehe {note:sūtighare pajjalanti (sabbattha)}, pañcadīpānidaṃ phalaṃ.
::

::hangnum
107\.
::

::gatha1
‘‘Pacchime bhave sampatte, mānasaṃ vinivattayiṃ;
::

::gathalast
Ajarāmataṃ sītibhāvaṃ, nibbānaṃ phassayiṃ ahaṃ.
::

::hangnum
108\.
::

::gatha1
‘‘Jātiyā sattavassāhaṃ, arahattamapāpuṇiṃ;
::

::gathalast
Upasampādayī buddho, guṇamaññāya gotamo.
::

::hangnum
109\.
::

::gatha1
‘‘Maṇḍape rukkhamūle vā, pāsādesu guhāsu vā;
::

::gathalast
Suññāgāre {pb:T:2.0267} vasantiyā {note:ca jhāyante (sī.), ca jhāyantā (pī.), pajjhāyantā (syā.)}, pañcadīpā jalanti me.
::

::hangnum
110\.
::

::gatha1
‘‘Dibbacakkhu {pb:M:2.0197}{pb:V:2.0189} visuddhaṃ me, samādhikusalā ahaṃ;
::

::gathalast
Abhiññāpāramippattā, pañcadīpānidaṃ phalaṃ.
::

::hangnum
111\.
::

::gatha1
‘‘Sabbavositavosānā, katakiccā anāsavā;
::

::gathalast
Pañcadīpā mahāvīra, pāde vandāmi {note:vandati (sī. ka.)} cakkhuma.
::

::hangnum
112\.
::

::gatha1
‘‘Satasahassito kappe, yaṃ dīpamadadiṃ tadā;
::

::gathalast
Duggatiṃ nābhijānāmi, pañcadīpānidaṃ phalaṃ.
::

::hangnum
113\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
114\.
::

::gatha1
‘‘Svāgataṃ {pb:P:2.0521} vata me āsi…pe… kataṃ buddhassa sāsanaṃ.
::

::hangnum
115\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ pañcadīpikā bhikkhunī imā gāthāyo abhāsitthāti.

::centre
Pañcadīpikātheriyāpadānaṃ navamaṃ.
::

#### 10. Udakadāyikātherīapadānaṃ

::hangnum
116\.
::

::gatha1
‘‘Nagare bandhumatiyā, ahosiṃ udahārikā;
::

::gathalast
Udahārena jīvāmi, tena posemi dārake.
::

::hangnum
117\.
::

::gatha1
‘‘Deyyadhammo ca me natthi, puññakkhette anuttare;
::

::gathalast
Koṭṭhakaṃ upasaṅkamma, udakaṃ paṭṭhapesahaṃ.
::

::hangnum
118\.
::

::gatha1
‘‘Tena {pb:T:2.0268} kammena sukatena, tāvatiṃsamagacchahaṃ;
::

::gathalast
Tattha me sukataṃ byamhaṃ, udahārena nimmitaṃ.
::

::hangnum
119\.
::

::gatha1
‘‘Accharānaṃ sahassassa, ahañhi pavarā tadā;
::

::gathalast
Dasaṭṭhānehi tā sabbā, abhibhomi sadā ahaṃ.
::

::hangnum
120\.
::

::gatha1
‘‘Paññāsaṃ devarājūnaṃ, mahesittamakārayiṃ;
::

::gathalast
Vīsaticakkavattīnaṃ, mahesittamakārayiṃ.
::

::hangnum
121\.
::

::gatha1
‘‘Duve bhave saṃsarāmi, devatte atha mānuse;
::

::gathalast
Duggatiṃ nābhijānāmi, dakadānassidaṃ phalaṃ.
::

::hangnum
122\.
::

::gatha1
‘‘Pabbatagge {pb:M:2.0198}{pb:V:2.0190} dumagge vā, antalikkhe ca bhūmiyaṃ;
::

::gathalast
Yadā udakamicchāmi, khippaṃ paṭilabhāmahaṃ.
::

::hangnum
123\.
::

::gatha1
‘‘Avuṭṭhikā disā natthi, santattā kuthitāpi {note:santattā kuthitā na ca (sī. pī.), santattā khuppitā hi me (syā.)} ca;
::

::gathalast
Mama saṅkappamaññāya, mahāmegho pavassati.
::

::hangnum
124\.
::

::gatha1
‘‘Kadāci nīyamānāya, ñātisaṅghena me tadā;
::

::gathalast
Yadā icchāmahaṃ vassaṃ, mahāmegho ajāyatha.
::

::hangnum
125\.
::

::gatha1
‘‘Uṇhaṃ vā pariḷāho vā, sarīre me na vijjati;
::

::gathalast
Kāye ca me rajo natthi, dakadānassidaṃ phalaṃ.
::

::hangnum
126\.
::

::gatha1
‘‘Visuddhamanasā {pb:P:2.0522} ajja, apetamanapāpikā;
::

::gathalast
Sabbāsavaparikkhīṇā, natthi dāni punabbhavo.
::

::hangnum
127\.
::

::gatha1
‘‘Ekanavutito kappe, yaṃ dakaṃ adadiṃ tadā;
::

::gathalast
Duggatiṃ {pb:T:2.0269} nābhijānāmi, dakadānassidaṃ phalaṃ.
::

::hangnum
128\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
129\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
130\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ udakadāyikā bhikkhunī imā gāthāyo abhāsitthāti.

::centre
Udakadāyikātheriyāpadānaṃ dasamaṃ.
::

::centre
Sumedhāvaggo paṭhamo.
::

Tassuddānaṃ –

::gatha1
Sumedhā mekhalādāyī, maṇḍapaṃ saṅkamaṃ dadā;
::

::gathalast
Naḷamālī piṇḍadadā, kaṭacchu uppalappadā.
::

::gatha1
Dīpadā dakadā ceva, gāthāyo gaṇitā iha;
::

::gathalast
Ekagāthāsatañceva, tiṃsati ca taduttari {note:sattarasaṃ taduttari (syā.), sattādasa taduttariṃ (pī.)}.
::

### 2. Ekūposathikavaggo

#### 1. Ekūposathikātherīapadānaṃ

::hangnum
1\.
::

::gatha1
‘‘Nagare {pb:T:2.0270}{pb:M:2.0199}{pb:V:2.0191} bandhumatiyā, bandhumā nāma khattiyo;
::

::gathalast
Divase puṇṇamāya so, upavasi uposathaṃ.
::

::hangnum
2\.
::

::gatha1
‘‘Ahaṃ tena samayena, kumbhadāsī ahaṃ tahiṃ;
::

::gathalast
Disvā sarājakaṃ senaṃ, evāhaṃ cintayiṃ tadā.
::

::hangnum
3\.
::

::gatha1
‘Rājāpi rajjaṃ chaḍḍetvā, upavasi uposathaṃ;
::

::gathalast
Saphalaṃ nūna taṃ kammaṃ, janakāyo pamodito’.
::

::hangnum
4\.
::

::gatha1
‘‘Yoniso {pb:P:2.0523} paccavekkhitvā, duggaccañca {note:duggatiñca (syā.)} daliddataṃ {note:daḷiddataṃ (sī.)};
::

::gathalast
Mānasaṃ sampahaṃsitvā, upavasiṃ uposathaṃ.
::

::hangnum
5\.
::

::gatha1
‘‘Ahaṃ uposathaṃ katvā, sammāsambuddhasāsane;
::

::gathalast
Tena kammena sukatena, tāvatiṃsamagacchahaṃ.
::

::hangnum
6\.
::

::gatha1
‘‘Tattha me sukataṃ byamhaṃ, ubbhayojanamuggataṃ {note:uddhaṃ yojanamuggataṃ (sī. syā. pī.)};
::

::gathalast
Kūṭāgāravarūpetaṃ, mahāsanasubhūsitaṃ.
::

::hangnum
7\.
::

::gatha1
‘‘Accharā satasahassā, upatiṭṭhanti maṃ sadā;
::

::gathalast
Aññe deve atikkamma, atirocāmi sabbadā.
::

::hangnum
8\.
::

::gatha1
‘‘Catusaṭṭhi devarājūnaṃ, mahesittamakārayiṃ;
::

::gathalast
Tesaṭṭhi cakkavattīnaṃ, mahesittamakārayiṃ.
::

::hangnum
9\.
::

::gatha1
‘‘Suvaṇṇavaṇṇā {pb:T:2.0271} hutvāna, bhavesu saṃsarāmahaṃ;
::

::gathalast
Sabbattha pavarā homi, uposathassidaṃ phalaṃ.
::

::hangnum
10\.
::

::gatha1
‘‘Hatthiyānaṃ assayānaṃ, rathayānañca sīvikaṃ {note:kevalaṃ (sī. syā. pī.)};
::

::gathalast
Labhāmi sabbamevetaṃ, uposathassidaṃ phalaṃ.
::

::hangnum
11\.
::

::gatha1
‘‘Soṇṇamayaṃ rūpimayaṃ, athopi phalikāmayaṃ;
::

::gathalast
Lohitaṅgamayañceva, sabbaṃ paṭilabhāmahaṃ.
::

::hangnum
12\.
::

::gatha1
‘‘Koseyyakambaliyāni{pb:V:2.0192}, khomakappāsikāni ca;
::

::gathalast
Mahagghāni ca vatthāni, sabbaṃ paṭilabhāmahaṃ.
::

::hangnum
13\.
::

::gatha1
‘‘Annaṃ {pb:M:2.0200} pānaṃ khādanīyaṃ, vatthasenāsanāni ca;
::

::gathalast
Sabbametaṃ paṭilabhe, uposathassidaṃ phalaṃ.
::

::hangnum
14\.
::

::gatha1
‘‘Varagandhañca mālañca, cuṇṇakañca vilepanaṃ;
::

::gathalast
Sabbametaṃ paṭilabhe, uposathassidaṃ phalaṃ.
::

::hangnum
15\.
::

::gatha1
‘‘Kūṭāgārañca pāsādaṃ, maṇḍapaṃ hammiyaṃ guhaṃ;
::

::gathalast
Sabbametaṃ paṭilabhe, uposathassidaṃ phalaṃ.
::

::hangnum
16\.
::

::gatha1
‘‘Jātiyā sattavassāhaṃ, pabbajiṃ anagāriyaṃ;
::

::gathalast
Aḍḍhamāse asampatte, arahattamapāpuṇiṃ.
::

::hangnum
17\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Sabbāsavaparikkhīṇā, natthi dāni punabbhavo.
::

::hangnum
18\.
::

::gatha1
‘‘Ekanavutito {pb:P:2.0524} kappe, yaṃ kammamakariṃ tadā;
::

::gathalast
Duggatiṃ nābhijānāmi, uposathassidaṃ phalaṃ.
::

::hangnum
19\.
::

::gatha1
‘‘Kilesā {pb:T:2.0272} jhāpitā mayhaṃ…pe… viharāmi anāsavā.
::

::hangnum
20\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
21\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ ekūposathikā bhikkhunī imā gāthāyo abhāsitthāti.

::centre
Ekūposathikātheriyāpadānaṃ paṭhamaṃ.
::

#### 2. Saḷalapupphikātherīapadānaṃ

::hangnum
22\.
::

::gatha1
‘‘Candabhāgānadītīre, ahosiṃ kinnarī tadā;
::

::gathalast
Addasāhaṃ devadevaṃ, caṅkamantaṃ narāsabhaṃ.
::

::hangnum
23\.
::

::gatha1
‘‘Ocinitvāna saḷalaṃ, buddhaseṭṭhassadāsahaṃ;
::

::gathalast
Upasiṅghi mahāvīro, saḷalaṃ devagandhikaṃ.
::

::hangnum
24\.
::

::gatha1
‘‘Paṭiggahetvā {pb:V:2.0193} sambuddho, vipassī lokanāyako;
::

::gathalast
Upasiṅghi mahāvīro, pekkhamānāya me tadā.
::

::hangnum
25\.
::

::gatha1
‘‘Añjaliṃ paggahetvāna, vanditvā dvipaduttamaṃ {note:dipaduttamaṃ (sī. syā. pī.)};
::

::gathalast
Sakaṃ cittaṃ pasādetvā, tato pabbatamāruhiṃ.
::

::hangnum
26\.
::

::gatha1
‘‘Ekanavutito {pb:M:2.0201} kappe, yaṃ pupphamadadiṃ tadā;
::

::gathalast
Duggatiṃ nābhijānāmi, buddhapūjāyidaṃ phalaṃ.
::

::hangnum
27\.
::

::gatha1
‘‘Kilesā {pb:T:2.0273} jhāpitā mayhaṃ…pe… viharāmi anāsavā.
::

::hangnum
28\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
29\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ saḷalapupphikā bhikkhunī imā gāthāyo abhāsitthāti.

::centre
Saḷalapupphikātheriyāpadānaṃ dutiyaṃ.
::

#### 3. Modakadāyikātherīapadānaṃ

::hangnum
30\.
::

::gatha1
‘‘Nagare bandhumatiyā, kumbhadāsī ahosahaṃ;
::

::gathalast
Mama bhāgaṃ gahetvāna, gacchaṃ udakahārikā {note:udakahārikaṃ (sī.), udakahārike (syā.)}.
::

::hangnum
31\.
::

::gatha1
‘‘Panthamhi samaṇaṃ disvā, santacittaṃ samāhataṃ;
::

::gathalast
Pasannacittā sumanā, modake tīṇidāsahaṃ.
::

::hangnum
32\.
::

::gatha1
‘‘Tena {pb:P:2.0525} kammena sukatena, cetanāpaṇidhīhi ca;
::

::gathalast
Ekanavutikappāni {note:ekūnatiṃsakappāni (syā.)}, vinipātaṃ nagacchahaṃ.
::

::hangnum
33\.
::

::gatha1
‘‘Sampatti taṃ {note:sampattiñca (syā.), sampattikaṃ (ka.)} karitvāna, sabbaṃ anubhaviṃ ahaṃ;
::

::gathalast
Modake tīṇi datvāna, pattāhaṃ acalaṃ padaṃ.
::

::hangnum
34\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
35\.
::

::gatha1
‘‘Svāgataṃ {pb:T:2.0274} vata me āsi…pe… kataṃ buddhassa sāsanaṃ.
::

::hangnum
36\.
::

::gatha1
‘‘Paṭisambhidā {pb:V:2.0194} catasso…pe… kataṃ buddhassa sāsanaṃ’’.
::

Itthaṃ sudaṃ modakadāyikā bhikkhunī imā gāthāyo abhāsitthāti.

::centre
Modakadāyikātheriyāpadānaṃ tatiyaṃ.
::

#### 4. Ekāsanadāyikātherīapadānaṃ

::hangnum
37\.
::

::gatha1
‘‘Nagare {pb:M:2.0202} haṃsavatiyā, ahosiṃ bālikā {note:mālikā (syā. pī.)} tadā;
::

::gathalast
Mātā ca me pitā ceva, kammantaṃ agamaṃsu te.
::

::hangnum
38\.
::

::gatha1
‘‘Majjhanhikamhi sūriye, addasaṃ samaṇaṃ ahaṃ;
::

::gathalast
Vīthiyā anugacchantaṃ, āsanaṃ paññapesahaṃ.
::

::hangnum
39\.
::

::gatha1
‘‘Gonakāvikatikāhi {note:gonakacittakādīhi (sī.)}, paññapetvā mamāsanaṃ;
::

::gathalast
Pasannacittā sumanā, idaṃ vacanamabraviṃ.
::

::hangnum
40\.
::

::gatha1
‘‘‘Santattā kuthitā bhūmi, sūro majjhanhike ṭhito;
::

::gathalast
Mālutā ca na vāyanti, kālo cevettha mehiti {note:cettha upaṭṭhito (sī.), cevatthaṃ eti taṃ (pī.)}.
::

::hangnum
41\.
::

::gatha1
‘‘‘Paññattamāsanamidaṃ, tavatthāya mahāmuni;
::

::gathalast
Anukampaṃ upādāya, nisīda mama āsane’.
::

::hangnum
42\.
::

::gatha1
‘‘Nisīdi tattha samaṇo, sudanto suddhamānaso;
::

::gathalast
Tassa pattaṃ gahetvāna, yathārandhaṃ adāsahaṃ.
::

::hangnum
43\.
::

::gatha1
‘‘Tena {pb:T:2.0275} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
44\.
::

::gatha1
‘‘Tattha me sukataṃ byamhaṃ, āsanena sunimmitaṃ;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::hangnum
45\.
::

::gatha1
‘‘Soṇṇamayā {pb:P:2.0526} maṇimayā, athopi phalikāmayā;
::

::gathalast
Lohitaṅgamayā ceva, pallaṅkā vividhā mama.
::

::hangnum
46\.
::

::gatha1
‘‘Tūlikā vikatikāhi, kaṭṭissacittakāhi ca;
::

::gathalast
Uddaekantalomī ca, pallaṅkā me susaṇṭhitā {note:susanthatā (sī.)}.
::

::hangnum
47\.
::

::gatha1
‘‘Yadā {pb:V:2.0195} icchāmi gamanaṃ, hāsakhiḍḍasamappitā;
::

::gathalast
Saha pallaṅkaseṭṭhena, gacchāmi mama patthitaṃ.
::

::hangnum
48\.
::

::gatha1
‘‘Asīti devarājūnaṃ, mahesittamakārayiṃ;
::

::gathalast
Sattati cakkavattīnaṃ, mahesittamakārayiṃ.
::

::hangnum
49\.
::

::gatha1
‘‘Bhavābhave {pb:M:2.0203} saṃsarantī, mahābhogaṃ labhāmahaṃ;
::

::gathalast
Bhoge me ūnatā natthi, ekāsanassidaṃ phalaṃ {note:ekāsanaphalaṃ idaṃ (sabbattha) evamuparipi}.
::

::hangnum
50\.
::

::gatha1
‘‘Duve bhave saṃsarāmi, devatte atha mānuse;
::

::gathalast
Aññe bhave na jānāmi, ekāsanassidaṃ phalaṃ.
::

::hangnum
51\.
::

::gatha1
‘‘Duve kule pajāyāmi, khattiye cāpi brāhmaṇe;
::

::gathalast
Uccākulīnā {note:uccākulikā (syā. pī. ka.)} sabbattha, ekāsanassidaṃ phalaṃ.
::

::hangnum
52\.
::

::gatha1
‘‘Domanassaṃ na jānāmi, cittasantāpanaṃ mama;
::

::gathalast
Vevaṇṇiyaṃ na jānāmi, ekāsanassidaṃ phalaṃ.
::

::hangnum
53\.
::

::gatha1
‘‘Dhātiyo {pb:T:2.0276} maṃ upaṭṭhanti, khujjā celāpikā {note:khelāpikā (sī.), celāvikā (pī.)} bahū;
::

::gathalast
Aṅkena aṅkaṃ gacchāmi, ekāsanassidaṃ phalaṃ.
::

::hangnum
54\.
::

::gatha1
‘‘Aññā nhāpenti bhojenti, aññā ramenti maṃ sadā;
::

::gathalast
Aññā gandhaṃ vilimpanti, ekāsanassidaṃ phalaṃ {note:aññā mameva nhāpenti, aññā bhojenti bhojanaṃ; aññā maṃ alaṅkaronti, aññā ramenti maṃ saddhā; (syā.)}.
::

::hangnum
55\.
::

::gatha1
‘‘Maṇḍape rukkhamūle vā, suññāgāre vasantiyā;
::

::gathalast
Mama saṅkappamaññāya, pallaṅko upatiṭṭhati.
::

::hangnum
56\.
::

::gatha1
‘‘Ayaṃ pacchimako mayhaṃ, carimo vattate bhavo;
::

::gathalast
Ajjāpi rajjaṃ chaḍḍetvā, pabbajiṃ anagāriyaṃ.
::

::hangnum
57\.
::

::gatha1
‘‘Satasahassito kappe, yaṃ dānamadadiṃ tadā;
::

::gathalast
Duggatiṃ nābhijānāmi, ekāsanassidaṃ phalaṃ.
::

::hangnum
58\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
59\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
60\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ ekāsanadāyikā bhikkhunī imā gāthāyo abhāsitthāti.

::centre
Ekāsanadāyikātheriyāpadānaṃ catutthaṃ.
::

#### 5. Pañcadīpadāyikātherīapadānaṃ

::hangnum
61\.
::

::gatha1
‘‘Nagare {pb:T:2.0277}{pb:M:2.0204}{pb:V:2.0196}{pb:P:2.0527} haṃsavatiyā, cārikī {note:cārikā (sī. syā.)} āsahaṃ tadā;
::

::gathalast
Ārāmena ca ārāmaṃ {note:ārāmena vihārena (syā. pī.)}, carāmi kusalatthikā.
::

::hangnum
62\.
::

::gatha1
‘‘Kāḷapakkhamhi divase, addasaṃ bodhimuttamaṃ;
::

::gathalast
Tattha cittaṃ pasādetvā, bodhimūle nisīdahaṃ.
::

::hangnum
63\.
::

::gatha1
‘‘Garucittaṃ upaṭṭhetvā, sire katvāna añjaliṃ;
::

::gathalast
Somanassaṃ pavedetvā, evaṃ cintesi tāvade.
::

::hangnum
64\.
::

::gatha1
‘‘‘Yadi buddho amitaguṇo, asamappaṭipuggalo;
::

::gathalast
Dassetu pāṭihīraṃ me, bodhi obhāsatu ayaṃ’.
::

::hangnum
65\.
::

::gatha1
‘‘Saha āvajjite mayhaṃ, bodhi pajjali tāvade;
::

::gathalast
Sabbasoṇṇamayā āsi, disā sabbā virocati.
::

::hangnum
66\.
::

::gatha1
‘‘Sattarattindivaṃ tattha, bodhimūle nisīdahaṃ;
::

::gathalast
Sattame divase patte, dīpapūjaṃ akāsahaṃ.
::

::hangnum
67\.
::

::gatha1
‘‘Āsanaṃ parivāretvā, pañca dīpāni pajjaluṃ;
::

::gathalast
Yāva udeti sūriyo, dīpā me pajjaluṃ tadā.
::

::hangnum
68\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
69\.
::

::gatha1
‘‘Tattha me sukataṃ byamhaṃ, pañcadīpāti vuccati;
::

::gathalast
Saṭṭhiyojanamubbedhaṃ, tiṃsayojanavitthataṃ.
::

::hangnum
70\.
::

::gatha1
‘‘Asaṅkhiyāni {pb:T:2.0278} dīpāni, parivāre jaliṃsu me;
::

::gathalast
Yāvatā devabhavanaṃ, dīpālokena jotati.
::

::hangnum
71\.
::

::gatha1
‘‘Parammukhā {note:pubbamukhā (syā.)} nisīditvā, yadi icchāmi passituṃ;
::

::gathalast
Uddhaṃ adho ca tiriyaṃ, sabbaṃ passāmi cakkhunā.
::

::hangnum
72\.
::

::gatha1
‘‘Yāvatā abhikaṅkhāmi, daṭṭhuṃ sugataduggate {note:sukatadukkaṭe (pī.)};
::

::gathalast
Tattha āvaraṇaṃ natthi, rukkhesu pabbatesu vā.
::

::hangnum
73\.
::

::gatha1
‘‘Asīti devarājūnaṃ, mahesittamakārayiṃ;
::

::gathalast
Satānaṃ cakkavattīnaṃ, mahesittamakārayiṃ.
::

::hangnum
74\.
::

::gatha1
‘‘Yaṃ {pb:M:2.0205}{pb:V:2.0197}{pb:P:2.0528} yaṃ yonupapajjāmi, devattaṃ atha mānusaṃ;
::

::gathalast
Dīpasatasahassāni, parivāre jalanti me.
::

::hangnum
75\.
::

::gatha1
‘‘Devalokā cavitvāna, uppajjiṃ mātukucchiyaṃ;
::

::gathalast
Mātukucchigatā santī, akkhi me na nimīlati.
::

::hangnum
76\.
::

::gatha1
‘‘Dīpasatasahassāni, puññakammasamaṅgitā;
::

::gathalast
Jalanti sūtikāgehe, pañcadīpānidaṃ phalaṃ.
::

::hangnum
77\.
::

::gatha1
‘‘Pacchime bhave sampatte, mānasaṃ vinivattayiṃ;
::

::gathalast
Ajarāmataṃ sītibhāvaṃ, nibbānaṃ phassayiṃ ahaṃ.
::

::hangnum
78\.
::

::gatha1
‘‘Jātiyā sattavassāhaṃ, arahattamapāpuṇiṃ;
::

::gathalast
Upasampādayī buddho, guṇamaññāya gotamo.
::

::hangnum
79\.
::

::gatha1
‘‘Maṇḍape rukkhamūle vā, suññāgāre vasantiyā;
::

::gathalast
Sadā pajjalate dīpaṃ, pañcadīpānidaṃ phalaṃ.
::

::hangnum
80\.
::

::gatha1
‘‘Dibbacakkhu visuddhaṃ {pb:T:2.0279} me, samādhikusalā ahaṃ;
::

::gathalast
Abhiññāpāramippattā, pañcadīpānidaṃ phalaṃ.
::

::hangnum
81\.
::

::gatha1
‘‘Sabbavositavosānā, katakiccā anāsavā;
::

::gathalast
Pañcadīpā mahāvīra, pāde vandāmi cakkhuma.
::

::hangnum
82\.
::

::gatha1
‘‘Satasahassito kappe, yaṃ dīpamadadiṃ tadā;
::

::gathalast
Duggatiṃ nābhijānāmi, pañcadīpānidaṃ phalaṃ.
::

::hangnum
83\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
84\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
85\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ pañcadīpadāyikā bhikkhunī imā gāthāyo abhāsitthāti.

::centre
Pañcadīpadāyikātheriyāpadānaṃ pañcamaṃ.
::

#### 6. Naḷamālikātherīapadānaṃ

::hangnum
86\.
::

::gatha1
‘‘Candabhāgānadītīre{pb:V:2.0198}, ahosiṃ kinnarī tadā;
::

::gathalast
Addasaṃ virajaṃ buddhaṃ, sayambhuṃ aparājitaṃ.
::

::hangnum
87\.
::

::gatha1
‘‘Pasannacittā {pb:M:2.0206}{pb:P:2.0529} sumanā, vedajātā katañjalī;
::

::gathalast
Naḷamālaṃ gahetvāna, sayambhuṃ abhipūjayiṃ.
::

::hangnum
88\.
::

::gatha1
‘‘Tena {pb:T:2.0280} kammena sukatena, cetanāpaṇidhīhi ca;
::

::gathalast
Jahitvā kinnarīdehaṃ {note:mānasaṃ dehaṃ (sī. pī. ka.) sumedhāvaggepi}, tāvatiṃsamagacchahaṃ.
::

::hangnum
89\.
::

::gatha1
‘‘Chattiṃsadevarājūnaṃ, mahesittamakārayiṃ;
::

::gathalast
Manasā patthitaṃ mayhaṃ, nibbattati yathicchitaṃ.
::

::hangnum
90\.
::

::gatha1
‘‘Dasannaṃ cakkavattīnaṃ, mahesittamakārayiṃ;
::

::gathalast
Ocitattāva {note:sucitattāva (pī.)} hutvāna, saṃsarāmi bhavesvahaṃ.
::

::hangnum
91\.
::

::gatha1
‘‘Kusalaṃ vijjate mayhaṃ, pabbajiṃ anagāriyaṃ;
::

::gathalast
Pūjārahā ahaṃ ajja, sakyaputtassa sāsane.
::

::hangnum
92\.
::

::gatha1
‘‘Visuddhamanasā ajja, apetamanapāpikā;
::

::gathalast
Sabbāsavaparikkhīṇā, natthi dāni punabbhavo.
::

::hangnum
93\.
::

::gatha1
‘‘Catunnavutito kappe, yaṃ buddhamabhipūjayiṃ;
::

::gathalast
Duggatiṃ nābhijānāmi, naḷamālāyidaṃ phalaṃ.
::

::hangnum
94\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
95\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
96\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ naḷamālikā bhikkhunī imā gāthāyo abhāsitthāti.

::centre
Naḷamālikātheriyāpadānaṃ chaṭṭhaṃ.
::

#### 7. Mahāpajāpatigotamītherīapadānaṃ

::hangnum
97\.
::

::gatha1
‘‘Ekadā {pb:T:2.0281}{pb:V:2.0199} lokapajjoto, vesāliyaṃ mahāvane;
::

::gathalast
Kūṭāgāre susālāyaṃ, vasate narasārathi.
::

::hangnum
98\.
::

::gatha1
‘‘Tadā jinassa mātucchā, mahāgotami bhikkhunī;
::

::gathalast
Tahiṃ kate {note:tahiṃyeva (syā.)} pure ramme, vasī bhikkhunupassaye.
::

::hangnum
99\.
::

::gatha1
‘‘Bhikkhunīhi {pb:M:2.0207} vimuttāhi, satehi saha pañcahi;
::

::gathalast
Rahogatāya tassevaṃ, citassāsi {note:cittassāpi (syā.)} vitakkitaṃ.
::

::hangnum
100\.
::

::gatha1
‘‘Buddhassa parinibbānaṃ, sāvakaggayugassa vā;
::

::gathalast
Rāhulānandanandānaṃ, nāhaṃ lacchāmi passituṃ.
::

::hangnum
101\.
::

::gatha1
‘‘Buddhassa parinibbānā, sāvakaggayugassa vā;
::

::gathalast
Mahākassapanandānaṃ, ānandarāhulāna ca.
::

::hangnum
102\.
::

::gatha1
‘‘Paṭikaccāyusaṅkhāraṃ {note:paṭigaccāyusaṅkhāre (sī.)}{pb:P:2.0530}, osajjitvāna nibbutiṃ;
::

::gathalast
Gaccheyyaṃ lokanāthena, anuññātā mahesinā.
::

::hangnum
103\.
::

::gatha1
‘‘Tathā pañcasatānampi, bhikkhunīnaṃ vitakkitaṃ;
::

::gathalast
Āsi khemādikānampi, etadeva vitakkitaṃ.
::

::hangnum
104\.
::

::gatha1
‘‘Bhūmicālo tadā āsi, nāditā devadundubhī;
::

::gathalast
Upassayādhivatthāyo, devatā sokapīḷitā.
::

::hangnum
105\.
::

::gatha1
‘‘Vilapantā sukaruṇaṃ {note:sakaruṇaṃ (sī. syā. pī.)}, tatthassūni pavattayuṃ;
::

::gathalast
Mittā {note:sabbā (syā. pī.)} bhikkhuniyo tāhi, upagantvāna gotamiṃ.
::

::hangnum
106\.
::

::gatha1
‘‘Nipacca sirasā pāde, idaṃ vacanamabravuṃ;
::

::gathalast
‘Tattha toyalavāsittā, mayamayye rahogatā.
::

::hangnum
107\.
::

::gatha1
‘‘‘Sā {pb:T:2.0282} calā calitā bhūmi, nāditā devadundubhī;
::

::gathalast
Paridevā ca suyyante, kimatthaṃ nūna gotamī’.
::

::hangnum
108\.
::

::gatha1
‘‘Tadā avoca sā sabbaṃ, yathāparivitakkitaṃ;
::

::gathalast
Tāyopi sabbā āhaṃsu, yathāparivitakkitaṃ.
::

::hangnum
109\.
::

::gatha1
‘‘‘Yadi te rucitaṃ ayye, nibbānaṃ paramaṃ sivaṃ;
::

::gathalast
Nibbāyissāma sabbāpi, buddhānuññāya subbate.
::

::hangnum
110\.
::

::gatha1
‘‘‘Mayaṃ {pb:V:2.0200} sahāva nikkhantā, gharāpi ca bhavāpi ca;
::

::gathalast
Sahāyeva gamissāma, nibbānaṃ padamuttamaṃ’.
::

::hangnum
111\.
::

::gatha1
‘‘‘Nibbānāya vajantīnaṃ, kiṃ vakkhāmī’ti sā vadaṃ;
::

::gathalast
Saha sabbāhi niggañchi, bhikkhunīnilayā tadā.
::

::hangnum
112\.
::

::gatha1
‘‘Upassaye {pb:M:2.0208} yādhivatthā, devatā tā khamantu me;
::

::gathalast
Bhikkhunīnilayassedaṃ, pacchimaṃ dassanaṃ mama.
::

::hangnum
113\.
::

::gatha1
‘‘Na jarā maccu vā yattha, appiyehi samāgamo;
::

::gathalast
Piyehi na viyogotthi, taṃ vajissaṃ {note:taṃ vajjiyaṃ (syā.)} asaṅkhataṃ.
::

::hangnum
114\.
::

::gatha1
‘‘Avītarāgā taṃ sutvā, vacanaṃ sugatorasā;
::

::gathalast
Sokaṭṭā parideviṃsu, aho no appapuññatā.
::

::hangnum
115\.
::

::gatha1
‘‘Bhikkhunīnilayo {pb:P:2.0531} suñño, bhūto tāhi vinā ayaṃ;
::

::gathalast
Pabhāte viya tārāyo, na dissanti jinorasā.
::

::hangnum
116\.
::

::gatha1
‘‘Nibbānaṃ gotamī yāti, satehi saha pañcahi;
::

::gathalast
Nadīsatehiva saha, gaṅgā pañcahi sāgaraṃ.
::

::hangnum
117\.
::

::gatha1
‘‘Rathiyāya {pb:T:2.0283} vajantiyo {note:vajantiṃ taṃ (sī.), vajanti taṃ (syā.), vajantānaṃ (pī.)}, disvā saddhā upāsikā;
::

::gathalast
Gharā nikkhamma pādesu, nipacca idamabravuṃ.
::

::hangnum
118\.
::

::gatha1
‘‘‘Pasīdassu mahābhoge, anāthāyo vihāya no;
::

::gathalast
Tayā na yuttā {note:yuttaṃ (sī. syā. pī.)} nibbātuṃ, icchaṭṭā vilapiṃsu tā’.
::

::hangnum
119\.
::

::gatha1
‘‘Tāsaṃ sokapahānatthaṃ, avoca madhuraṃ giraṃ;
::

::gathalast
‘Ruditena alaṃ puttā, hāsakāloyamajja vo.
::

::hangnum
120\.
::

::gatha1
‘‘‘Pariññātaṃ mayā dukkhaṃ, dukkhahetu vivajjito;
::

::gathalast
Nirodho me sacchikato, maggo cāpi subhāvito.
::

::centre
Paṭhamaṃ bhāṇavāraṃ.
::

::hangnum
121\.
::

::gatha1
‘‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
122\.
::

::gatha1
‘‘‘Yassatthāya pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
123\.
::

::gatha1
‘‘‘Buddho {pb:V:2.0201} tassa ca saddhammo, anūno yāva tiṭṭhati;
::

::gathalast
Nibbātuṃ tāva kālo me, mā maṃ socatha puttikā.
::

::hangnum
124\.
::

::gatha1
‘‘‘Koṇḍaññānandanandādī{pb:M:2.0209}, tiṭṭhanti rāhulo jino;
::

::gathalast
Sukhito sahito saṅgho, hatadabbā ca titthiyā.
::

::hangnum
125\.
::

::gatha1
‘‘‘Okkākavaṃsassa yaso, ussito māramaddano;
::

::gathalast
Nanu sampati kālo me, nibbānatthāya puttikā.
::

::hangnum
126\.
::

::gatha1
‘‘‘Cirappabhuti {pb:T:2.0284} yaṃ mayhaṃ, patthitaṃ ajja sijjhate;
::

::gathalast
Ānandabherikāloyaṃ, kiṃ vo assūhi puttikā.
::

::hangnum
127\.
::

::gatha1
‘‘‘Sace mayi dayā atthi, yadi catthi kataññutā;
::

::gathalast
Saddhammaṭṭhitiyā sabbā, karotha vīriyaṃ daḷhaṃ.
::

::hangnum
128\.
::

::gatha1
‘‘‘Thīnaṃ adāsi pabbajjaṃ, sambuddho yācito mayā;
::

::gathalast
Tasmā yathāhaṃ nandissaṃ, tathā tamanutiṭṭhatha’.
::

::hangnum
129\.
::

::gatha1
‘‘Tā evamanusāsitvā, bhikkhunīhi purakkhatā;
::

::gathalast
Upecca buddhaṃ vanditvā, idaṃ vacanamabravi.
::

::hangnum
130\.
::

::gatha1
‘‘‘Ahaṃ {pb:P:2.0532} sugata te mātā, tvañca vīra pitā mama;
::

::gathalast
Saddhammasukhada {note:saddhammasukhado (sī. syā. pī.)} nātha, tayā jātāmhi gotama.
::

::hangnum
131\.
::

::gatha1
‘‘‘Saṃvaddhitoyaṃ sugata, rūpakāyo mayā tava;
::

::gathalast
Anindito {note:ānandiyo (syā.), anindiyo (pī.)} dhammakāyo {note:dhammatanu (sī. pī. ka.)}, mama saṃvaddhito tayā.
::

::hangnum
132\.
::

::gatha1
‘‘‘Muhuttaṃ taṇhāsamaṇaṃ, khīraṃ tvaṃ pāyito mayā;
::

::gathalast
Tayāhaṃ santamaccantaṃ, dhammakhīrañhi {note:dhammakhīrampi (syā., ka.)} pāyitā.
::

::hangnum
133\.
::

::gatha1
‘‘‘Bandhanārakkhane mayhaṃ, aṇaṇo {note:anaṇo (sī. syā. pī.)} tvaṃ mahāmune;
::

::gathalast
Puttakāmā thiyo yācaṃ, labhanti tādisaṃ sutaṃ.
::

::hangnum
134\.
::

::gatha1
‘‘‘Mandhātādinarindānaṃ, yā mātā sā bhavaṇṇave;
::

::gathalast
Nimuggāhaṃ tayā putta, tāritā bhavasāgarā.
::

::hangnum
135\.
::

::gatha1
‘‘‘Rañño mātā mahesīti, sulabhaṃ nāmamitthinaṃ;
::

::gathalast
Buddhamātāti yaṃ nāmaṃ, etaṃ paramadullabhaṃ.
::

::hangnum
136\.
::

::gatha1
‘‘‘Tañca {pb:T:2.0285} laddhaṃ mahāvīra, paṇidhānaṃ mamaṃ tayā;
::

::gathalast
Aṇukaṃ vā mahantaṃ vā, taṃ sabbaṃ pūritaṃ mayā.
::

::hangnum
137\.
::

::gatha1
‘‘‘Parinibbātumicchāmi{pb:M:2.0210}{pb:V:2.0202}, vihāyemaṃ kaḷevaraṃ;
::

::gathalast
Anujānāhi me vīra, dukkhantakara nāyaka.
::

::hangnum
138\.
::

::gatha1
‘‘‘Cakkaṅkusadhajākiṇṇe, pāde kamalakomale;
::

::gathalast
Pasārehi paṇāmaṃ te, karissaṃ puttauttame {note:puttapemasā (sī. pī.), puttapemahaṃ (syā.)}.
::

::hangnum
139\.
::

::gatha1
‘‘‘Suvaṇṇarāsisaṅkāsaṃ, sarīraṃ kuru pākaṭaṃ;
::

::gathalast
Katvā dehaṃ sudiṭṭhaṃ te, santiṃ gacchāmi nāyaka’.
::

::hangnum
140\.
::

::gatha1
‘‘Dvattiṃsalakkhaṇūpetaṃ, suppabhālaṅkataṃ tanuṃ;
::

::gathalast
Sañjhāghanāva bālakkaṃ, mātucchaṃ dassayī jino.
::

::hangnum
141\.
::

::gatha1
‘‘Phullāravindasaṃkāse, taruṇādiccasappabhe;
::

::gathalast
Cakkaṅkite pādatale, tato sā sirasā pati.
::

::hangnum
142\.
::

::gatha1
‘‘‘Paṇamāmi narādicca, ādiccakulaketukaṃ;
::

::gathalast
Pacchime maraṇe mayhaṃ {note:saraṇaṃ mayhaṃ (syā.)}, na taṃ ikkhāmahaṃ puno.
::

::hangnum
143\.
::

::gatha1
‘‘‘Itthiyo {pb:P:2.0533} nāma lokagga, sabbadosākarā matā;
::

::gathalast
Yadi ko catthi doso me, khamassu karuṇākara.
::

::hangnum
144\.
::

::gatha1
‘‘‘Itthikānañca pabbajjaṃ, haṃ taṃ yāciṃ punappunaṃ;
::

::gathalast
Tattha ce atthi doso me, taṃ khamassu narāsabha.
::

::hangnum
145\.
::

::gatha1
‘‘‘Mayā bhikkhuniyo vīra, tavānuññāya sāsitā;
::

::gathalast
Tatra ce atthi dunnītaṃ, taṃ khamassu khamādhipa {note:khamādhiti (syā.), khamāpito (ka.)}.
::

::hangnum
146\.
::

::gatha1
‘‘‘Akkhante {pb:T:2.0286} nāma khantabbaṃ, kiṃ bhave guṇabhūsane;
::

::gathalast
Kimuttaraṃ te vakkhāmi, nibbānāya vajantiyā.
::

::hangnum
147\.
::

::gatha1
‘‘‘Suddhe anūne mama bhikkhusaṅghe, lokā ito nissarituṃ khamante;
::

::gathalast
Pabhātakāle byasanaṅgatānaṃ, disvāna niyyātiva candalekhā’.
::

::hangnum
148\.
::

::gatha1
‘‘‘Tadetarā bhikkhuniyo jinaggaṃ, tārāva candānugatā sumeruṃ;
::

::gathalast
Padakkhiṇaṃ kacca nipacca pāde, ṭhitā mukhantaṃ samudikkhamānā.
::

::hangnum
149\.
::

::gatha1
‘‘‘Na {pb:M:2.0211} tittipubbaṃ tava dassanena, cakkhuṃ na sotaṃ tava bhāsitena;
::

::gathalast
Cittaṃ mamaṃ kevalamekameva, pappuyya taṃ dhammarasena titti.
::

::hangnum
150\.
::

::gatha1
‘‘‘Nadato parisāyaṃ te, vāditabbapahārino;
::

::gathalast
Ye te dakkhanti vadanaṃ, dhaññā te narapuṅgava.
::

::hangnum
151\.
::

::gatha1
‘‘‘Dīghaṅgulī {pb:V:2.0203} tambanakhe, subhe āyatapaṇhike;
::

::gathalast
Ye pāde paṇamissanti {note:paṇamāyanti (syā.)}, tepi dhaññā guṇandhara.
::

::hangnum
152\.
::

::gatha1
‘‘‘Madhurāni {pb:P:2.0534} pahaṭṭhāni, dosagghāni hitāni ca;
::

::gathalast
Ye te vākyāni suyyanti, tepi dhaññā naruttama.
::

::hangnum
153\.
::

::gatha1
‘‘‘Dhaññāhaṃ {pb:T:2.0287} te mahāvīra, pādapūjanatapparā {note:mānapūjanatapparā (ka.)};
::

::gathalast
Tiṇṇasaṃsārakantārā, suvākyena sirīmato’.
::

::hangnum
154\.
::

::gatha1
‘‘Tato sā anusāvetvā {note:anumāne tvā (ka.)}, bhikkhusaṅghampi subbatā;
::

::gathalast
Rāhulānandanande ca, vanditvā idamabravi.
::

::hangnum
155\.
::

::gatha1
‘‘‘Āsīvisālayasame, rogāvāse kaḷevare;
::

::gathalast
Nibbindā dukkhasaṅghāṭe, jarāmaraṇagocare.
::

::hangnum
156\.
::

::gatha1
‘‘‘Nānākalimalākiṇṇe {note:nānākuṇapamalākiṇṇe (syā.), nānākāḷamalākiṇṇe (ka.)}, parāyatte nirīhake;
::

::gathalast
Tena nibbātumicchāmi, anumaññatha puttakā’.
::

::hangnum
157\.
::

::gatha1
‘‘Nando rāhulabhaddo ca, vītasokā nirāsavā;
::

::gathalast
Ṭhitācalaṭṭhiti thirā, dhammatamanucintayuṃ.
::

::hangnum
158\.
::

::gatha1
‘‘‘Dhiratthu saṅkhataṃ lolaṃ, asāraṃ kadalūpamaṃ;
::

::gathalast
Māyāmarīcisadisaṃ, itaraṃ anavaṭṭhitaṃ.
::

::hangnum
159\.
::

::gatha1
‘‘‘Yattha nāma jinassāyaṃ, mātucchā buddhaposikā;
::

::gathalast
Gotamī nidhanaṃ yāti, aniccaṃ sabbasaṅkhataṃ’.
::

::hangnum
160\.
::

::gatha1
‘‘Ānando ca tadā sekho, sokaṭṭo {note:kaniṭṭho (syā.)} jinavacchalo;
::

::gathalast
Tatthassūni karonto so, karuṇaṃ paridevati.
::

::hangnum
161\.
::

::gatha1
‘‘Hā santiṃ {note:bhāsantī (syā.)} gotamī yāti, nūna buddhopi nibbutiṃ;
::

::gathalast
Gacchati na cireneva, aggiriva nirindhano.
::

::hangnum
162\.
::

::gatha1
‘‘Evaṃ {pb:M:2.0212} vilāpamānaṃ taṃ, ānandaṃ āha gotamī;
::

::gathalast
Sutasāgaragambhīra{pb:T:2.0288}, buddhopaṭṭhānatappara.
::

::hangnum
163\.
::

::gatha1
‘‘‘Na yuttaṃ socituṃ putta, hāsakāle upaṭṭhite;
::

::gathalast
Tayā me saraṇaṃ putta, nibbānaṃ tamupāgataṃ.
::

::hangnum
164\.
::

::gatha1
‘‘‘Tayā tāta samajjhiṭṭho, pabbajjaṃ anujāni no;
::

::gathalast
Mā putta vimano hohi, saphalo te parissamo.
::

::hangnum
165\.
::

::gatha1
‘‘‘Yaṃ {pb:V:2.0204}{pb:P:2.0535} na diṭṭhaṃ purāṇehi, titthikācariyehipi;
::

::gathalast
Taṃ padaṃ sukumārīhi, sattavassāhi veditaṃ.
::

::hangnum
166\.
::

::gatha1
‘‘‘Buddhasāsanapāleta, pacchimaṃ dassanaṃ tava;
::

::gathalast
Tattha gacchāmahaṃ putta, gato yattha na dissate.
::

::hangnum
167\.
::

::gatha1
‘‘‘Kadāci dhammaṃ desento, khipī lokagganāyako;
::

::gathalast
Tadāhaṃ āsīsavācaṃ, avocaṃ anukampikā.
::

::hangnum
168\.
::

::gatha1
‘‘‘Ciraṃ jīva mahāvīra, kappaṃ tiṭṭha mahāmune;
::

::gathalast
Sabbalokassa atthāya, bhavassu ajarāmaro.
::

::hangnum
169\.
::

::gatha1
‘‘‘Taṃ tathāvādiniṃ buddho, mamaṃ so etadabravi;
::

::gathalast
‘Na hevaṃ vandiyā buddhā, yathā vandasi gotamī.
::

::hangnum
170\.
::

::gatha1
‘‘‘Kathaṃ carahi sabbaññū, vanditabbā tathāgatā;
::

::gathalast
Kathaṃ avandiyā buddhā, taṃ me akkhāhi pucchito.
::

::hangnum
171\.
::

::gatha1
‘‘‘Āraddhavīriye pahitatte, niccaṃ daḷhaparakkame;
::

::gathalast
Samagge sāvake passa, etaṃ buddhānavandanaṃ.
::

::hangnum
172\.
::

::gatha1
‘‘‘Tato upassayaṃ gantvā, ekikāhaṃ vicintayiṃ;
::

::gathalast
Samaggaparisaṃ nātho, rodhesi tibhavantago.
::

::hangnum
173\.
::

::gatha1
‘‘‘Handāhaṃ {pb:T:2.0289} parinibbissaṃ, mā vipattitamaddasaṃ;
::

::gathalast
Evāhaṃ cintayitvāna, disvāna isisattamaṃ.
::

::hangnum
174\.
::

::gatha1
‘‘‘Parinibbānakālaṃ me, ārocesiṃ {note:ārocemi (syā.)} vināyakaṃ;
::

::gathalast
Tato so samanuññāsi, kālaṃ jānāhi gotamī.
::

::hangnum
175\.
::

::gatha1
‘‘‘Kilesā {pb:M:2.0213} jhāpitā mayhaṃ…pe… viharāmi anāsavā.
::

::hangnum
176\.
::

::gatha1
‘‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
177\.
::

::gatha1
‘‘‘Paṭisambhidā catasso…pe… kataṃ buddhassa sāsanaṃ.
::

::hangnum
178\.
::

::gatha1
‘‘‘Thīnaṃ dhammābhisamaye, ye bālā vimatiṃ gatā;
::

::gathalast
Tesaṃ diṭṭhippahānatthaṃ, iddhiṃ dassehi gotamī’.
::

::hangnum
179\.
::

::gatha1
‘‘Tadā nipacca sambuddhaṃ, uppatitvāna ambaraṃ;
::

::gathalast
Iddhī anekā dassesi, buddhānuññāya gotamī.
::

::hangnum
180\.
::

::gatha1
‘‘Ekikā bahudhā āsi, bahukā cetikā tathā;
::

::gathalast
Āvibhāvaṃ tirobhāvaṃ, tirokuṭṭaṃ {note:tirokuḍḍaṃ (syā.)} tironagaṃ.
::

::hangnum
181\.
::

::gatha1
‘‘Asajjamānā {pb:V:2.0205}{pb:P:2.0536} agamā, bhūmiyampi nimujjatha;
::

::gathalast
Abhijjamāne udake, agañchi mahiyā yathā.
::

::hangnum
182\.
::

::gatha1
‘‘Sakuṇīva tathākāse, pallaṅkena kamī tadā;
::

::gathalast
Vasaṃ vattesi kāyena, yāva brahmanivesanaṃ.
::

::hangnum
183\.
::

::gatha1
‘‘Sineruṃ {pb:T:2.0290} daṇḍaṃ katvāna, chattaṃ katvā mahāmahiṃ;
::

::gathalast
Samūlaṃ parivattetvā, dhārayaṃ caṅkamī nabhe.
::

::hangnum
184\.
::

::gatha1
‘‘Chassūrodayakāleva, lokañcākāsi dhūmikaṃ;
::

::gathalast
Yugante viya lokaṃ sā, jālāmālākulaṃ akā.
::

::hangnum
185\.
::

::gatha1
‘‘Mucalindaṃ mahāselaṃ, merumūlanadantare {note:merumandāradaddare (sī. pī.), meruṃ mandāradantare (syā.)};
::

::gathalast
Sāsapāriva sabbāni, ekenaggahi muṭṭhinā.
::

::hangnum
186\.
::

::gatha1
‘‘Aṅgulaggena chādesi, bhākaraṃ sanisākaraṃ;
::

::gathalast
Candasūrasahassāni, āveḷamiva dhārayi.
::

::hangnum
187\.
::

::gatha1
‘‘Catusāgaratoyāni, dhārayī ekapāṇinā;
::

::gathalast
Yugantajaladākāraṃ, mahāvassaṃ pavassatha.
::

::hangnum
188\.
::

::gatha1
‘‘Cakkavattiṃ saparisaṃ, māpayī sā nabhattale;
::

::gathalast
Garuḷaṃ dviradaṃ sīhaṃ, vinadantaṃ padassayi.
::

::hangnum
189\.
::

::gatha1
‘‘Ekikā abhinimmitvā, appameyyaṃ bhikkhunīgaṇaṃ;
::

::gathalast
Puna antaradhāpetvā, ekikā munimabravi.
::

::hangnum
190\.
::

::gatha1
‘‘‘Mātucchā {pb:M:2.0214} te mahāvīra, tava sāsanakārikā;
::

::gathalast
Anuppattā sakaṃ atthaṃ, pāde vandāmi cakkhuma’.
::

::hangnum
191\.
::

::gatha1
‘‘Dassetvā vividhā iddhī, orohitvā nabhattalā;
::

::gathalast
Vanditvā lokapajjotaṃ, ekamantaṃ nisīdi sā.
::

::hangnum
192\.
::

::gatha1
‘‘Sā vīsavassasatikā, jātiyāhaṃ mahāmune;
::

::gathalast
Alamettāvatā vīra, nibbāyissāmi nāyaka.
::

::hangnum
193\.
::

::gatha1
‘‘Tadātivimhitā {pb:T:2.0291} sabbā, parisā sā katañjalī;
::

::gathalast
Avocayye kathaṃ āsi, atuliddhiparakkamā.
::

::hangnum
194\.
::

::gatha1
‘‘Padumuttaro {pb:P:2.0537} nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
195\.
::

::gatha1
‘‘Tadāhaṃ {pb:V:2.0206} haṃsavatiyaṃ, jātāmaccakule ahuṃ;
::

::gathalast
Sabbopakārasampanne, iddhe phīte mahaddhane.
::

::hangnum
196\.
::

::gatha1
‘‘Kadāci pitunā saddhiṃ, dāsigaṇapurakkhatā;
::

::gathalast
Mahatā parivārena, taṃ upecca narāsabhaṃ.
::

::hangnum
197\.
::

::gatha1
‘‘Vāsavaṃ viya vassantaṃ, dhammameghaṃ anāsavaṃ {note:pavassayaṃ (ka.)};
::

::gathalast
Saradādiccasadisaṃ, raṃsijālasamujjalaṃ {note:raṃsimālākulaṃ jinaṃ (sī. syā.), raṃsijālākulaṃ jinaṃ (pī.)}.
::

::hangnum
198\.
::

::gatha1
‘‘Disvā cittaṃ pasādetvā, sutvā cassa subhāsitaṃ;
::

::gathalast
Mātucchaṃ bhikkhuniṃ agge, ṭhapentaṃ naranāyakaṃ.
::

::hangnum
199\.
::

::gatha1
‘‘Sutvā datvā mahādānaṃ, sattāhaṃ tassa tādino;
::

::gathalast
Sasaṅghassa naraggassa, paccayāni bahūni ca.
::

::hangnum
200\.
::

::gatha1
‘‘Nipacca pādamūlamhi, taṃ ṭhānamabhipatthayiṃ;
::

::gathalast
Tato mahāparisatiṃ, avoca isisattamo.
::

::hangnum
201\.
::

::gatha1
‘‘‘Yā sasaṅghaṃ abhojesi, sattāhaṃ lokanāyakaṃ;
::

::gathalast
Tamahaṃ kittayissāmi, suṇātha mama bhāsato.
::

::hangnum
202\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
203\.
::

::gatha1
‘‘‘Tassa {pb:T:2.0292}{pb:M:2.0215} dhammesu dāyādā, orasā dhammanimmitā;
::

::gathalast
Gotamī nāma nāmena, hessati satthu sāvikā.
::

::hangnum
204\.
::

::gatha1
‘‘‘Tassa buddhassa mātucchā, jīvitāpādikā {note:jīvitapālikā (syā.)} ayaṃ;
::

::gathalast
Rattaññūnañca aggattaṃ, bhikkhunīnaṃ labhissati’.
::

::hangnum
205\.
::

::gatha1
‘‘Taṃ sutvāna pamoditvā {note:taṃ sutvāhaṃ pamuditā (sī. syā. pī.)}, yāvajīvaṃ tadā jinaṃ;
::

::gathalast
Paccayehi upaṭṭhitvā, tato kālaṅkatā ahaṃ.
::

::hangnum
206\.
::

::gatha1
‘‘Tāvatiṃsesu devesu, sabbakāmasamiddhisu;
::

::gathalast
Nibbattā dasahaṅgehi, aññe abhibhaviṃ ahaṃ.
::

::hangnum
207\.
::

::gatha1
‘‘Rūpasaddehi gandhehi, rasehi phusanehi ca;
::

::gathalast
Āyunāpi ca vaṇṇena, sukhena yasasāpi ca.
::

::hangnum
208\.
::

::gatha1
‘‘Tathevādhipateyyena, adhigayha virocahaṃ;
::

::gathalast
Ahosiṃ amarindassa, mahesī dayitā tahiṃ.
::

::hangnum
209\.
::

::gatha1
‘‘Saṃsāre {pb:V:2.0207}{pb:P:2.0538} saṃsarantīhaṃ, kammavāyusameritā;
::

::gathalast
Kāsissa rañño visaye, ajāyiṃ dāsagāmake.
::

::hangnum
210\.
::

::gatha1
‘‘Pañcadāsasatānūnā, nivasanti tahiṃ tadā;
::

::gathalast
Sabbesaṃ tattha yo jeṭṭho, tassa jāyā ahosahaṃ.
::

::hangnum
211\.
::

::gatha1
‘‘Sayambhuno pañcasatā, gāmaṃ piṇḍāya pāvisuṃ;
::

::gathalast
Te disvāna ahaṃ tuṭṭhā, saha sabbāhi itthibhi {note:ñātibhi (sī. syā. pī.)}.
::

::hangnum
212\.
::

::gatha1
‘‘Pūgā hutvāva sabbāyo {note:katvā pañcasatakuṭī (sī. syā.)}, catumāse upaṭṭhahuṃ {note:upaṭṭhiya (sī. syā. pī.)};
::

::gathalast
Ticīvarāni datvāna, saṃsarimha {note:pasannāmha (syā.)} sasāmikā.
::

::hangnum
213\.
::

::gatha1
‘‘Tato {pb:T:2.0293} cutā sabbāpi tā, tāvatiṃsagatā mayaṃ;
::

::gathalast
Pacchime ca bhave dāni, jātā devadahe pure.
::

::hangnum
214\.
::

::gatha1
‘‘Pitā añjanasakko me, mātā mama sulakkhaṇā;
::

::gathalast
Tato kapilavatthusmiṃ, suddhodanagharaṃ gatā.
::

::hangnum
215\.
::

::gatha1
‘‘Sesā {note:sabbā (syā.)} sakyakule jātā, sakyānaṃ gharamāgamuṃ;
::

::gathalast
Ahaṃ visiṭṭhā sabbāsaṃ, jinassāpādikā ahuṃ.
::

::hangnum
216\.
::

::gatha1
‘‘Mama {pb:M:2.0216} puttobhinikkhamma {note:sa me putto… (syā.)}, buddho āsi vināyako;
::

::gathalast
Pacchāhaṃ pabbajitvāna, satehi saha pañcahi.
::

::hangnum
217\.
::

::gatha1
‘‘Sākiyānīhi dhīrāhi, saha santisukhaṃ phusiṃ;
::

::gathalast
Ye tadā pubbajātiyaṃ, amhākaṃ āsu sāmino.
::

::hangnum
218\.
::

::gatha1
‘‘Sahapuññassa kattāro, mahāsamayakārakā;
::

::gathalast
Phusiṃsu arahattaṃ te, sugatenānukampitā.
::

::hangnum
219\.
::

::gatha1
‘‘Tadetarā bhikkhuniyo, āruhiṃsu nabhattalaṃ;
::

::gathalast
Saṃgatā {note:khagatā (sī.)} viya tārāyo, virociṃsu mahiddhikā.
::

::hangnum
220\.
::

::gatha1
‘‘Iddhī anekā dassesuṃ, piḷandhavikatiṃ yathā;
::

::gathalast
Kammāro kanakasseva, kammaññassa susikkhito {note:puṇṇakammesu sikkhitā (syā.)}.
::

::hangnum
221\.
::

::gatha1
‘‘Dassetvā pāṭihīrāni, vicittāni {note:vividhāni (syā.)} bahūni ca;
::

::gathalast
Tosetvā vādipavaraṃ, muniṃ saparisaṃ tadā.
::

::hangnum
222\.
::

::gatha1
‘‘Orohitvāna gaganā, vanditvā isisattamaṃ;
::

::gathalast
Anuññātā naraggena, yathāṭhāne nisīdisuṃ.
::

::hangnum
223\.
::

::gatha1
‘‘‘Ahonukampikā {pb:V:2.0208} amhaṃ, sabbāsaṃ cira gotamī;
::

::gathalast
Vāsitā tava puññehi, pattā no āsavakkhayaṃ.
::

::hangnum
224\.
::

::gatha1
‘‘‘Kilesā {pb:P:2.0539} jhāpitā amhaṃ, bhavā sabbe samūhatā;
::

::gathalast
Nāgīva bandhanaṃ chetvā, viharāma anāsavā.
::

::hangnum
225\.
::

::gatha1
‘‘‘Svāgataṃ vata no āsi, buddhaseṭṭhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
226\.
::

::gatha1
‘‘‘Paṭisambhidā catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ.
::

::hangnum
227\.
::

::gatha1
‘‘‘Iddhīsu ca vasī homa, dibbāya sotadhātuyā;
::

::gathalast
Cetopariyañāṇassa, vasī homa mahāmune.
::

::hangnum
228\.
::

::gatha1
‘‘‘Pubbenivāsaṃ jānāma, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
229\.
::

::gatha1
‘‘‘Atthe {pb:M:2.0217} dhamme ca nerutte, paṭibhāne {note:paṭibhāṇe (sī. syā.)} ca vijjati;
::

::gathalast
Ñāṇaṃ amhaṃ mahāvīra, uppannaṃ tava santike.
::

::hangnum
230\.
::

::gatha1
‘‘‘Asmābhi pariciṇṇosi, mettacittāhi nāyaka;
::

::gathalast
Anujānāhi sabbāsaṃ {note:sabbāyo (syā. pī.)}, nibbānāya mahāmune’.
::

::hangnum
231\.
::

::gatha1
‘‘Nibbāyissāma iccevaṃ, kiṃ vakkhāmi vadantiyo;
::

::gathalast
Yassa dāni ca vo kālaṃ, maññathāti jinobravi.
::

::hangnum
232\.
::

::gatha1
‘‘Gotamīādikā tāyo, tadā bhikkhuniyo jinaṃ;
::

::gathalast
Vanditvā āsanā tamhā, vuṭṭhāya agamiṃsu tā.
::

::hangnum
233\.
::

::gatha1
‘‘Mahatā {pb:T:2.0295} janakāyena, saha lokagganāyako;
::

::gathalast
Anusaṃyāyī so {note:anusaṃsāvayī (syā. ka.)} vīro, mātucchaṃ yāvakoṭṭhakaṃ.
::

::hangnum
234\.
::

::gatha1
‘‘Tadā nipati pādesu, gotamī lokabandhuno;
::

::gathalast
Saheva tāhi sabbāhi, pacchimaṃ pādavandanaṃ.
::

::hangnum
235\.
::

::gatha1
‘‘‘Idaṃ pacchimakaṃ mayhaṃ, lokanāthassa dassanaṃ;
::

::gathalast
Na puno amatākāraṃ, passissāmi mukhaṃ tava.
::

::hangnum
236\.
::

::gatha1
‘‘‘Na ca me vandanaṃ {note:vadanaṃ (ka.)} vīra, tava pāde sukomale;
::

::gathalast
Samphusissati lokagga, ajja gacchāmi nibbutiṃ’.
::

::hangnum
237\.
::

::gatha1
‘‘Rūpena {pb:V:2.0209} kiṃ tavānena, diṭṭhe dhamme yathātathe;
::

::gathalast
Sabbaṃ saṅkhatamevetaṃ, anassāsikamittaraṃ.
::

::hangnum
238\.
::

::gatha1
‘‘Sā saha tāhi gantvāna, bhikkhunupassayaṃ sakaṃ;
::

::gathalast
Aḍḍhapallaṅkamābhujja, nisīdi paramāsane.
::

::hangnum
239\.
::

::gatha1
‘‘Tadā upāsikā tattha, buddhasāsanavacchalā;
::

::gathalast
Tassā pavattiṃ sutvāna, upesuṃ pādavandikā.
::

::hangnum
240\.
::

::gatha1
‘‘Karehi uraṃ pahantā, chinnamūlā yathā latā;
::

::gathalast
Rodantā karuṇaṃ ravaṃ, sokaṭṭā bhūmipātitā.
::

::hangnum
241\.
::

::gatha1
‘‘Mā {pb:P:2.0540} no saraṇade nāthe, vihāya gami nibbutiṃ;
::

::gathalast
Nipatitvāna yācāma, sabbāyo sirasā mayaṃ.
::

::hangnum
242\.
::

::gatha1
‘‘Yā {pb:M:2.0218} padhānatamā tāsaṃ, saddhā paññā upāsikā;
::

::gathalast
Tassā sīsaṃ pamajjantī, idaṃ vacanamabravi.
::

::hangnum
243\.
::

::gatha1
‘‘‘Alaṃ {pb:T:2.0296} puttā visādena, mārapāsānuvattinā;
::

::gathalast
Aniccaṃ saṅkhataṃ sabbaṃ, viyogantaṃ calācalaṃ’.
::

::hangnum
244\.
::

::gatha1
‘‘Tato sā tā visajjitvā, paṭhamaṃ jhānamuttamaṃ;
::

::gathalast
Dutiyañca tatiyañca, samāpajji catutthakaṃ.
::

::hangnum
245\.
::

::gatha1
‘‘Ākāsāyatanañceva, viññāṇāyatanaṃ tathā;
::

::gathalast
Ākiñcaṃ nevasaññañca, samāpajji yathākkamaṃ.
::

::hangnum
246\.
::

::gatha1
‘‘Paṭilomena jhānāni, samāpajjittha gotamī;
::

::gathalast
Yāvatā paṭhamaṃ jhānaṃ, tato yāvacatutthakaṃ.
::

::hangnum
247\.
::

::gatha1
‘‘Tato vuṭṭhāya nibbāyi, dīpaccīva nirāsavā {note:nirāsanā (sī. pī.)};
::

::gathalast
Bhūmicālo mahā āsi, nabhasā vijjutā pati.
::

::hangnum
248\.
::

::gatha1
‘‘Panāditā dundubhiyo, parideviṃsu devatā;
::

::gathalast
Pupphavuṭṭhī ca gaganā, abhivassatha medaniṃ.
::

::hangnum
249\.
::

::gatha1
‘‘Kampito merurājāpi, raṅgamajjhe yathā naṭo;
::

::gathalast
Sokena cātidīnova viravo āsi sāgaro.
::

::hangnum
250\.
::

::gatha1
‘‘Devā nāgāsurā brahmā, saṃviggāhiṃsu taṅkhaṇe;
::

::gathalast
‘Aniccā vata saṅkhārā, yathāyaṃ vilayaṃ gatā’.
::

::hangnum
251\.
::

::gatha1
‘‘Yā {pb:V:2.0210} ce maṃ parivāriṃsu, satthu sāsanakārikā;
::

::gathalast
Tāyopi anupādānā, dīpacci viya {note:dīpasikhā viya (syā.)} nibbutā.
::

::hangnum
252\.
::

::gatha1
‘‘Hā yogā vippayogantā, hāniccaṃ sabbasaṅkhataṃ;
::

::gathalast
Hā jīvitaṃ vināsantaṃ, iccāsi paridevanā.
::

::hangnum
253\.
::

::gatha1
‘‘Tato {pb:T:2.0297} devā ca brahmā ca, lokadhammānuvattanaṃ;
::

::gathalast
Kālānurūpaṃ kubbanti, upetvā isisattamaṃ.
::

::hangnum
254\.
::

::gatha1
‘‘Tadā {pb:P:2.0541} āmantayī satthā, ānandaṃ sutasāgaraṃ {note:sutisāgaraṃ (sī. syā. pī.)};
::

::gathalast
‘Gacchānanda nivedehi, bhikkhūnaṃ mātu nibbutiṃ’.
::

::hangnum
255\.
::

::gatha1
‘‘Tadānando {pb:M:2.0219} nirānando, assunā puṇṇalocano;
::

::gathalast
Gaggarena sarenāha, ‘samāgacchantu bhikkhavo.
::

::hangnum
256\.
::

::gatha1
‘‘‘Pubbadakkhiṇapacchāsu, uttarāya ca santike;
::

::gathalast
Suṇantu bhāsitaṃ mayhaṃ, bhikkhavo sugatorasā.
::

::hangnum
257\.
::

::gatha1
‘‘‘Yā vaḍḍhayi payattena, sarīraṃ pacchimaṃ mune;
::

::gathalast
Sā gotamī gatā santiṃ, tārāva sūriyodaye.
::

::hangnum
258\.
::

::gatha1
‘‘‘Buddhamātāti paññattiṃ {note:saññattiṃ (syā.)}, ṭhapayitvā gatāsamaṃ;
::

::gathalast
Na yattha pañcanettopi, gatiṃ {note:gataṃ (sī. pī.), tattha (syā.)} dakkhati nāyako.
::

::hangnum
259\.
::

::gatha1
‘‘‘Yassatthi sugate saddhā, yo ca piyo mahāmune;
::

::gathalast
Buddhamātussa {note:buddhamātari (sī.), buddhassa mātu (syā.)} sakkāraṃ, karotu sugatoraso’.
::

::hangnum
260\.
::

::gatha1
‘‘Sudūraṭṭhāpi taṃ sutvā, sīghamāgacchu bhikkhavo;
::

::gathalast
Keci buddhānubhāvena, keci iddhīsu kovidā.
::

::hangnum
261\.
::

::gatha1
‘‘Kūṭāgāravare ramme, sabbasoṇṇamaye subhe;
::

::gathalast
Mañcakaṃ samāropesuṃ, yattha suttāsi gotamī.
::

::hangnum
262\.
::

::gatha1
‘‘Cattāro lokapālā te, aṃsehi samadhārayuṃ;
::

::gathalast
Sesā sakkādikā devā, kūṭāgāre samaggahuṃ.
::

::hangnum
263\.
::

::gatha1
‘‘Kūṭāgārāni {pb:T:2.0298} sabbāni, āsuṃ pañcasatānipi;
::

::gathalast
Saradādiccavaṇṇāni, vissakammakatāni hi.
::

::hangnum
264\.
::

::gatha1
‘‘Sabbā tāpi bhikkhuniyo, āsuṃ mañcesu sāyitā;
::

::gathalast
Devānaṃ khandhamāruḷhā, niyyanti anupubbaso.
::

::hangnum
265\.
::

::gatha1
‘‘Sabbaso {pb:V:2.0211} chāditaṃ āsi, vitānena nabhattalaṃ;
::

::gathalast
Satārā candasūrā ca, lañchitā kanakāmayā.
::

::hangnum
266\.
::

::gatha1
‘‘Paṭākā {pb:P:2.0542} ussitānekā, vitatā pupphakañcukā;
::

::gathalast
Ogatākāsapadumā {note:ogatākāsadhūmāva (pī.)}, mahiyā pupphamuggataṃ.
::

::hangnum
267\.
::

::gatha1
‘‘Dassanti candasūriyā, pajjalanti ca tārakā;
::

::gathalast
Majjhaṃ gatopi cādicco, na tāpesi sasī yathā.
::

::hangnum
268\.
::

::gatha1
‘‘Devā {pb:M:2.0220} dibbehi gandhehi, mālehi surabhīhi ca;
::

::gathalast
Vāditehi ca naccehi, saṅgītīhi ca pūjayuṃ.
::

::hangnum
269\.
::

::gatha1
‘‘Nāgāsurā ca brahmāno, yathāsatti yathābalaṃ;
::

::gathalast
Pūjayiṃsu ca niyyantiṃ, nibbutaṃ buddhamātaraṃ.
::

::hangnum
270\.
::

::gatha1
‘‘Sabbāyo purato nītā, nibbutā sugatorasā;
::

::gathalast
Gotamī niyyate pacchā, sakkatā buddhaposikā.
::

::hangnum
271\.
::

::gatha1
‘‘Purato devamanujā, sanāgāsurabrahmakā;
::

::gathalast
Pacchā sasāvako buddho, pūjatthaṃ yāti mātuyā.
::

::hangnum
272\.
::

::gatha1
‘‘Buddhassa parinibbānaṃ, nedisaṃ āsi yādisaṃ;
::

::gathalast
Gotamīparinibbānaṃ, atevacchariyaṃ {note:atīvacchariyaṃ (sabbattha) mogallānabyākaraṇaṃ oloketabbaṃ} ahu.
::

::hangnum
273\.
::

::gatha1
‘‘Buddho {pb:T:2.0299} buddhassa nibbāne {note:na buddho buddhanibbāne (syā. pī.)}, nopaṭiyādi {note:nopadissati (sī. pī.), sāriputtādi (syā.)} bhikkhavo;
::

::gathalast
Buddho gotaminibbāne, sāriputtādikā tathā {note:yathā (syā.)}.
::

::hangnum
274\.
::

::gatha1
‘‘Citakāni karitvāna, sabbagandhamayāni te;
::

::gathalast
Gandhacuṇṇapakiṇṇāni, jhāpayiṃsu ca tā tahiṃ.
::

::hangnum
275\.
::

::gatha1
‘‘Sesabhāgāni ḍayhiṃsu, aṭṭhī sesāni sabbaso;
::

::gathalast
Ānando ca tadāvoca, saṃvegajanakaṃ vaco.
::

::hangnum
276\.
::

::gatha1
‘‘‘Gotamī nidhanaṃ yātā, ḍayhañcassā sarīrakaṃ;
::

::gathalast
Saṅketaṃ buddhanibbānaṃ, na cirena bhavissati’.
::

::hangnum
277\.
::

::gatha1
‘‘Tato gotamidhātūni, tassā pattagatāni so;
::

::gathalast
Upanāmesi nāthassa, ānando buddhacodito.
::

::hangnum
278\.
::

::gatha1
‘‘Pāṇinā tāni paggayha, avoca isisattamo;
::

::gathalast
‘Mahato sāravantassa, yathā rukkhassa tiṭṭhato.
::

::hangnum
279\.
::

::gatha1
‘‘‘Yo {pb:V:2.0212}{pb:P:2.0543} so mahattaro khandho, palujjeyya aniccatā;
::

::gathalast
Tathā bhikkhunisaṅghassa, gotamī parinibbutā.
::

::hangnum
280\.
::

::gatha1
‘‘‘Aho acchariyaṃ mayhaṃ {note:ānanda passa buddhassa (syā.)}, nibbutāyapi mātuyā;
::

::gathalast
Sarīramattasesāya, natthi sokapariddavo {note:na sokaparidevanā (syā.)}.
::

::hangnum
281\.
::

::gatha1
‘‘‘Na {pb:M:2.0221} sociyā paresaṃ sā, tiṇṇasaṃsārasāgarā;
::

::gathalast
Parivajjitasantāpā, sītibhūtā sunibbutā.
::

::hangnum
282\.
::

::gatha1
‘‘‘Paṇḍitāsi mahāpaññā, puthupaññā tatheva ca;
::

::gathalast
Rattaññū bhikkhunīnaṃ sā, evaṃ dhāretha bhikkhavo.
::

::hangnum
283\.
::

::gatha1
‘‘‘Iddhīsu {pb:T:2.0300} ca vasī āsi, dibbāya sotadhātuyā;
::

::gathalast
Cetopariyañāṇassa, vasī āsi ca gotamī.
::

::hangnum
284\.
::

::gatha1
‘‘‘Pubbenivāsamaññāsi, dibbacakkhu visodhitaṃ;
::

::gathalast
Sabbāsavaparikkhīṇā, natthi tassā punabbhavo.
::

::hangnum
285\.
::

::gatha1
‘‘‘Atthadhammaniruttīsu, paṭibhāne tatheva ca;
::

::gathalast
Parisuddhaṃ ahu ñāṇaṃ, tasmā socaniyā na sā.
::

::hangnum
286\.
::

::gatha1
‘‘‘Ayoghanahatasseva, jalato jātavedassa;
::

::gathalast
Anupubbūpasantassa, yathā na ñāyate gati.
::

::hangnum
287\.
::

::gatha1
‘‘‘Evaṃ sammā vimuttānaṃ, kāmabandhoghatārinaṃ;
::

::gathalast
Paññāpetuṃ gati natthi, pattānaṃ acalaṃ sukhaṃ.
::

::hangnum
288\.
::

::gatha1
‘‘‘Attadīpā tato hotha, satipaṭṭhānagocarā;
::

::gathalast
Bhāvetvā sattabojjhaṅge, dukkhassantaṃ karissatha’’’.
::

Itthaṃ sudaṃ mahāpajāpatigotamī imā gāthāyo abhāsitthāti.

::centre
Mahāpajāpatigotamītheriyāpadānaṃ sattamaṃ.
::

#### 8. Khemātherīapadānaṃ

::hangnum
289\.
::

::gatha1
‘‘Padumuttaro nāma jino, sabbadhammesu cakkhumā;
::

::gathalast
Ito satasahassamhi, kappe uppajji nāyako.
::

::hangnum
290\.
::

::gatha1
‘‘Tadāhaṃ {pb:T:2.0301}{pb:V:2.0213} haṃsavatiyaṃ, jātā seṭṭhikule ahuṃ {note:ahu (syā.)};
::

::gathalast
Nānāratanapajjote, mahāsukhasamappitā.
::

::hangnum
291\.
::

::gatha1
‘‘Upetvā {pb:P:2.0544} taṃ mahāvīraṃ, assosiṃ dhammadesanaṃ;
::

::gathalast
Tato jātappasādāhaṃ, upemi saraṇaṃ jinaṃ.
::

::hangnum
292\.
::

::gatha1
‘‘Mātaraṃ {pb:M:2.0222} pitaraṃ cāhaṃ, āyācitvā vināyakaṃ;
::

::gathalast
Nimantayitvā sattāhaṃ, bhojayiṃ sahasāvakaṃ.
::

::hangnum
293\.
::

::gatha1
‘‘Atikkante ca sattāhe, mahāpaññānamuttamaṃ;
::

::gathalast
Bhikkhuniṃ etadaggamhi, ṭhapesi narasārathi.
::

::hangnum
294\.
::

::gatha1
‘‘Taṃ sutvā muditā hutvā, puno tassa mahesino;
::

::gathalast
Kāraṃ katvāna taṃ ṭhānaṃ, paṇipacca paṇīdahiṃ.
::

::hangnum
295\.
::

::gatha1
‘‘Tato mama jino {note:maṃ sa jino (syā.)} āha, ‘sijjhataṃ paṇidhī tava;
::

::gathalast
Sasaṅghe me kataṃ kāraṃ, appameyyaphalaṃ tayā.
::

::hangnum
296\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
297\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Etadaggamanuppattā, khemā nāma bhavissati’.
::

::hangnum
298\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsūpagā ahaṃ.
::

::hangnum
299\.
::

::gatha1
‘‘Tato cutā yāmamagaṃ, tatohaṃ tusitaṃ gatā;
::

::gathalast
Tato ca nimmānaratiṃ, vasavattipuraṃ tato.
::

::hangnum
300\.
::

::gatha1
‘‘Yattha {pb:T:2.0302} yatthūpapajjāmi, tassa kammassa vāhasā;
::

::gathalast
Tattha tattheva rājūnaṃ, mahesittamakārayiṃ.
::

::hangnum
301\.
::

::gatha1
‘‘Tato cutā manussatte, rājūnaṃ cakkavattinaṃ;
::

::gathalast
Maṇḍalīnañca rājūnaṃ, mahesittamakārayiṃ.
::

::hangnum
302\.
::

::gatha1
‘‘Sampattiṃ anubhotvāna, devesu manujesu ca;
::

::gathalast
Sabbattha sukhitā hutvā, nekakappesu saṃsariṃ.
::

::hangnum
303\.
::

::gatha1
‘‘Ekanavutito kappe, vipassī lokanāyako;
::

::gathalast
Uppajji cārudassano {note:cārunayano (sī. pī.)}, sabbadhammavipassako.
::

::hangnum
304\.
::

::gatha1
‘‘Tamahaṃ {pb:V:2.0214}{pb:P:2.0545} lokanāyakaṃ, upetvā narasārathiṃ;
::

::gathalast
Dhammaṃ bhaṇitaṃ sutvāna, pabbajiṃ anagāriyaṃ.
::

::hangnum
305\.
::

::gatha1
‘‘Dasavassasahassāni{pb:M:2.0223}, tassa vīrassa sāsane;
::

::gathalast
Brahmacariyaṃ caritvāna, yuttayogā bahussutā.
::

::hangnum
306\.
::

::gatha1
‘‘Paccayākārakusalā, catusaccavisāradā;
::

::gathalast
Nipuṇā cittakathikā, satthusāsanakārikā.
::

::hangnum
307\.
::

::gatha1
‘‘Tato cutāhaṃ tusitaṃ, upapannā yasassinī;
::

::gathalast
Abhibhomi tahiṃ aññe, brahmacārīphalenahaṃ.
::

::hangnum
308\.
::

::gatha1
‘‘Yattha yatthūpapannāhaṃ, mahābhogā mahaddhanā;
::

::gathalast
Medhāvinī sīlavatī {note:rūpavatī (sī. syā. pī.)}, vinītaparisāpi ca.
::

::hangnum
309\.
::

::gatha1
‘‘Bhavāmi tena kammena, yogena jinasāsane;
::

::gathalast
Sabbā sampattiyo mayhaṃ, sulabhā manaso piyā.
::

::hangnum
310\.
::

::gatha1
‘‘Yopi {pb:T:2.0303} me bhavate bhattā, yattha yattha gatāyapi;
::

::gathalast
Vimāneti na maṃ koci, paṭipattibalena me.
::

::hangnum
311\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Nāmena koṇāgamano, uppajji vadataṃ varo.
::

::hangnum
312\.
::

::gatha1
‘‘Tadā hi bārāṇasiyaṃ, susamiddhakulappajā {note:susamiddhi… (syā.)};
::

::gathalast
Dhanañjānī sumedhā ca, ahampi ca tayo janā.
::

::hangnum
313\.
::

::gatha1
‘‘Saṅghārāmamadāsimha, dānasahāyikā pure {note:neke sahassike mune (syā.), dānaṃ sahassikaṃ mune (pī.)};
::

::gathalast
Saṅghassa ca vihārampi {note:sasaṃghassa vihāraṃ hi (syā. pī.)}, uddissa kārikā {note:dāyikā (pī.)} mayaṃ.
::

::hangnum
314\.
::

::gatha1
‘‘Tato cutā mayaṃ sabbā, tāvatiṃsūpagā ahuṃ;
::

::gathalast
Yasasā aggataṃ pattā, manussesu tatheva ca.
::

::hangnum
315\.
::

::gatha1
‘‘Imasmiṃyeva kappamhi, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
316\.
::

::gatha1
‘‘Upaṭṭhāko mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
317\.
::

::gatha1
‘‘Tassāsiṃ {pb:M:2.0224} jeṭṭhikā dhītā, samaṇī iti vissutā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
318\.
::

::gatha1
‘‘Anujāni {pb:V:2.0215}{pb:P:2.0546} na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::hangnum
319\.
::

::gatha1
‘‘Komāribrahmacariyaṃ, rājakaññā sukhedhitā;
::

::gathalast
Buddhopaṭṭhānaniratā, muditā satta dhītaro.
::

::hangnum
320\.
::

::gatha1
‘‘Samaṇī {pb:T:2.0304} samaṇaguttā ca, bhikkhunī bhikkhudāyikā;
::

::gathalast
Dhammā ceva sudhammā ca, sattamī saṅghadāyikā.
::

::hangnum
321\.
::

::gatha1
‘‘Ahaṃ uppalavaṇṇā ca, paṭācārā ca kuṇḍalā;
::

::gathalast
Kisāgotamī dhammadinnā, visākhā hoti sattamī.
::

::hangnum
322\.
::

::gatha1
‘‘Kadāci so narādicco, dhammaṃ desesi abbhutaṃ;
::

::gathalast
Mahānidānasuttantaṃ, sutvā taṃ pariyāpuṇiṃ.
::

::hangnum
323\.
::

::gatha1
‘‘Tehi kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
324\.
::

::gatha1
‘‘Pacchime ca bhave dāni, sākalāya puruttame;
::

::gathalast
Rañño maddassa dhītāmhi, manāpā dayitā piyā.
::

::hangnum
325\.
::

::gatha1
‘‘Saha me jātamattamhi, khemaṃ tamhi pure ahu;
::

::gathalast
Tato khemāti nāmaṃ me, guṇato upapajjatha.
::

::hangnum
326\.
::

::gatha1
‘‘Yadāhaṃ yobbanaṃ pattā, rūpalāvaññabhūsitā {note:rūpavaṇṇavibhūsitā (syā.), rūpavantā vibhūsitā (pī.), rūpavilāsabhūsitā (ka.)};
::

::gathalast
Tadā adāsi maṃ tāto, bimbisārassa rājino.
::

::hangnum
327\.
::

::gatha1
‘‘Tassāhaṃ suppiyā āsiṃ, rūpake lāyane ratā;
::

::gathalast
Rūpānaṃ dosavādīti, na upesiṃ mahādayaṃ.
::

::hangnum
328\.
::

::gatha1
‘‘Bimbisāro tadā rājā, mamānuggahabuddhiyā;
::

::gathalast
Vaṇṇayitvā veḷuvanaṃ, gāyake gāpayī mamaṃ.
::

::hangnum
329\.
::

::gatha1
‘‘Rammaṃ veḷuvanaṃ yena, na diṭṭhaṃ sugatālayaṃ;
::

::gathalast
Na tena nandanaṃ diṭṭhaṃ, iti maññāmase mayaṃ.
::

::hangnum
330\.
::

::gatha1
‘‘Yena {pb:T:2.0305}{pb:M:2.0225} veḷuvanaṃ diṭṭhaṃ, naranandananandanaṃ;
::

::gathalast
Sudiṭṭhaṃ nandanaṃ tena, amarindasunandanaṃ.
::

::hangnum
331\.
::

::gatha1
‘‘Vihāya {pb:P:2.0547} nandanaṃ devā, otaritvā mahītalaṃ {note:mahītale (syā. pī.)};
::

::gathalast
Rammaṃ veḷuvanaṃ disvā, na tappanti suvimhitā.
::

::hangnum
332\.
::

::gatha1
‘‘Rājapuññena {pb:V:2.0216} nibbattaṃ, buddhapuññena bhūsitaṃ;
::

::gathalast
Ko vattā tassa nissesaṃ, vanassa guṇasañcayaṃ.
::

::hangnum
333\.
::

::gatha1
‘‘Taṃ sutvā vanasamiddhaṃ, mama sotamanoharaṃ;
::

::gathalast
Daṭṭhukāmā tamuyyānaṃ, rañño ārocayiṃ tadā.
::

::hangnum
334\.
::

::gatha1
‘‘Mahatā parivārena, tadā ca so {note:tadā maṃ so (syā. pī.)} mahīpati;
::

::gathalast
Maṃ pesesi {note:saṃpesesi (syā.), sampāpesi (pī.)} tamuyyānaṃ, dassanāya samussukaṃ.
::

::hangnum
335\.
::

::gatha1
‘‘Gaccha passa mahābhoge, vanaṃ nettarasāyanaṃ;
::

::gathalast
Yaṃ sadā bhāti siriyā, sugatābhānurañjitaṃ.
::

::hangnum
336\.
::

::gatha1
‘‘Yadā ca piṇḍāya muni, giribbajapuruttamaṃ;
::

::gathalast
Paviṭṭhohaṃ tadāyeva, vanaṃ daṭṭhumupāgamiṃ.
::

::hangnum
337\.
::

::gatha1
‘‘Tadā taṃ phullavipinaṃ, nānābhamarakūjitaṃ;
::

::gathalast
Kokilāgītasahitaṃ, mayūragaṇanaccitaṃ.
::

::hangnum
338\.
::

::gatha1
‘‘Appasaddamanākiṇṇaṃ, nānācaṅkamabhūsitaṃ;
::

::gathalast
Kuṭimaṇḍapasaṅkiṇṇaṃ, yogīvaravirājitaṃ.
::

::hangnum
339\.
::

::gatha1
‘‘Vicarantī amaññissaṃ, saphalaṃ nayanaṃ mama;
::

::gathalast
Tatthāpi taruṇaṃ bhikkhuṃ, yuttaṃ disvā vicintayiṃ.
::

::hangnum
340\.
::

::gatha1
‘‘‘Īdise {pb:T:2.0306} vipine ramme, ṭhitoyaṃ navayobbane;
::

::gathalast
Vasantamiva kantena, rūpena ca samanvito.
::

::hangnum
341\.
::

::gatha1
‘‘‘Nisinno rukkhamūlamhi, muṇḍo saṅghāṭipāruto;
::

::gathalast
Jhāyate vatayaṃ bhikkhu, hitvā visayajaṃ ratiṃ.
::

::hangnum
342\.
::

::gatha1
‘‘‘Nanu nāma gahaṭṭhena, kāmaṃ bhutvā yathāsukhaṃ;
::

::gathalast
Pacchā jiṇṇena dhammoyaṃ, caritabbo subhaddako’.
::

::hangnum
343\.
::

::gatha1
‘‘Suññakanti {pb:M:2.0226}{pb:P:2.0548} viditvāna, gandhagehaṃ jinālayaṃ;
::

::gathalast
Upetvā jinamaddakkhaṃ, udayantaṃva bhākaraṃ.
::

::hangnum
344\.
::

::gatha1
‘‘Ekakaṃ sukhamāsīnaṃ, bījamānaṃ varitthiyā;
::

::gathalast
Disvānevaṃ vicintesiṃ, nāyaṃ lūkho narāsabho.
::

::hangnum
345\.
::

::gatha1
‘‘Sā kaññā kanakābhāsā, padumānanalocanā;
::

::gathalast
Bimboṭṭhī kundadasanā, manonettarasāyanā.
::

::hangnum
346\.
::

::gatha1
‘‘Hemadolābhasavanā {pb:V:2.0217} {note:hemadolā suvadīnā (syā.)}, kalikākārasutthanī {note:kalasākārasuttanī (sī. pī.), kamalākārasuttanī (syā.)};
::

::gathalast
Vedimajjhāva sussoṇī {note:kanumajjhāva sussoṇī (sī.), vedimajjhā varasoṇī (syā. pī.)}, rambhoru cārubhūsanā.
::

::hangnum
347\.
::

::gatha1
‘‘Rattaṃsakupasaṃbyānā, nīlamaṭṭhanivāsanā;
::

::gathalast
Atappaneyyarūpena, hāsabhāvasamanvitā {note:hāvabhāvasamanvitā (sī.), sabbābharaṇamaṇḍitā (syā.)}.
::

::hangnum
348\.
::

::gatha1
‘‘Disvā tamevaṃ cintesiṃ, ahoyamabhirūpinī;
::

::gathalast
Na mayānena nettena, diṭṭhapubbā kudācanaṃ.
::

::hangnum
349\.
::

::gatha1
‘‘Tato jarābhibhūtā sā, vivaṇṇā vikatānanā;
::

::gathalast
Bhinnadantā setasirā, salālā vadanāsuci.
::

::hangnum
350\.
::

::gatha1
‘‘Saṅkhittakaṇṇā {pb:T:2.0307} setakkhī, lambāsubhapayodharā;
::

::gathalast
Valivitatasabbaṅgī, sirāvitatadehinī.
::

::hangnum
351\.
::

::gatha1
‘‘Nataṅgā daṇḍadutiyā, upphāsulikatā {note:uppaṇḍupaṇḍukā (sī. syā.)} kisā;
::

::gathalast
Pavedhamānā patitā, nissasantī muhuṃ muhuṃ.
::

::hangnum
352\.
::

::gatha1
‘‘Tato me āsi saṃvego, abbhuto lomahaṃsano;
::

::gathalast
Dhiratthu rūpaṃ asuciṃ, ramante yattha bālisā.
::

::hangnum
353\.
::

::gatha1
‘‘Tadā mahākāruṇiko, disvā saṃviggamānasaṃ;
::

::gathalast
Udaggacitto sugato, imā gāthā abhāsatha.
::

::hangnum
354\.
::

::gatha1
‘‘‘Āturaṃ {pb:P:2.0549} asuciṃ pūtiṃ, passa kheme samussayaṃ;
::

::gathalast
Uggharantaṃ paggharantaṃ, bālānaṃ abhinanditaṃ.
::

::hangnum
355\.
::

::gatha1
‘‘‘Asubhāya {pb:M:2.0227} cittaṃ bhāvehi, ekaggaṃ susamāhitaṃ;
::

::gathalast
Sati kāyagatā tyatthu, nibbidā bahulā bhava.
::

::hangnum
356\.
::

::gatha1
‘‘‘Yathā idaṃ tathā etaṃ, yathā etaṃ tathā idaṃ;
::

::gathalast
Ajjhattañca bahiddhā ca, kāye chandaṃ virājaya.
::

::hangnum
357\.
::

::gatha1
‘‘‘Animittañca bhāvehi, mānānusayamujjaha;
::

::gathalast
Tato mānābhisamayā, upasantā carissasi.
::

::hangnum
358\.
::

::gatha1
‘‘‘Ye rāgarattānupatanti sotaṃ, sayaṃ kataṃ makkaṭakova jālaṃ;
::

::gathalast
Etampi chetvāna paribbajanti, na pekkhino {note:anapekkhino (sī. syā. pī.)} kāmasukhaṃ pahāya’.
::

::hangnum
359\.
::

::gatha1
‘‘Tato {pb:T:2.0308} kallitacittaṃ {note:kallikacittaṃ (syā.), kalikacittaṃ (pī.)} maṃ, ñatvāna narasārathi;
::

::gathalast
Mahānidānaṃ desesi, suttantaṃ vinayāya me.
::

::hangnum
360\.
::

::gatha1
‘‘Sutvā {pb:V:2.0218} suttantaseṭṭhaṃ taṃ, pubbasaññamanussariṃ;
::

::gathalast
Tattha ṭhitāvahaṃ santī, dhammacakkhuṃ visodhayiṃ.
::

::hangnum
361\.
::

::gatha1
‘‘Nipatitvā mahesissa, pādamūlamhi tāvade;
::

::gathalast
Accayaṃ desanatthāya, idaṃ vacanamabraviṃ.
::

::hangnum
362\.
::

::gatha1
‘‘‘Namo te sabbadassāvī, namo te karuṇākara;
::

::gathalast
Namo te tiṇṇasaṃsāra, namo te amataṃ dada.
::

::hangnum
363\.
::

::gatha1
‘‘‘Diṭṭhigahanapakkhandā {note:… pakkhantā (sī. syā.)}, kāmarāgavimohitā;
::

::gathalast
Tayā sammā upāyena, vinītā vinaye ratā.
::

::hangnum
364\.
::

::gatha1
‘‘‘Adassanena vibhogā {note:vibbhogā (sī.), vihitā (syā.)}, tādisānaṃ mahesinaṃ;
::

::gathalast
Anubhonti mahādukkhaṃ, sattā saṃsārasāgare.
::

::hangnum
365\.
::

::gatha1
‘‘‘Yadāhaṃ lokasaraṇaṃ, araṇaṃ araṇantaguṃ {note:maraṇantagaṃ (syā.)};
::

::gathalast
Nāddasāmi adūraṭṭhaṃ, desayāmi {note:desessāmi (syā.)} tamaccayaṃ.
::

::hangnum
366\.
::

::gatha1
‘‘‘Mahāhitaṃ {pb:M:2.0228} varadadaṃ, ahitoti visaṅkitā;
::

::gathalast
Nopesiṃ rūpaniratā, desayāmi tamaccayaṃ’.
::

::hangnum
367\.
::

::gatha1
‘‘Tadā {pb:P:2.0550} madhuranigghoso, mahākāruṇiko jino;
::

::gathalast
Avoca tiṭṭha khemeti, siñcanto amatena maṃ.
::

::hangnum
368\.
::

::gatha1
‘‘Tadā paṇamya sirasā, katvā ca naṃ padakkhiṇaṃ;
::

::gathalast
Gantvā disvā narapatiṃ, idaṃ vacanamabraviṃ.
::

::hangnum
369\.
::

::gatha1
‘‘‘Aho {pb:T:2.0309} sammā upāyo te, cintitoyamarindama;
::

::gathalast
Vanadassanakāmāya, diṭṭho nibbānato muni.
::

::hangnum
370\.
::

::gatha1
‘‘‘Yadi te ruccate rāja {note:rājā (syā.)}, sāsane tassa tādino;
::

::gathalast
Pabbajissāmi rūpehaṃ, nibbinnā munivāṇinā’ {note:munibhāṇinā (syā. pī.)}.
::

::centre
Dutiyaṃ bhāṇavāraṃ.
::

::hangnum
371\.
::

::gatha1
‘‘Añjaliṃ paggahetvāna, tadāha sa mahīpati;
::

::gathalast
‘Anujānāmi te bhadde, pabbajjā tava sijjhatu’.
::

::hangnum
372\.
::

::gatha1
‘‘Pabbajitvā tadā cāhaṃ, addhamāse {note:sattamāse (syā.)} upaṭṭhite;
::

::gathalast
Dīpodayañca bhedañca, disvā saṃviggamānasā.
::

::hangnum
373\.
::

::gatha1
‘‘Nibbinnā {pb:V:2.0219} sabbasaṅkhāre, paccayākārakovidā;
::

::gathalast
Caturoghe atikkamma, arahattamapāpuṇiṃ.
::

::hangnum
374\.
::

::gatha1
‘‘Iddhīsu ca vasī āsiṃ, dibbāya sotadhātuyā;
::

::gathalast
Cetopariyañāṇassa, vasī cāpi bhavāmahaṃ.
::

::hangnum
375\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
376\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Parisuddhaṃ mama ñāṇaṃ, uppannaṃ buddhasāsane.
::

::hangnum
377\.
::

::gatha1
‘‘Kusalāhaṃ visuddhīsu, kathāvatthuvisāradā;
::

::gathalast
Abhidhammanayaññū ca, vasippattāmhi sāsane.
::

::hangnum
378\.
::

::gatha1
‘‘Tato {pb:T:2.0310}{pb:M:2.0229} toraṇavatthusmiṃ, raññā kosalasāminā;
::

::gathalast
Pucchitā nipuṇe pañhe, byākarontī yathātathaṃ.
::

::hangnum
379\.
::

::gatha1
‘‘Tadā sa rājā sugataṃ, upasaṅkamma pucchatha;
::

::gathalast
Tatheva buddho byākāsi, yathā te byākatā mayā.
::

::hangnum
380\.
::

::gatha1
‘‘Jino tasmiṃ guṇe tuṭṭho, etadagge ṭhapesi maṃ;
::

::gathalast
Mahāpaññānamaggāti, bhikkhunīnaṃ naruttamo.
::

::hangnum
381\.
::

::gatha1
‘‘Kilesā {pb:P:2.0551} jhāpitā mayhaṃ…pe… viharāmi anāsavā.
::

::hangnum
382\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
383\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ khemā bhikkhunī imā gāthāyo abhāsitthāti.

::centre
Khemātheriyāpadānaṃ aṭṭhamaṃ.
::

#### 9. Uppalavaṇṇātherīapadānaṃ

::hangnum
384\.
::

::gatha1
‘‘Bhikkhunī uppalavaṇṇā, iddhiyā pāramiṃ gatā;
::

::gathalast
Vanditvā satthuno pāde, idaṃ vacanamabravi.
::

::hangnum
385\.
::

::gatha1
‘‘‘Nitthiṇṇā {pb:V:2.0220} jātisaṃsāraṃ {note:jātisaṃsārā (pī.)}, pattāhaṃ acalaṃ padaṃ;
::

::gathalast
Sabbadukkhaṃ mayā khīṇaṃ, ārocemi mahāmuni.
::

::hangnum
386\.
::

::gatha1
‘‘‘Yāvatā {pb:T:2.0311} parisā atthi, pasannā jinasāsane;
::

::gathalast
Yassā ca meparādhotthi, khamantu jinasammukhā.
::

::hangnum
387\.
::

::gatha1
‘‘‘Saṃsāre saṃsarantiyā {note:saṃsarantā me (syā.)}, khalitaṃ me sace bhave;
::

::gathalast
Ārocemi mahāvīra, aparādhaṃ khamassu taṃ {note:me (syā.)}.
::

::hangnum
388\.
::

::gatha1
‘‘‘Iddhiñcāpi nidassehi, mama sāsanakārike;
::

::gathalast
Catasso parisā ajja, kaṅkhaṃ chindāhi yāvatā.
::

::hangnum
389\.
::

::gatha1
‘‘‘Dhītā tuyhaṃ mahāvīra, paññavanta jutindhara;
::

::gathalast
Bahuñca dukkaraṃ kammaṃ, kataṃ me atidukkaraṃ.
::

::hangnum
390\.
::

::gatha1
‘‘‘Uppalasseva {pb:M:2.0230} me vaṇṇo, nāmenuppalanāmikā;
::

::gathalast
Sāvikā te mahāvīra, pāde vandāmi cakkhuma.
::

::hangnum
391\.
::

::gatha1
‘‘‘Rāhulo ca ahañceva, nekajātisate bahū;
::

::gathalast
Ekasmiṃ sambhave jātā, samānachandamānasā.
::

::hangnum
392\.
::

::gatha1
‘‘‘Nibbatti ekato hoti, jātiyāpi ca ekato {note:jātīsu bahuso mama (sī.)};
::

::gathalast
Pacchime bhave sampatte, ubhopi nānāsambhavā.
::

::hangnum
393\.
::

::gatha1
‘‘‘Putto ca rāhulo nāma, dhītā uppalasavhayā;
::

::gathalast
Passa vīra mamaṃ iddhiṃ, balaṃ dassemi satthuno.
::

::hangnum
394\.
::

::gatha1
‘‘‘Mahāsamudde {pb:P:2.0552} caturo, pakkhipi hatthapātiyaṃ;
::

::gathalast
Telaṃ hatthagatañceva, khiḍḍo {note:vejjo (sī. pī.)} komārako yathā.
::

::hangnum
395\.
::

::gatha1
‘‘‘Ubbattayitvā pathaviṃ, pakkhipi hatthapātiyaṃ;
::

::gathalast
Cittaṃ muñjaṃ yathā nāma, luñci komārako yuvā.
::

::hangnum
396\.
::

::gatha1
‘‘‘Cakkavāḷasamaṃ {pb:T:2.0312} pāṇiṃ, chādayitvāna matthake;
::

::gathalast
Vassāpetvāna phusitaṃ, nānāvaṇṇaṃ punappunaṃ.
::

::hangnum
397\.
::

::gatha1
‘‘‘Bhūmiṃ udukkhalaṃ katvā, dhaññaṃ katvāna sakkharaṃ;
::

::gathalast
Sineruṃ musalaṃ katvā, maddi komārikā yathā.
::

::hangnum
398\.
::

::gatha1
‘‘‘Dhītāhaṃ buddhaseṭṭhassa, nāmenuppalasavhayā;
::

::gathalast
Abhiññāsu vasībhūtā, tava sāsanakārikā.
::

::hangnum
399\.
::

::gatha1
‘‘‘Nānāvikubbanaṃ {pb:V:2.0221} katvā, dassetvā lokanāyakaṃ;
::

::gathalast
Nāmagottañca sāvetvā {note:pakāsetvā (syā.)}, pāde vandāmi cakkhuma.
::

::hangnum
400\.
::

::gatha1
‘‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
401\.
::

::gatha1
‘‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
402\.
::

::gatha1
‘‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ me vimalaṃ {note:vipulaṃ (syā.)} suddhaṃ, sabhāvena mahesino.
::

::hangnum
403\.
::

::gatha1
‘‘‘Purimānaṃ {pb:M:2.0231} jinaggānaṃ, saṅgamaṃ te nidassitaṃ {note:sammukhā ca parammukhā (sī.)};
::

::gathalast
Adhikāraṃ bahuṃ mayhaṃ, tuyhatthāya mahāmuni.
::

::hangnum
404\.
::

::gatha1
‘‘‘Yaṃ mayā pūritaṃ kammaṃ, kusalaṃ sara me muni;
::

::gathalast
Tavatthāya mahāvīra, puññaṃ upacitaṃ mayā.
::

::hangnum
405\.
::

::gatha1
‘‘‘Abhabbaṭṭhāne vajjetvā, vārayantī {note:parivajjanti (sī.), paripācento (syā.)} anācaraṃ;
::

::gathalast
Tavatthāya mahāvīra, cattaṃ me jīvituttamaṃ.
::

::hangnum
406\.
::

::gatha1
‘‘‘Dasakoṭisahassāni{pb:T:2.0313}, adāsiṃ mama jīvitaṃ;
::

::gathalast
Pariccattā ca me homi, tavatthāya mahāmuni.
::

::hangnum
407\.
::

::gatha1
‘‘‘Tadātivimhitā sabbā, sirasāva katañjalī;
::

::gathalast
Avocayye kathaṃ āsi, atuliddhiparakkamā’.
::

::hangnum
408\.
::

::gatha1
‘‘Satasahassito {pb:P:2.0553} kappe, nāgakaññā ahaṃ tadā;
::

::gathalast
Vimalā nāma nāmena, kaññānaṃ sādhusammatā.
::

::hangnum
409\.
::

::gatha1
‘‘Mahorago mahānāgo, pasanno jinasāsane;
::

::gathalast
Padumuttaraṃ mahātejaṃ, nimantesi sasāvakaṃ.
::

::hangnum
410\.
::

::gatha1
‘‘Ratanamayaṃ maṇḍapaṃ, pallaṅkaṃ ratanāmayaṃ;
::

::gathalast
Ratanaṃ vālukākiṇṇaṃ, upabhogaṃ ratanāmayaṃ.
::

::hangnum
411\.
::

::gatha1
‘‘Maggañca paṭiyādesi, ratanaddhajabhūsitaṃ;
::

::gathalast
Paccuggantvāna sambuddhaṃ, vajjanto tūriyehi so.
::

::hangnum
412\.
::

::gatha1
‘‘Parisāhi ca catūhi {note:parisāhi catūhi so (sī.), parisāhi catasso hi (pī.)}, parivuto {note:sahito (sī.), pharate (syā.), pareto (pī.)} lokanāyako;
::

::gathalast
Mahoragassa bhavane, nisīdi paramāsane.
::

::hangnum
413\.
::

::gatha1
‘‘Annaṃ {pb:V:2.0222} pānaṃ khādanīyaṃ, bhojanañca mahārahaṃ;
::

::gathalast
Varaṃ varañca pādāsi, nāgarājā mahāyasaṃ.
::

::hangnum
414\.
::

::gatha1
‘‘Bhuñjitvāna sambuddho, pattaṃ dhovitvā yoniso;
::

::gathalast
Anumodanīyaṃkāsi, nāgakaññā mahiddhikā.
::

::hangnum
415\.
::

::gatha1
‘‘Sabbaññuṃ {pb:M:2.0232} phullitaṃ disvā, nāgakaññā mahāyasaṃ;
::

::gathalast
Pasannaṃ satthuno cittaṃ, sunibandhañca mānasaṃ.
::

::hangnum
416\.
::

::gatha1
‘‘Mamañca {pb:T:2.0314} cittamaññāya, jalajuttamanāmako;
::

::gathalast
Tasmiṃ khaṇe mahāvīro, bhikkhuniṃ dassayiddhiyā.
::

::hangnum
417\.
::

::gatha1
‘‘Iddhī anekā dassesi, bhikkhunī sā visāradā;
::

::gathalast
Pamoditā vedajātā, satthāraṃ idamabravi {note:etadabraviṃ (syā. pī.)}.
::

::hangnum
418\.
::

::gatha1
‘‘‘Addasāhaṃ imaṃ iddhiṃ, sumanaṃ itarāyapi;
::

::gathalast
Kathaṃ ahosi sā vīra, iddhiyā suvisāradā’.
::

::hangnum
419\.
::

::gatha1
‘‘‘Orasā mukhato jātā, dhītā mama mahiddhikā;
::

::gathalast
Mamānusāsanikarā, iddhiyā suvisāradā’.
::

::hangnum
420\.
::

::gatha1
‘‘Buddhassa vacanaṃ sutvā, evaṃ patthesahaṃ tadā {note:tuṭṭhā evaṃ avocahaṃ (syā.), evamahosahaṃ tadā (ka.)};
::

::gathalast
Ahampi tādisā homi, iddhiyā suvisāradā.
::

::hangnum
421\.
::

::gatha1
‘‘Pamoditāhaṃ {pb:P:2.0554} sumanā, patthe uttamamānasā {note:pattauttamamānasā (sī. syā. pī.)};
::

::gathalast
Anāgatamhi addhāne, īdisā homi nāyaka.
::

::hangnum
422\.
::

::gatha1
‘‘Maṇimayamhi pallaṅke, maṇḍapamhi pabhassare;
::

::gathalast
Annapānena tappetvā, sasaṅghaṃ lokanāyakaṃ.
::

::hangnum
423\.
::

::gatha1
‘‘Nāgānaṃ pavaraṃ pupphaṃ, aruṇaṃ nāma uppalaṃ;
::

::gathalast
Vaṇṇaṃ me īdisaṃ hotu, pūjesiṃ lokanāyakaṃ.
::

::hangnum
424\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
425\.
::

::gatha1
‘‘Tato cutāhaṃ manuje, upapannā sayambhuno;
::

::gathalast
Uppalehi paṭicchannaṃ, piṇḍapātamadāsahaṃ.
::

::hangnum
426\.
::

::gatha1
‘‘Ekanavutito {pb:T:2.0315} kappe, vipassī nāma nāyako;
::

::gathalast
Uppajji cārudassano, sabbadhammesu cakkhumā.
::

::hangnum
427\.
::

::gatha1
‘‘Seṭṭhidhītā {pb:V:2.0223} tadā hutvā, bārāṇasipuruttame;
::

::gathalast
Nimantetvāna sambuddhaṃ, sasaṅghaṃ lokanāyakaṃ.
::

::hangnum
428\.
::

::gatha1
‘‘Mahādānaṃ {pb:M:2.0233} daditvāna, uppalehi vināyakaṃ;
::

::gathalast
Pūjayitvā cetasāva {note:ca teheva (syā. pī.)}, vaṇṇasobhaṃ apatthayiṃ.
::

::hangnum
429\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
430\.
::

::gatha1
‘‘Upaṭṭhāko mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
431\.
::

::gatha1
‘‘Tassāsiṃ dutiyā dhītā, samaṇaguttasavhayā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
432\.
::

::gatha1
‘‘Anujāni na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::hangnum
433\.
::

::gatha1
‘‘Komāribrahmacariyaṃ, rājakaññā sukhedhitā;
::

::gathalast
Buddhopaṭṭhānaniratā, muditā sattadhītaro.
::

::hangnum
434\.
::

::gatha1
‘‘Samaṇī samaṇaguttā ca, bhikkhunī bhikkhudāyikā {note:bhikkhudāsikā (sī. syā.)};
::

::gathalast
Dhammā ceva sudhammā ca, sattamī saṅghadāyikā {note:saṃghadāsikā (sī. syā.)}.
::

::hangnum
435\.
::

::gatha1
‘‘Ahaṃ khemā ca sappaññā, paṭācārā ca kuṇḍalā;
::

::gathalast
Kisāgotamī dhammadinnā, visākhā hoti sattamī.
::

::hangnum
436\.
::

::gatha1
‘‘Tehi {pb:T:2.0316}{pb:P:2.0555} kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
437\.
::

::gatha1
‘‘Tato cutā manussesu, upapannā mahākule;
::

::gathalast
Pītaṃ maṭṭhaṃ varaṃ dussaṃ, adaṃ arahato ahaṃ.
::

::hangnum
438\.
::

::gatha1
‘‘Tato cutāriṭṭhapure, jātā vippakule ahaṃ;
::

::gathalast
Dhītā tiriṭivacchassa, ummādantī manoharā.
::

::hangnum
439\.
::

::gatha1
‘‘Tato cutā janapade, kule aññatare ahaṃ;
::

::gathalast
Pasūtā nātiphītamhi, sāliṃ gopemahaṃ tadā.
::

::hangnum
440\.
::

::gatha1
‘‘Disvā paccekasambuddhaṃ, pañcalājāsatānihaṃ;
::

::gathalast
Datvā padumacchannāni, pañca puttasatānihaṃ.
::

::hangnum
441\.
::

::gatha1
‘‘Patthayiṃ {pb:M:2.0234}{pb:V:2.0224} tepi patthesuṃ, madhuṃ datvā sayambhuno;
::

::gathalast
Tato cutā araññehaṃ, ajāyiṃ padumodare.
::

::hangnum
442\.
::

::gatha1
‘‘Kāsirañño mahesīhaṃ, hutvā sakkatapūjitā;
::

::gathalast
Ajaniṃ rājaputtānaṃ, anūnaṃ satapañcakaṃ.
::

::hangnum
443\.
::

::gatha1
‘‘Yadā te yobbanappattā, kīḷantā jalakīḷitaṃ;
::

::gathalast
Disvā opattapadumaṃ, āsuṃ paccekanāyakā.
::

::hangnum
444\.
::

::gatha1
‘‘Sāhaṃ tehi vinābhūtā, sutavīrehi sokinī {note:sutavarehi sokinī (sī. syā.)};
::

::gathalast
Cutā isigilipasse, gāmakamhi ajāyihaṃ.
::

::hangnum
445\.
::

::gatha1
‘‘Yadā buddhā sutamatī, sutānaṃ bhattunopi ca {note:kasataṃ tadā (sī.), attanopi ca (syā.)};
::

::gathalast
Yāguṃ ādāya gacchantī, aṭṭha paccekanāyake.
::

::hangnum
446\.
::

::gatha1
‘‘Bhikkhāya {pb:T:2.0317} gāmaṃ gacchante, disvā putte anussariṃ;
::

::gathalast
Khīradhārā viniggacchi, tadā me puttapemasā.
::

::hangnum
447\.
::

::gatha1
‘‘Tato tesaṃ adaṃ yāguṃ, pasannā sehi pāṇibhi;
::

::gathalast
Tato cutāhaṃ tidasaṃ, nandanaṃ upapajjahaṃ.
::

::hangnum
448\.
::

::gatha1
‘‘Anubhotvā sukhaṃ dukkhaṃ, saṃsaritvā bhavābhave;
::

::gathalast
Tavatthāya mahāvīra, pariccattañca jīvitaṃ.
::

::hangnum
449\.
::

::gatha1
‘‘Evaṃ {pb:P:2.0556} bahuvidhaṃ dukkhaṃ, sampattī ca bahubbidhā;
::

::gathalast
Pacchime bhave sampatte, jātā sāvatthiyaṃ pure.
::

::hangnum
450\.
::

::gatha1
‘‘Mahādhanaseṭṭhikule, sukhite sajjite tathā;
::

::gathalast
Nānāratanapajjote, sabbakāmasamiddhine.
::

::hangnum
451\.
::

::gatha1
‘‘Sakkatā pūjitā ceva, mānitāpacitā tathā;
::

::gathalast
Rūpasīrimanuppattā {note:rūpasobhaggasampannā (sī.)}, kulesu atisakkatā {note:abhisammatā (sī.)}.
::

::hangnum
452\.
::

::gatha1
‘‘Atīva patthitā cāsiṃ, rūpabhogasirīhi ca;
::

::gathalast
Patthitā seṭṭhiputtehi, anekehi satehipi.
::

::hangnum
453\.
::

::gatha1
‘‘Agāraṃ pajahitvāna, pabbajiṃ anagāriyaṃ;
::

::gathalast
Aḍḍhamāse asampatte, catusaccamapāpuṇiṃ.
::

::hangnum
454\.
::

::gatha1
‘‘Iddhiyā {pb:M:2.0235} abhinimmitvā, caturassaṃ rathaṃ ahaṃ;
::

::gathalast
Buddhassa pāde vandissaṃ, lokanāthassa tādino.
::

::hangnum
455\.
::

::gatha1
‘‘‘Supupphitaggaṃ {pb:V:2.0225} upagamma pādapaṃ {note:bhikkhunī (sī. pī. ka.) therīgā. 230}, ekā tuvaṃ tiṭṭhasi sālamūle;
::

::gathalast
Na {pb:T:2.0318} cāpi te dutiyo atthi koci {note:na catthi te dutiyā vaṇṇadhātu (sī. pī. ka.)}, bāle na tvaṃ bhāyasi dhuttakānaṃ’.
::

::hangnum
456\.
::

::gatha1
‘‘‘Sataṃ sahassānipi dhuttakānaṃ {note:sahassānampi dhuttakānaṃ (pī.) therīgā. 231}, samāgatā edisakā bhaveyyuṃ;
::

::gathalast
Lomaṃ na iñje na sampavedhe, kiṃ me tuvaṃ māra karissaseko {note:na māra bhāyāmi tavekikāpi (sī. ka.) … tamekikāsiṃ (pī.)}.
::

::hangnum
457\.
::

::gatha1
‘‘‘Esā antaradhāyāmi, kucchiṃ vā pavisāmi te;
::

::gathalast
Bhamukantarikāyampi, tiṭṭhantiṃ maṃ na dakkhasi.
::

::hangnum
458\.
::

::gatha1
‘‘‘Cittasmiṃ vasībhūtāmhi, iddhipādā subhāvitā;
::

::gathalast
Sabbabandhanamuttāmhi, na taṃ bhāyāmi āvuso.
::

::hangnum
459\.
::

::gatha1
‘‘‘Sattisūlūpamā kāmā, khandhāsaṃ adhikuṭṭanā;
::

::gathalast
Yaṃ tvaṃ kāmaratiṃ brūsi, aratī dāni sā mama.
::

::hangnum
460\.
::

::gatha1
‘‘‘Sabbattha {pb:P:2.0557} vihatā nandī, tamokhandho padālito;
::

::gathalast
Evaṃ jānāhi pāpima, nihato tvamasi antaka’.
::

::hangnum
461\.
::

::gatha1
‘‘Jino tamhi guṇe tuṭṭho, etadagge ṭhapesi maṃ;
::

::gathalast
Aggā iddhimatīnanti, parisāsu vināyako.
::

::hangnum
462\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
463\.
::

::gatha1
‘‘Yassatthāya pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
464\.
::

::gatha1
‘‘Cīvaraṃ {pb:T:2.0319}{pb:M:2.0236} piṇḍapātañca, paccayaṃ sayanāsanaṃ;
::

::gathalast
Khaṇena upanāmenti, sahassāni samantato.
::

::hangnum
465\.
::

::gatha1
‘‘Kilesā jhāpitā mayhaṃ…pe… viharāmi anāsavā;
::

::hangnum
466\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
467\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ uppalavaṇṇā bhikkhunī imā gāthāyo abhāsitthāti.

::centre
Uppalavaṇṇātheriyāpadānaṃ navamaṃ.
::

#### 10. Paṭācārātherīapadānaṃ

::hangnum
468\.
::

::gatha1
‘‘Padumuttaro {pb:V:2.0226} nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
469\.
::

::gatha1
‘‘Tadāhaṃ haṃsavatiyaṃ, jātā seṭṭhikule ahuṃ;
::

::gathalast
Nānāratanapajjote, mahāsukhasamappitā.
::

::hangnum
470\.
::

::gatha1
‘‘Upetvā taṃ mahāvīraṃ, assosiṃ dhammadesanaṃ;
::

::gathalast
Tato jātapasādāhaṃ, upesiṃ saraṇaṃ jinaṃ.
::

::hangnum
471\.
::

::gatha1
‘‘Tato vinayadhārīnaṃ, aggaṃ vaṇṇesi nāyako;
::

::gathalast
Bhikkhuniṃ lajjiniṃ tādiṃ, kappākappavisāradaṃ.
::

::hangnum
472\.
::

::gatha1
‘‘Tadā {pb:T:2.0320} muditacittāhaṃ, taṃ ṭhānamabhikaṅkhinī;
::

::gathalast
Nimantetvā dasabalaṃ, sasaṅghaṃ lokanāyakaṃ.
::

::hangnum
473\.
::

::gatha1
‘‘Bhojayitvāna sattāhaṃ, daditvāva ticīvaraṃ {note:daditvā pattacīvaraṃ (syā.)};
::

::gathalast
Nipacca sirasā pāde, idaṃ vacanamabraviṃ.
::

::hangnum
474\.
::

::gatha1
‘‘‘Yā tayā vaṇṇitā vīra, ito aṭṭhamake muni;
::

::gathalast
Tādisāhaṃ bhavissāmi, yadi sijjhati nāyaka’.
::

::hangnum
475\.
::

::gatha1
‘‘Tadā {pb:P:2.0558} avoca maṃ satthā, ‘bhadde mā bhāyi assasa;
::

::gathalast
Anāgatamhi addhāne, lacchase taṃ manorathaṃ.
::

::hangnum
476\.
::

::gatha1
‘‘‘Satasahassito {pb:M:2.0237} kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
477\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Paṭācārāti nāmena, hessati satthu sāvikā’.
::

::hangnum
478\.
::

::gatha1
‘‘Tadāhaṃ muditā {note:pamudī (ka.)} hutvā, yāvajīvaṃ tadā jinaṃ;
::

::gathalast
Mettacittā paricariṃ, sasaṅghaṃ lokanāyakaṃ.
::

::hangnum
479\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
480\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
481\.
::

::gatha1
‘‘Upaṭṭhāko {pb:V:2.0227} mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
482\.
::

::gatha1
‘‘Tassāsiṃ {pb:T:2.0321} tatiyā dhītā, bhikkhunī iti vissutā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
483\.
::

::gatha1
‘‘Anujāni na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::hangnum
484\.
::

::gatha1
‘‘Komāribrahmacariyaṃ, rājakaññā sukhedhitā;
::

::gathalast
Buddhopaṭṭhānaniratā, muditā sattadhītaro.
::

::hangnum
485\.
::

::gatha1
‘‘Samaṇī samaṇaguttā ca, bhikkhunī bhikkhudāyikā;
::

::gathalast
Dhammā ceva sudhammā ca, sattamī saṅghadāyikā.
::

::hangnum
486\.
::

::gatha1
‘‘Ahaṃ uppalavaṇṇā ca, khemā bhaddā ca bhikkhunī;
::

::gathalast
Kisāgotamī dhammadinnā, visākhā hoti sattamī.
::

::hangnum
487\.
::

::gatha1
‘‘Tehi kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
488\.
::

::gatha1
‘‘Pacchime ca bhave dāni, jātā seṭṭhikule ahaṃ;
::

::gathalast
Sāvatthiyaṃ puravare, iddhe phīte mahaddhane.
::

::hangnum
489\.
::

::gatha1
‘‘Yadā {pb:M:2.0238} ca yobbanūpetā, vitakkavasagā ahaṃ;
::

::gathalast
Naraṃ jārapatiṃ disvā, tena saddhiṃ agacchahaṃ.
::

::hangnum
490\.
::

::gatha1
‘‘Ekaputtapasūtāhaṃ{pb:P:2.0559}, dutiyo kucchiyā mamaṃ;
::

::gathalast
Tadāhaṃ mātāpitaro, okkhāmīti {note:ikkhāmīti (syā.), dakkhāmīti (sī.)} sunicchitā.
::

::hangnum
491\.
::

::gatha1
‘‘Nārocesiṃ patiṃ mayhaṃ, tadā tamhi pavāsite;
::

::gathalast
Ekikā niggatā gehā, gantuṃ sāvatthimuttamaṃ.
::

::hangnum
492\.
::

::gatha1
‘‘Tato {pb:T:2.0322} me sāmi āgantvā, sambhāvesi pathe mamaṃ;
::

::gathalast
Tadā me kammajā vātā, uppannā atidāruṇā.
::

::hangnum
493\.
::

::gatha1
‘‘Uṭṭhito ca mahāmegho, pasūtisamaye mama;
::

::gathalast
Dabbatthāya tadā gantvā, sāmi sappena mārito.
::

::hangnum
494\.
::

::gatha1
‘‘Tadā vijātadukkhena, anāthā kapaṇā ahaṃ;
::

::gathalast
Kunnadiṃ pūritaṃ disvā, gacchantī sakulālayaṃ.
::

::hangnum
495\.
::

::gatha1
‘‘Bālaṃ {pb:V:2.0228} ādāya atariṃ, pārakūle ca ekakaṃ;
::

::gathalast
Sāyetvā {note:pāyetvā (syā.), pātetvā (ka.)} bālakaṃ puttaṃ, itaraṃ taraṇāyahaṃ.
::

::hangnum
496\.
::

::gatha1
‘‘Nivattā ukkuso hāsi, taruṇaṃ vilapantakaṃ;
::

::gathalast
Itarañca vahī soto, sāhaṃ sokasamappitā.
::

::hangnum
497\.
::

::gatha1
‘‘Sāvatthinagaraṃ gantvā, assosiṃ sajane mate;
::

::gathalast
Tadā avocaṃ sokaṭṭā, mahāsokasamappitā.
::

::hangnum
498\.
::

::gatha1
‘‘Ubho puttā kālaṅkatā, panthe mayhaṃ patī mato;
::

::gathalast
Mātā pitā ca bhātā ca, ekacitamhi ḍayhare.
::

::hangnum
499\.
::

::gatha1
‘‘Tadā kisā ca paṇḍu ca, anāthā dīnamānasā;
::

::gathalast
Ito tato bhamantīhaṃ {note:gacchantīhaṃ (syā.), gamentīhaṃ (ka.)}, addasaṃ narasārathiṃ.
::

::hangnum
500\.
::

::gatha1
‘‘Tato avoca maṃ satthā, ‘putte mā soci assasa;
::

::gathalast
Attānaṃ te gavesassu, kiṃ niratthaṃ vihaññasi.
::

::hangnum
501\.
::

::gatha1
‘‘‘Na santi puttā tāṇāya, na ñātī napi bandhavā;
::

::gathalast
Antakenādhipannassa, natthi ñātīsu tāṇatā’.
::

::hangnum
502\.
::

::gatha1
‘‘Taṃ {pb:T:2.0323}{pb:M:2.0239} sutvā munino vākyaṃ, paṭhamaṃ phalamajjhagaṃ;
::

::gathalast
Pabbajitvāna naciraṃ, arahattamapāpuṇiṃ.
::

::hangnum
503\.
::

::gatha1
‘‘Iddhīsu {pb:P:2.0560} ca vasī homi, dibbāya sotadhātuyā;
::

::gathalast
Paracittāni jānāmi, satthusāsanakārikā.
::

::hangnum
504\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Khepetvā āsave sabbe, visuddhāsiṃ sunimmalā.
::

::hangnum
505\.
::

::gatha1
‘‘Tatohaṃ vinayaṃ sabbaṃ, santike sabbadassino;
::

::gathalast
Uggahiṃ sabbavitthāraṃ, byāhariñca yathātathaṃ.
::

::hangnum
506\.
::

::gatha1
‘‘Jino tasmiṃ guṇe tuṭṭho, etadagge ṭhapesi maṃ;
::

::gathalast
Aggā vinayadhārīnaṃ, paṭācārāva ekikā.
::

::hangnum
507\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
508\.
::

::gatha1
‘‘Yassatthāya pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
509\.
::

::gatha1
‘‘Kilesā {pb:V:2.0229} jhāpitā mayhaṃ…pe… viharāmi anāsavā.
::

::hangnum
510\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
511\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ {pb:T:2.0324} sudaṃ paṭācārā bhikkhunī imā gāthāyo abhāsitthāti.

::centre
Paṭācārātheriyāpadānaṃ dasamaṃ.
::

::centre
Ekūposathikavaggo dutiyo.
::

Tassuddānaṃ –

::gatha1
Ekūposathikā ceva, saḷalā cātha modakā;
::

::gathalast
Ekāsanā pañcadīpā, naḷamālī ca gotamī.
::

::gatha1
Khemā uppalavaṇṇā ca, paṭācārā ca bhikkhunī;
::

::gathalast
Gāthā satāni pañceva, nava cāpi taduttari.
::

### 3. Kuṇḍalakesīvaggo

#### 1. Kuṇḍalakesātherīapadānaṃ

::hangnum
1\.
::

::gatha1
‘‘Padumuttaro {pb:T:2.0325}{pb:M:2.0240}{pb:V:2.0230} nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
2\.
::

::gatha1
‘‘Tadāhaṃ haṃsavatiyaṃ, jātā seṭṭhikule ahuṃ;
::

::gathalast
Nānāratanapajjote, mahāsukhasamappitā.
::

::hangnum
3\.
::

::gatha1
‘‘Upetvā {pb:P:2.0561} taṃ mahāvīraṃ, assosiṃ dhammadesanaṃ;
::

::gathalast
Tato jātappasādāhaṃ, upesiṃ saraṇaṃ jinaṃ.
::

::hangnum
4\.
::

::gatha1
‘‘Tadā mahākāruṇiko, padumuttaranāmako;
::

::gathalast
Khippābhiññānamagganti, ṭhapesi bhikkhuniṃ subhaṃ.
::

::hangnum
5\.
::

::gatha1
‘‘Taṃ sutvā muditā hutvā, dānaṃ datvā mahesino;
::

::gathalast
Nipacca sirasā pāde, taṃ ṭhānamabhipatthayiṃ.
::

::hangnum
6\.
::

::gatha1
‘‘Anumodi mahāvīro, ‘bhadde yaṃ tebhipatthitaṃ;
::

::gathalast
Samijjhissati taṃ sabbaṃ, sukhinī hohi nibbutā.
::

::hangnum
7\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
8\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Bhaddākuṇḍalakesāti, hessati satthu sāvikā’.
::

::hangnum
9\.
::

::gatha1
‘‘Tena {pb:T:2.0326} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
10\.
::

::gatha1
‘‘Tato cutā yāmamagaṃ, tatohaṃ tusitaṃ gatā;
::

::gathalast
Tato ca nimmānaratiṃ, vasavattipuraṃ tato.
::

::hangnum
11\.
::

::gatha1
‘‘Yattha yatthūpapajjāmi, tassa kammassa vāhasā;
::

::gathalast
Tattha tattheva rājūnaṃ, mahesittamakārayiṃ.
::

::hangnum
12\.
::

::gatha1
‘‘Tato {pb:V:2.0231} cutā manussesu, rājūnaṃ cakkavattinaṃ;
::

::gathalast
Maṇḍalīnañca rājūnaṃ, mahesittamakārayiṃ.
::

::hangnum
13\.
::

::gatha1
‘‘Sampattiṃ {pb:M:2.0241} anubhotvāna, devesu mānusesu ca;
::

::gathalast
Sabbattha sukhitā hutvā, nekakappesu saṃsariṃ.
::

::hangnum
14\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
15\.
::

::gatha1
‘‘Upaṭṭhāko mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
16\.
::

::gatha1
‘‘Tassa dhītā catutthāsiṃ, bhikkhudāyīti vissutā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
17\.
::

::gatha1
‘‘Anujāni na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::hangnum
18\.
::

::gatha1
‘‘Komāribrahmacariyaṃ, rājakaññā sukhedhitā;
::

::gathalast
Buddhopaṭṭhānaniratā, muditā satta dhītaro.
::

::hangnum
19\.
::

::gatha1
‘‘Samaṇī {pb:T:2.0327} samaṇaguttā ca, bhikkhunī bhikkhudāyikā;
::

::gathalast
Dhammā ceva sudhammā ca, sattamī saṅghadāyikā.
::

::hangnum
20\.
::

::gatha1
‘‘Khemā {pb:P:2.0562} uppalavaṇṇā ca, paṭācārā ahaṃ tadā;
::

::gathalast
Kisāgotamī dhammadinnā, visākhā hoti sattamī.
::

::hangnum
21\.
::

::gatha1
‘‘Tehi kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
22\.
::

::gatha1
‘‘Pacchime ca bhave dāni, giribbajapuruttame;
::

::gathalast
Jātā seṭṭhikule phīte, yadāhaṃ yobbane ṭhitā.
::

::hangnum
23\.
::

::gatha1
‘‘Coraṃ vadhatthaṃ nīyantaṃ, disvā rattā tahiṃ ahaṃ;
::

::gathalast
Pitā me taṃ sahassena, mocayitvā vadhā tato.
::

::hangnum
24\.
::

::gatha1
‘‘Adāsi tassa maṃ tāto, viditvāna manaṃ mama;
::

::gathalast
Tassāhamāsiṃ visaṭṭhā, atīva dayitā hitā.
::

::hangnum
25\.
::

::gatha1
‘‘So me bhūsanalobhena, balimajjhāsayo {note:khalitajjhāsayo (sī.), baliṃ paccāharaṃ (syā.), mālapacchāhataṃ (pī.)} diso;
::

::gathalast
Corappapātaṃ netvāna, pabbataṃ cetayī vadhaṃ.
::

::hangnum
26\.
::

::gatha1
‘‘Tadāhaṃ {pb:M:2.0242}{pb:V:2.0232} paṇamitvāna, sattukaṃ sukatañjalī;
::

::gathalast
Rakkhantī attano pāṇaṃ, idaṃ vacanamabraviṃ.
::

::hangnum
27\.
::

::gatha1
‘‘‘Idaṃ suvaṇṇakeyūraṃ, muttā veḷuriyā bahū;
::

::gathalast
Sabbaṃ harassu {note:varassu (ka.)} bhaddante, mañca dāsīti sāvaya’.
::

::hangnum
28\.
::

::gatha1
‘‘‘Oropayassu kalyāṇī, mā bāḷhaṃ paridevasi;
::

::gathalast
Na cāhaṃ abhijānāmi, ahantvā dhanamābhataṃ’.
::

::hangnum
29\.
::

::gatha1
‘‘‘Yato {pb:T:2.0328} sarāmi attānaṃ, yato pattosmi viññutaṃ;
::

::gathalast
Na cāhaṃ abhijānāmi, aññaṃ piyataraṃ tayā’.
::

::hangnum
30\.
::

::gatha1
‘‘‘Ehi taṃ upagūhissaṃ, katvāna taṃ padakkhiṇaṃ;
::

::gathalast
Na ca dāni puno atthi {note:taṃ vandāmi puna natthi (syā.)}, mama tuyhañca saṅgamo.
::

::hangnum
31\.
::

::gatha1
‘‘‘Na hi sabbesu ṭhānesu, puriso hoti paṇḍito;
::

::gathalast
Itthīpi paṇḍitā hoti, tattha tattha vicakkhaṇā.
::

::hangnum
32\.
::

::gatha1
‘‘‘Na hi sabbesu ṭhānesu, puriso hoti paṇḍito;
::

::gathalast
Itthīpi paṇḍitā hoti, lahuṃ atthavicintikā.
::

::hangnum
33\.
::

::gatha1
‘‘‘Lahuñca {pb:P:2.0563} vata khippañca, nikaṭṭhe {note:nekatthe (sī. syā.)} samacetayiṃ;
::

::gathalast
Migaṃ uṇṇā yathā evaṃ {note:cittapuṇṇāya tāneva (syā.), migaṃ puṇṇāya teneva (pī.)}, tadāhaṃ sattukaṃ vadhiṃ.
::

::hangnum
34\.
::

::gatha1
‘‘‘Yo ca uppatitaṃ atthaṃ, na khippamanubujjhati;
::

::gathalast
So haññate mandamati, corova girigabbhare.
::

::hangnum
35\.
::

::gatha1
‘‘‘Yo ca uppatitaṃ atthaṃ, khippameva nibodhati;
::

::gathalast
Muccate sattusambādhā, tadāhaṃ sattukā yathā’.
::

::hangnum
36\.
::

::gatha1
‘‘Tadāhaṃ pātayitvāna, giriduggamhi sattukaṃ;
::

::gathalast
Santikaṃ setavatthānaṃ, upetvā pabbajiṃ ahaṃ.
::

::hangnum
37\.
::

::gatha1
‘‘Saṇḍāsena ca kese me, luñcitvā sabbaso tadā;
::

::gathalast
Pabbajitvāna samayaṃ, ācikkhiṃsu nirantaraṃ.
::

::hangnum
38\.
::

::gatha1
‘‘Tato taṃ uggahetvāhaṃ, nisīditvāna ekikā;
::

::gathalast
Samayaṃ taṃ vicintesiṃ, suvāno mānusaṃ karaṃ.
::

::hangnum
39\.
::

::gatha1
‘‘Chinnaṃ {pb:T:2.0329}{pb:M:2.0243} gayha samīpe me, pātayitvā apakkami;
::

::gathalast
Disvā nimittamalabhiṃ, hatthaṃ taṃ puḷavākulaṃ.
::

::hangnum
40\.
::

::gatha1
‘‘Tato {pb:V:2.0233} uṭṭhāya saṃviggā, apucchiṃ sahadhammike;
::

::gathalast
Te avocuṃ vijānanti, taṃ atthaṃ sakyabhikkhavo.
::

::hangnum
41\.
::

::gatha1
‘‘Sāhaṃ tamatthaṃ pucchissaṃ, upetvā buddhasāvake;
::

::gathalast
Te mamādāya gacchiṃsu, buddhaseṭṭhassa santikaṃ.
::

::hangnum
42\.
::

::gatha1
‘‘So me dhammamadesesi, khandhāyatanadhātuyo;
::

::gathalast
Asubhāniccadukkhāti, anattāti ca nāyako.
::

::hangnum
43\.
::

::gatha1
‘‘Tassa dhammaṃ suṇitvāhaṃ, dhammacakkhuṃ visodhayiṃ;
::

::gathalast
Tato viññātasaddhammā, pabbajjaṃ upasampadaṃ.
::

::hangnum
44\.
::

::gatha1
‘‘Āyācito tadā āha, ‘ehi bhadde’ti nāyako;
::

::gathalast
Tadāhaṃ upasampannā, parittaṃ toyamaddasaṃ.
::

::hangnum
45\.
::

::gatha1
‘‘Pādapakkhālanenāhaṃ{pb:P:2.0564}, ñatvā saudayabbayaṃ;
::

::gathalast
Tathā sabbepi saṅkhāre, īdisaṃ cintayiṃ {note:saṅkhārā, iti saṃcintayiṃ (sī. syā. pī.)} tadā.
::

::hangnum
46\.
::

::gatha1
‘‘Tato cittaṃ vimucci me, anupādāya sabbaso;
::

::gathalast
Khippābhiññānamaggaṃ me, tadā paññāpayī jino.
::

::hangnum
47\.
::

::gatha1
‘‘Iddhīsu ca vasī homi, dibbāya sotadhātuyā;
::

::gathalast
Paracittāni jānāmi, satthusāsanakārikā.
::

::hangnum
48\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Khepetvā āsave sabbe, visuddhāsiṃ sunimmalā.
::

::hangnum
49\.
::

::gatha1
‘‘Pariciṇṇo {pb:T:2.0330} mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
50\.
::

::gatha1
‘‘Yassatthāya pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
51\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ me vimalaṃ suddhaṃ, buddhaseṭṭhassa sāsane.
::

::hangnum
52\.
::

::gatha1
‘‘Kilesā {pb:M:2.0244} jhāpitā mayhaṃ, bhavā sabbe samūhatā;
::

::gathalast
Nāgīva bandhanaṃ chetvā, viharāmi anāsavā.
::

::hangnum
53\.
::

::gatha1
‘‘Svāgataṃ vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
54\.
::

::gatha1
‘‘Paṭisambhidā {pb:V:2.0234} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

Itthaṃ sudaṃ bhaddākuṇḍalakesā bhikkhunī imā gāthāyo abhāsitthāti.

::centre
Kuṇḍalakesātheriyāpadānaṃ paṭhamaṃ.
::

#### 2. Kisāgotamītherīapadānaṃ

::hangnum
55\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
56\.
::

::gatha1
‘‘Tadāhaṃ {pb:T:2.0331} haṃsavatiyaṃ, jātā aññatare kule;
::

::gathalast
Upetvā taṃ naravaraṃ, saraṇaṃ samupāgamiṃ.
::

::hangnum
57\.
::

::gatha1
‘‘Dhammañca tassa assosiṃ, catusaccūpasañhitaṃ;
::

::gathalast
Madhuraṃ paramassādaṃ, vaṭṭasantisukhāvahaṃ {note:cittasanti … (syā.)}.
::

::hangnum
58\.
::

::gatha1
‘‘Tadā ca bhikkhuniṃ vīro, lūkhacīvaradhāriniṃ;
::

::gathalast
Ṭhapento etadaggamhi, vaṇṇayī purisuttamo.
::

::hangnum
59\.
::

::gatha1
‘‘Janetvānappakaṃ {pb:P:2.0565} pītiṃ, sutvā bhikkhuniyā guṇe;
::

::gathalast
Kāraṃ katvāna buddhassa, yathāsatti yathābalaṃ.
::

::hangnum
60\.
::

::gatha1
‘‘Nipacca munivaraṃ taṃ, taṃ ṭhānamabhipatthayiṃ;
::

::gathalast
Tadānumodi sambuddho, ṭhānalābhāya nāyako.
::

::hangnum
61\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
62\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Kisāgotamī {note:gotamī nāma (sī. ka.)} nāmena, hessati satthu sāvikā’.
::

::hangnum
63\.
::

::gatha1
‘‘Taṃ {pb:M:2.0245} sutvā muditā hutvā, yāvajīvaṃ tadā jinaṃ;
::

::gathalast
Mettacittā paricariṃ, paccayehi vināyakaṃ.
::

::hangnum
64\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
65\.
::

::gatha1
‘‘Imamhi {pb:V:2.0235} bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
66\.
::

::gatha1
‘‘Upaṭṭhāko {pb:T:2.0332} mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
67\.
::

::gatha1
‘‘Pañcamī tassa dhītāsiṃ, dhammā nāmena vissutā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
68\.
::

::gatha1
‘‘Anujāni na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::hangnum
69\.
::

::gatha1
‘‘Komāribrahmacariyaṃ, rājakaññā sukhedhitā;
::

::gathalast
Buddhopaṭṭhānaniratā, muditā satta dhītaro.
::

::hangnum
70\.
::

::gatha1
‘‘Samaṇī samaṇaguttā ca, bhikkhunī bhikkhudāyikā;
::

::gathalast
Dhammā ceva sudhammā ca, sattamī saṅghadāyikā.
::

::hangnum
71\.
::

::gatha1
‘‘Khemā uppalavaṇṇā ca, paṭācārā ca kuṇḍalā;
::

::gathalast
Ahañca dhammadinnā ca, visākhā hoti sattamī.
::

::hangnum
72\.
::

::gatha1
‘‘Tehi kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
73\.
::

::gatha1
‘‘Pacchime ca bhave dāni, jātā seṭṭhikule ahaṃ;
::

::gathalast
Duggate adhane naṭṭhe {note:nīce (syā.), niddhe (pī.)}, gatā ca sadhanaṃ kulaṃ.
::

::hangnum
74\.
::

::gatha1
‘‘Patiṃ ṭhapetvā sesā me, dessanti adhanā iti;
::

::gathalast
Yadā ca pasūtā {note:sasutā (sī. pī.)} āsiṃ, sabbesaṃ dayitā tadā.
::

::hangnum
75\.
::

::gatha1
‘‘Yadā {pb:P:2.0566} so taruṇo bhaddo {note:putto (sī. syā.)}, komalako {note:komārako (syā.), komalaṅgo (sī. pī.)} sukhedhito;
::

::gathalast
Sapāṇamiva kanto me, tadā yamavasaṃ gato.
::

::hangnum
76\.
::

::gatha1
‘‘Sokaṭṭā {pb:T:2.0333} dīnavadanā{pb:M:2.0246}, assunettā rudammukhā;
::

::gathalast
Mataṃ kuṇapamādāya, vilapantī gamāmahaṃ.
::

::hangnum
77\.
::

::gatha1
‘‘Tadā ekena sandiṭṭhā, upetvābhisakkuttamaṃ;
::

::gathalast
Avocaṃ dehi bhesajjaṃ, puttasañjīvananti bho.
::

::hangnum
78\.
::

::gatha1
‘‘Na vijjante matā yasmiṃ, gehe siddhatthakaṃ tato;
::

::gathalast
Āharāti jino āha, vinayopāyakovido.
::

::hangnum
79\.
::

::gatha1
‘‘Tadā {pb:V:2.0236} gamitvā sāvatthiṃ, na labhiṃ tādisaṃ gharaṃ;
::

::gathalast
Kuto siddhatthakaṃ tasmā, tato laddhā satiṃ ahaṃ.
::

::hangnum
80\.
::

::gatha1
‘‘Kuṇapaṃ chaḍḍayitvāna, upesiṃ lokanāyakaṃ;
::

::gathalast
Dūratova mamaṃ disvā, avoca madhurassaro.
::

::hangnum
81\.
::

::gatha1
‘‘‘Yo ca vassasataṃ jīve, apassaṃ udayabbayaṃ;
::

::gathalast
Ekāhaṃ jīvitaṃ seyyo, passato udayabbayaṃ.
::

::hangnum
82\.
::

::gatha1
‘‘‘Na gāmadhammo nigamassa dhammo, na cāpiyaṃ ekakulassa dhammo;
::

::gathalast
Sabbassa lokassa sadevakassa, eseva dhammo yadidaṃ aniccatā’.
::

::hangnum
83\.
::

::gatha1
‘‘Sāhaṃ sutvānimā {note:sahasutvānimā (ka.)} gāthā, dhammacakkhuṃ visodhayiṃ;
::

::gathalast
Tato viññātasaddhammā, pabbajiṃ anagāriyaṃ.
::

::hangnum
84\.
::

::gatha1
‘‘Tathā pabbajitā santī, yuñjantī jinasāsane;
::

::gathalast
Na cireneva kālena, arahattamapāpuṇiṃ.
::

::hangnum
85\.
::

::gatha1
‘‘Iddhīsu {pb:T:2.0334} ca vasī homi, dibbāya sotadhātuyā;
::

::gathalast
Paracittāni jānāmi, satthusāsanakārikā.
::

::hangnum
86\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Khepetvā āsave sabbe, visuddhāsiṃ sunimmalā.
::

::hangnum
87\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
88\.
::

::gatha1
‘‘Yassatthāya {pb:M:2.0247}{pb:P:2.0567} pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
89\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ me vimalaṃ suddhaṃ, buddhaseṭṭhassa vāhasā.
::

::hangnum
90\.
::

::gatha1
‘‘Saṅkārakūṭā āhitvā, susānā rathiyāpi ca;
::

::gathalast
Tato saṅghāṭikaṃ katvā, lūkhaṃ dhāremi cīvaraṃ.
::

::hangnum
91\.
::

::gatha1
‘‘Jino tasmiṃ guṇe tuṭṭho, lūkhacīvaradhāraṇe;
::

::gathalast
Ṭhapesi etadaggamhi, parisāsu vināyako.
::

::hangnum
92\.
::

::gatha1
‘‘Kilesā {pb:V:2.0237} jhāpitā mayhaṃ…pe… viharāmi anāsavā.
::

::hangnum
93\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
94\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ {pb:T:2.0335} sudaṃ kisāgotamī bhikkhunī imā gāthāyo abhāsitthāti.

::centre
Kisāgotamītheriyāpadānaṃ dutiyaṃ.
::

#### 3. Dhammadinnātherīapadānaṃ

::hangnum
95\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
96\.
::

::gatha1
‘‘Tadāhaṃ haṃsavatiyaṃ, kule aññatare ahuṃ;
::

::gathalast
Parakammakārī āsiṃ, nipakā sīlasaṃvutā.
::

::hangnum
97\.
::

::gatha1
‘‘Padumuttarabuddhassa, sujāto aggasāvako;
::

::gathalast
Vihārā abhinikkhamma, piṇḍapātāya {note:pattamādāya (ka.)} gacchati.
::

::hangnum
98\.
::

::gatha1
‘‘Ghaṭaṃ gahetvā gacchantī, tadā udakahārikā;
::

::gathalast
Taṃ disvā adadaṃ pūpaṃ, pasannā sehi pāṇibhi.
::

::hangnum
99\.
::

::gatha1
‘‘Paṭiggahetvā tattheva, nisinno paribhuñji so;
::

::gathalast
Tato netvāna taṃ gehaṃ, adāsiṃ tassa bhojanaṃ.
::

::hangnum
100\.
::

::gatha1
‘‘Tato {pb:M:2.0248} me ayyako tuṭṭho, akarī suṇisaṃ sakaṃ;
::

::gathalast
Sassuyā saha gantvāna, sambuddhaṃ abhivādayiṃ.
::

::hangnum
101\.
::

::gatha1
‘‘Tadā so dhammakathikaṃ, bhikkhuniṃ parikittayaṃ;
::

::gathalast
Ṭhapesi etadaggamhi, taṃ sutvā muditā ahaṃ.
::

::hangnum
102\.
::

::gatha1
‘‘Nimantayitvā {pb:P:2.0568} sugataṃ, sasaṅghaṃ lokanāyakaṃ;
::

::gathalast
Mahādānaṃ daditvāna, taṃ ṭhānamabhipatthayiṃ.
::

::hangnum
103\.
::

::gatha1
‘‘Tato {pb:T:2.0336} maṃ sugato āha, ghananinnādasussaro {note:ghananinnādasussare (ka.)};
::

::gathalast
‘Mamupaṭṭhānanirate, sasaṅghaparivesike.
::

::hangnum
104\.
::

::gatha1
‘‘‘Saddhammassavane {pb:V:2.0238} yutte, guṇavaddhitamānase;
::

::gathalast
Bhadde bhavassu muditā, lacchase paṇidhīphalaṃ.
::

::hangnum
105\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
106\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Dhammadinnāti nāmena, hessati satthu sāvikā’.
::

::hangnum
107\.
::

::gatha1
‘‘Taṃ sutvā muditā hutvā, yāvajīvaṃ mahāmuniṃ;
::

::gathalast
Mettacittā paricariṃ, paccayehi vināyakaṃ.
::

::hangnum
108\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
109\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
110\.
::

::gatha1
‘‘Upaṭṭhāko mahesissa, tadā āsi narissaro;
::

::gathalast
Kāsirājā kikī nāma, bārāṇasipuruttame.
::

::hangnum
111\.
::

::gatha1
‘‘Chaṭṭhā tassāsahaṃ dhītā, sudhammā iti vissutā;
::

::gathalast
Dhammaṃ sutvā jinaggassa, pabbajjaṃ samarocayiṃ.
::

::hangnum
112\.
::

::gatha1
‘‘Anujāni na no tāto, agāreva tadā mayaṃ;
::

::gathalast
Vīsavassasahassāni, vicarimha atanditā.
::

::centre
Tatiyaṃ bhāṇavāraṃ.
::

::hangnum
113\.
::

::gatha1
‘‘Komāribrahmacariyaṃ{pb:T:2.0337}{pb:M:2.0249}, rājakaññā sukhedhitā;
::

::gathalast
Buddhopaṭṭhānaniratā, muditā satta dhītaro.
::

::hangnum
114\.
::

::gatha1
‘‘Samaṇī samaṇaguttā ca, bhikkhunī bhikkhudāyikā;
::

::gathalast
Dhammā ceva sudhammā ca, sattamī saṅghadāyikā.
::

::hangnum
115\.
::

::gatha1
‘‘Khemā uppalavaṇṇā ca, paṭācārā ca kuṇḍalā;
::

::gathalast
Gotamī ca ahañceva, visākhā hoti sattamī.
::

::hangnum
116\.
::

::gatha1
‘‘Tehi kammehi sukatehi, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
117\.
::

::gatha1
‘‘Pacchime {pb:V:2.0239}{pb:P:2.0569} ca bhave dāni, giribbajapuruttame;
::

::gathalast
Jātā seṭṭhikule phīte, sabbakāmasamiddhine.
::

::hangnum
118\.
::

::gatha1
‘‘Yadā rūpaguṇūpetā, paṭhame yobbane ṭhitā;
::

::gathalast
Tadā parakulaṃ gantvā, vasiṃ sukhasamappitā.
::

::hangnum
119\.
::

::gatha1
‘‘Upetvā lokasaraṇaṃ, suṇitvā dhammadesanaṃ;
::

::gathalast
Anāgāmiphalaṃ patto, sāmiko me subuddhimā.
::

::hangnum
120\.
::

::gatha1
‘‘Tadāhaṃ anujānetvā, pabbajiṃ anagāriyaṃ;
::

::gathalast
Na cireneva kālena, arahattamapāpuṇiṃ.
::

::hangnum
121\.
::

::gatha1
‘‘Tadā upāsako so maṃ, upagantvā apucchatha;
::

::gathalast
Gambhīre nipuṇe pañhe, te sabbe byākariṃ ahaṃ.
::

::hangnum
122\.
::

::gatha1
‘‘Jino tasmiṃ guṇe tuṭṭho, etadagge ṭhapesi maṃ;
::

::gathalast
‘Bhikkhuniṃ dhammakathikaṃ, nāññaṃ passāmi edisiṃ.
::

::hangnum
123\.
::

::gatha1
‘Dhammadinnā {pb:T:2.0338} yathā dhīrā, evaṃ dhāretha bhikkhavo’;
::

::gathalast
‘‘Evāhaṃ paṇḍitā homi {note:jātā (sī.), nāma (syā.)}, nāyakenānukampitā.
::

::hangnum
124\.
::

::gatha1
‘‘Pariciṇṇo mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
125\.
::

::gatha1
‘‘Yassatthāya pabbajitā, agārasmānagāriyaṃ;
::



So me attho anuppatto, sabbasaṃyojanakkhayo.

::hangnum
126\.
::

::gatha1
‘‘Iddhīsu {pb:M:2.0250} ca vasī homi, dibbāya sotadhātuyā;
::

::gathalast
Paracittāni jānāmi, satthusāsanakārikā.
::

::hangnum
127\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Khepetvā āsave sabbe, visuddhāsiṃ sunimmalā.
::

::hangnum
128\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
129\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
130\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ dhammadinnā bhikkhunī imā gāthāyo abhāsitthāti.

::centre
Dhammadinnātheriyāpadānaṃ tatiyaṃ.
::

#### 4. Sakulātherīapadānaṃ

::hangnum
131\.
::

::gatha1
‘‘Padumuttaro {pb:T:2.0339}{pb:V:2.0240} nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
132\.
::

::gatha1
‘‘Hitāya sabbasattānaṃ, sukhāya vadataṃ varo;
::

::gathalast
Atthāya purisājañño, paṭipanno sadevake.
::

::hangnum
133\.
::

::gatha1
‘‘Yasaggapatto {pb:P:2.0570} sirimā, kittivaṇṇagato jino;
::

::gathalast
Pūjito sabbalokassa, disāsabbāsu vissuto.
::

::hangnum
134\.
::

::gatha1
‘‘Uttiṇṇavicikiccho so, vītivattakathaṃkatho;
::

::gathalast
Sampuṇṇamanasaṅkappo, patto sambodhimuttamaṃ.
::

::hangnum
135\.
::

::gatha1
‘‘Anuppannassa maggassa, uppādetā naruttamo;
::

::gathalast
Anakkhātañca akkhāsi, asañjātañca sañjanī.
::

::hangnum
136\.
::

::gatha1
‘‘Maggaññū ca maggavidū, maggakkhāyī narāsabho;
::

::gathalast
Maggassa kusalo satthā, sārathīnaṃ varuttamo.
::

::hangnum
137\.
::

::gatha1
‘‘Mahākāruṇiko satthā, dhammaṃ desesi nāyako;
::

::gathalast
Nimugge kāmapaṅkamhi, samuddharati pāṇine.
::

::hangnum
138\.
::

::gatha1
‘‘Tadāhaṃ haṃsavatiyaṃ, jātā khattiyanandanā;
::

::gathalast
Surūpā sadhanā cāpi, dayitā ca sirīmatī.
::

::hangnum
139\.
::

::gatha1
‘‘Ānandassa {pb:M:2.0251} mahārañño, dhītā paramasobhaṇā;
::

::gathalast
Vemātā {note:vemātu (sī.)} bhaginī cāpi, padumuttaranāmino.
::

::hangnum
140\.
::

::gatha1
‘‘Rājakaññāhi {pb:T:2.0340} sahitā, sabbābharaṇabhūsitā;
::

::gathalast
Upāgamma mahāvīraṃ, assosiṃ dhammadesanaṃ.
::

::hangnum
141\.
::

::gatha1
‘‘Tadā hi so lokagaru, bhikkhuniṃ dibbacakkhukaṃ;
::

::gathalast
Kittayaṃ parisāmajjhe {note:catuparisāya majjhe (syā.)}, aggaṭṭhāne ṭhapesi taṃ.
::

::hangnum
142\.
::

::gatha1
‘‘Suṇitvā tamahaṃ haṭṭhā, dānaṃ datvāna satthuno;
::

::gathalast
Pūjitvāna ca sambuddhaṃ, dibbacakkhuṃ apatthayiṃ.
::

::hangnum
143\.
::

::gatha1
‘‘Tato avoca maṃ satthā, ‘nande lacchasi patthitaṃ;
::

::gathalast
Padīpadhammadānānaṃ, phalametaṃ sunicchitaṃ.
::

::hangnum
144\.
::

::gatha1
‘‘‘Satasahassito {pb:V:2.0241} kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
145\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Sakulā nāma nāmena {note:sakulāti ca nāmena (syā.)}, hessati satthu sāvikā’.
::

::hangnum
146\.
::

::gatha1
‘‘Tena {pb:P:2.0571} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
147\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
148\.
::

::gatha1
‘‘Paribbājakinī āsiṃ, tadāhaṃ ekacārinī;
::

::gathalast
Bhikkhāya vicaritvāna, alabhiṃ telamattakaṃ.
::

::hangnum
149\.
::

::gatha1
‘‘Tena dīpaṃ padīpetvā, upaṭṭhiṃ sabbasaṃvariṃ;
::

::gathalast
Cetiyaṃ dvipadaggassa {note:dipadaggassa (sī. syā. pī.)}, vippasannena cetasā.
::

::hangnum
150\.
::

::gatha1
‘‘Tena {pb:T:2.0341} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
151\.
::

::gatha1
‘‘Yattha yatthūpapajjāmi, tassa kammassa vāhasā;
::

::gathalast
Pajjalanti {note:sañjalanti (syā. ka.), saṃcaranti (pī.)} mahādīpā, tattha tattha gatāya me.
::

::hangnum
152\.
::

::gatha1
‘‘Tirokuṭṭaṃ {pb:M:2.0252} tiroselaṃ, samatiggayha pabbataṃ;
::

::gathalast
Passāmahaṃ yadicchāmi, dīpadānassidaṃ phalaṃ.
::

::hangnum
153\.
::

::gatha1
‘‘Visuddhanayanā homi, yasasā ca jalāmahaṃ;
::

::gathalast
Saddhāpaññāvatī ceva, dīpadānassidaṃ phalaṃ.
::

::hangnum
154\.
::

::gatha1
‘‘Pacchime ca bhave dāni, jātā vippakule ahaṃ;
::

::gathalast
Pahūtadhanadhaññamhi, mudite rājapūjite.
::

::hangnum
155\.
::

::gatha1
‘‘Ahaṃ sabbaṅgasampannā, sabbābharaṇabhūsitā;
::

::gathalast
Purappavese sugataṃ, vātapāne ṭhitā ahaṃ.
::

::hangnum
156\.
::

::gatha1
‘‘Disvā jalantaṃ yasasā, devamanussasakkataṃ;
::

::gathalast
Anubyañjanasampannaṃ, lakkhaṇehi vibhūsitaṃ.
::

::hangnum
157\.
::

::gatha1
‘‘Udaggacittā sumanā, pabbajjaṃ samarocayiṃ;
::

::gathalast
Na cireneva kālena, arahattamapāpuṇiṃ.
::

::hangnum
158\.
::

::gatha1
‘‘Iddhīsu {pb:V:2.0242} ca vasī homi, dibbāya sotadhātuyā;
::

::gathalast
Paracittāni jānāmi, satthusāsanakārikā.
::

::hangnum
159\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Khepetvā āsave sabbe, visuddhāsiṃ sunimmalā.
::

::hangnum
160\.
::

::gatha1
‘‘Pariciṇṇo {pb:T:2.0342} mayā satthā, kataṃ buddhassa sāsanaṃ;
::

::gathalast
Ohito garuko bhāro, bhavanetti samūhatā.
::

::hangnum
161\.
::

::gatha1
‘‘Yassatthāya {pb:P:2.0572} pabbajitā, agārasmānagāriyaṃ;
::

::gathalast
So me attho anuppatto, sabbasaṃyojanakkhayo.
::

::hangnum
162\.
::

::gatha1
‘‘Tato mahākāruṇiko, etadagge ṭhapesi maṃ;
::

::gathalast
Dibbacakkhukānaṃ aggā, sakulāti naruttamo.
::

::hangnum
163\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
164\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
165\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ sakulā bhikkhunī imā gāthāyo abhāsitthāti.

::centre
Sakulātheriyāpadānaṃ catutthaṃ.
::

#### 5. Nandātherīapadānaṃ

::hangnum
166\.
::

::gatha1
‘‘Padumuttaro {pb:M:2.0253} nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
167\.
::

::gatha1
‘‘Ovādako viññāpako, tārako sabbapāṇinaṃ;
::

::gathalast
Desanākusalo buddho, tāresi janataṃ bahuṃ.
::

::hangnum
168\.
::

::gatha1
‘‘Anukampako {pb:T:2.0343} kāruṇiko, hitesī sabbapāṇinaṃ;
::

::gathalast
Sampatte titthiye sabbe, pañcasīle patiṭṭhapi.
::

::hangnum
169\.
::

::gatha1
‘‘Evaṃ nirākulaṃ āsi, suññataṃ titthiyehi ca;
::

::gathalast
Vicittaṃ arahantehi, vasībhūtehi tādibhi.
::

::hangnum
170\.
::

::gatha1
‘‘Ratanānaṭṭhapaññāsaṃ{pb:V:2.0243}, uggatova mahāmuni;
::

::gathalast
Kañcanagghiyasaṅkāso, bāttiṃsavaralakkhaṇo.
::

::hangnum
171\.
::

::gatha1
‘‘Vassasatasahassāni, āyu vijjati tāvade;
::

::gathalast
Tāvatā tiṭṭhamāno so, tāresi janataṃ bahuṃ.
::

::hangnum
172\.
::

::gatha1
‘‘Tadāhaṃ haṃsavatiyaṃ, jātā seṭṭhikule ahuṃ;
::

::gathalast
Nānāratanapajjote, mahāsukhasamappitā.
::

::hangnum
173\.
::

::gatha1
‘‘Upetvā taṃ mahāvīraṃ, assosiṃ dhammadesanaṃ;
::

::gathalast
Amataṃ paramassādaṃ, paramatthanivedakaṃ.
::

::hangnum
174\.
::

::gatha1
‘‘Tadā nimantayitvāna, sasaṅghaṃ lokanāyakaṃ;
::

::gathalast
Datvā tassa mahādānaṃ, pasannā sehi pāṇibhi.
::

::hangnum
175\.
::

::gatha1
‘‘Jhāyinīnaṃ {pb:P:2.0573} bhikkhunīnaṃ, aggaṭṭhānamapatthayiṃ;
::

::gathalast
Nipacca sirasā dhīraṃ, sasaṅghaṃ lokanāyakaṃ.
::

::hangnum
176\.
::

::gatha1
‘‘Tadā adantadamako, tilokasaraṇo pabhū;
::

::gathalast
Byākāsi narasārathi, ‘lacchase taṃ supatthitaṃ.
::

::hangnum
177\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
178\.
::

::gatha1
‘‘‘Tassa {pb:T:2.0344} dhammesu dāyādā, orasā dhammanimmitā;
::

::gathalast
Nandāti nāma nāmena, hessati satthu sāvikā’.
::

::hangnum
179\.
::

::gatha1
‘‘Taṃ {pb:M:2.0254} sutvā muditā hutvā, yāvajīvaṃ tadā jinaṃ;
::

::gathalast
Mettacittā paricariṃ, paccayehi vināyakaṃ.
::

::hangnum
180\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
181\.
::

::gatha1
‘‘Tato cutā yāmamagaṃ, tatohaṃ tusitaṃ gatā {note:agaṃ (sī. pī. ka.)};
::

::gathalast
Tato ca nimmānaratiṃ, vasavattipuraṃ tato {note:gatā (syā.)}.
::

::hangnum
182\.
::

::gatha1
‘‘Yattha yatthūpapajjāmi, tassa kammassa vāhasā;
::

::gathalast
Tattha tattheva rājūnaṃ, mahesittamakārayiṃ.
::

::hangnum
183\.
::

::gatha1
‘‘Tato cutā manussatte, rājānaṃ cakkavattinaṃ;
::

::gathalast
Maṇḍalīnañca rājūnaṃ, mahesittamakārayiṃ.
::

::hangnum
184\.
::

::gatha1
‘‘Sampattiṃ {pb:V:2.0244} anubhotvāna, devesu manujesu ca;
::

::gathalast
Sabbattha sukhitā hutvā, nekakappesu saṃsariṃ.
::

::hangnum
185\.
::

::gatha1
‘‘Pacchime bhave sampatte, suramme {note:purasmiṃ (syā.)} kapilavhaye;
::

::gathalast
Rañño suddhodanassāhaṃ, dhītā āsiṃ aninditā.
::

::hangnum
186\.
::

::gatha1
‘‘Siriyā {note:siriṃva (sī.), raṃsiriva (syā.)} rūpiniṃ disvā, nanditaṃ āsi taṃ kulaṃ;
::

::gathalast
Tena nandāti me nāmaṃ, sundaraṃ pavaraṃ ahu.
::

::hangnum
187\.
::

::gatha1
‘‘Yuvatīnañca sabbāsaṃ, kalyāṇīti ca vissutā;
::

::gathalast
Tasmimpi nagare ramme, ṭhapetvā taṃ yasodharaṃ.
::

::hangnum
188\.
::

::gatha1
‘‘Jeṭṭho {pb:T:2.0345} bhātā tilokaggo, pacchimo {note:majjhimo (pī.)} arahā tathā;
::

::gathalast
Ekākinī gahaṭṭhāhaṃ, mātarā paricoditā.
::

::hangnum
189\.
::

::gatha1
‘‘‘Sākiyamhi {pb:P:2.0574} kule jātā, putte buddhānujā tuvaṃ;
::

::gathalast
Nandenapi vinā bhūtā, agāre kiṃ nu acchasi.
::

::hangnum
190\.
::

::gatha1
‘‘‘Jarāvasānaṃ yobbaññaṃ, rūpaṃ asucisammataṃ;
::

::gathalast
Rogantamapicārogyaṃ, jīvitaṃ maraṇantikaṃ.
::

::hangnum
191\.
::

::gatha1
‘‘‘Idampi te subhaṃ rūpaṃ, sasīkantaṃ manoharaṃ;
::

::gathalast
Bhūsanānaṃ alaṅkāraṃ, sirisaṅghāṭasannibhaṃ.
::

::hangnum
192\.
::

::gatha1
‘‘‘Puñjitaṃ {pb:M:2.0255} lokasāraṃva, nayanānaṃ rasāyanaṃ;
::

::gathalast
Puññānaṃ kittijananaṃ, ukkākakulanandanaṃ.
::

::hangnum
193\.
::

::gatha1
‘‘‘Na cireneva kālena, jarā samadhisessati {note:samabhibhossati (sī. syā.), samadhihessati (pī.)};
::

::gathalast
Vihāya gehaṃ kāruññe {note:kāruññe (sī. pī.), pārayhiṃ (syā.)}, cara dhammamanindite’.
::

::hangnum
194\.
::

::gatha1
‘‘Sutvāhaṃ mātu vacanaṃ, pabbajiṃ anagāriyaṃ;
::

::gathalast
Dehena na tu cittena, rūpayobbanalāḷitā.
::

::hangnum
195\.
::

::gatha1
‘‘Mahatā ca payattena, jhānajjhena paraṃ mama;
::

::gathalast
Kātuñca vadate mātā, na cāhaṃ tattha ussukā.
::

::hangnum
196\.
::

::gatha1
‘‘Tato mahākāruṇiko, disvā maṃ kāmalālasaṃ {note:kamalānanaṃ (syā.)};
::

::gathalast
Nibbindanatthaṃ rūpasmiṃ, mama cakkhupathe jino.
::

::hangnum
197\.
::

::gatha1
‘‘Sakena ānubhāvena, itthiṃ māpesi sobhiniṃ;
::

::gathalast
Dassanīyaṃ suruciraṃ, mamatopi surūpiniṃ.
::

::hangnum
198\.
::

::gatha1
‘‘Tamahaṃ {pb:T:2.0346}{pb:V:2.0245} vimhitā disvā, ativimhitadehiniṃ;
::

::gathalast
Cintayiṃ saphalaṃ meti, nettalābhañca mānusaṃ.
::

::hangnum
199\.
::

::gatha1
‘‘Tamahaṃ ehi subhage, yenattho taṃ vadehi me;
::

::gathalast
Kulaṃ te nāmagottañca, vada me yadi te piyaṃ.
::

::hangnum
200\.
::

::gatha1
‘Na {pb:P:2.0575} vañcakālo subhage {note:pañhakālo subhaṇe (sī. syā. pī.)}, ucchaṅge maṃ nivāsaya;
::

::gathalast
Sīdantīva mamaṅgāni, pasuppaya muhuttakaṃ’.
::

::hangnum
201\.
::

::gatha1
‘‘Tato sīsaṃ mamaṅke sā, katvā sayi sulocanā;
::

::gathalast
Tassā nalāṭe patitā, luddhā {note:lūtā (syā.)} paramadāruṇā.
::

::hangnum
202\.
::

::gatha1
‘‘Saha tassā nipātena, piḷakā upapajjatha;
::

::gathalast
Pagghariṃsu pabhinnā ca, kuṇapā pubbalohitā.
::

::hangnum
203\.
::

::gatha1
‘‘Pabhinnaṃ vadanañcāpi, kuṇapaṃ pūtigandhanaṃ;
::

::gathalast
Uddhumātaṃ vinilañca, pubbañcāpi sarīrakaṃ.
::

::hangnum
204\.
::

::gatha1
‘‘Sā paveditasabbaṅgī, nissasantī muhuṃ muhuṃ;
::

::gathalast
Vedayantī sakaṃ dukkhaṃ, karuṇaṃ paridevayi.
::

::hangnum
205\.
::

::gatha1
‘‘‘Dukkhena {pb:M:2.0256} dukkhitā homi, phusayanti ca vedanā;
::

::gathalast
Mahādukkhe nimuggamhi, saraṇaṃ hohi me sakhī’.
::

::hangnum
206\.
::

::gatha1
‘‘‘Kuhiṃ vadanasobhaṃ te, kuhiṃ te tuṅganāsikā;
::

::gathalast
Tambabimbavaroṭṭhaṃ te, vadanaṃ te kuhiṃ gataṃ.
::

::hangnum
207\.
::

::gatha1
‘‘‘Kuhiṃ sasīnibhaṃ vaṇṇaṃ, kambugīvā kuhiṃ gatā;
::

::gathalast
Doḷālolāva {note:dāmāmālañca (syā.), dololullāva (ka.)} te kaṇṇā, vevaṇṇaṃ samupāgatā.
::

::hangnum
208\.
::

::gatha1
‘‘‘Makuḷakhārakākārā {pb:T:2.0347} {note:makulamburūhākārā (sī.), makuḷapadumākārā (syā.)}, kalikāva {note:kalasāva (sī. syā. pī.)} payodharā;
::

::gathalast
Pabhinnā pūtikuṇapā, duṭṭhagandhittamāgatā.
::

::hangnum
209\.
::

::gatha1
‘‘‘Vedimajjhāva sussoṇī {note:tanumajjhā puthussoṇī (sī. syā.), vedimajjhā puthussoṇī (pī.)}, sūnāva nītakibbisā;
::

::gathalast
Jātā amejjhabharitā, aho rūpamasassataṃ.
::

::hangnum
210\.
::

::gatha1
‘‘‘Sabbaṃ sarīrasañjātaṃ, pūtigandhaṃ bhayānakaṃ;
::

::gathalast
Susānamiva bībhacchaṃ, ramante yattha bālisā’.
::

::hangnum
211\.
::

::gatha1
‘‘Tadā {pb:P:2.0576} mahākāruṇiko, bhātā me lokanāyako;
::

::gathalast
Disvā saṃviggacittaṃ maṃ, imā gāthā abhāsatha.
::

::hangnum
212\.
::

::gatha1
‘‘‘Āturaṃ {pb:V:2.0246} kuṇapaṃ pūtiṃ, passa nande samussayaṃ;
::

::gathalast
Asubhāya cittaṃ bhāvehi, ekaggaṃ susamāhitaṃ.
::

::hangnum
213\.
::

::gatha1
‘‘‘Yathā idaṃ tathā etaṃ, yathā etaṃ tathā idaṃ;
::

::gathalast
Duggandhaṃ pūtikaṃ vāti, bālānaṃ abhinanditaṃ.
::

::hangnum
214\.
::

::gatha1
‘‘‘Evametaṃ avekkhantī, rattindivamatanditā;
::

::gathalast
Tato sakāya paññāya, abhinibbijjha dakkhasi’.
::

::hangnum
215\.
::

::gatha1
‘‘Tatohaṃ atisaṃviggā, sutvā gāthā subhāsitā;
::

::gathalast
Tatraṭṭhitāvahaṃ santī, arahattamapāpuṇiṃ.
::

::hangnum
216\.
::

::gatha1
‘‘Yattha yattha nisinnāhaṃ, sadā jhānaparāyanā;
::

::gathalast
Jino tasmiṃ guṇe tuṭṭho, etadagge ṭhapesi maṃ.
::

::hangnum
217\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
218\.
::

::gatha1
‘‘Svāgataṃ {pb:T:2.0348}{pb:M:2.0257} vata me āsi…pe… kataṃ buddhassa sāsanaṃ.
::

::hangnum
219\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ nandā bhikkhunī janapadakalyāṇī imā gāthāyo abhāsitthāti.

::centre
Nandātheriyāpadānaṃ pañcamaṃ.
::

#### 6. Soṇātherīapadānaṃ

::hangnum
220\.
::

::gatha1
‘‘Padumuttaro nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
221\.
::

::gatha1
‘‘Tadā seṭṭhikule jātā, sukhitā pūjitā piyā;
::

::gathalast
Upetvā taṃ munivaraṃ, assosiṃ madhuraṃ vacaṃ.
::

::hangnum
222\.
::

::gatha1
‘‘Āraddhavīriyānaggaṃ, vaṇṇesi {note:vaṇṇeti (syā.)} bhikkhuniṃ jino;
::

::gathalast
Taṃ sutvā muditā hutvā, kāraṃ katvāna satthuno.
::

::hangnum
223\.
::

::gatha1
‘‘Abhivādiya sambuddhaṃ, ṭhānaṃ taṃ patthayiṃ tadā;
::

::gathalast
Anumodi mahāvīro, ‘sijjhataṃ paṇidhī tava.
::

::hangnum
224\.
::

::gatha1
‘‘‘Satasahassito {pb:V:2.0247} kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
225\.
::

::gatha1
‘‘‘Tassa {pb:T:2.0349}{pb:P:2.0577} dhammesu dāyādā, orasā dhammanimmitā;
::

::gathalast
Soṇāti nāma nāmena, hessati satthu sāvikā’.
::

::hangnum
226\.
::

::gatha1
‘‘Taṃ sutvā muditā hutvā, yāvajīvaṃ tadā jinaṃ;
::

::gathalast
Mettacittā paricariṃ, paccayehi vināyakaṃ.
::

::hangnum
227\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
228\.
::

::gatha1
‘‘Pacchime ca bhave dāni, jātā seṭṭhikule ahaṃ;
::

::gathalast
Sāvatthiyaṃ puravare, iddhe phīte mahaddhane.
::

::hangnum
229\.
::

::gatha1
‘‘Yadā {pb:M:2.0258} ca yobbanappattā, gantvā patikulaṃ ahaṃ;
::

::gathalast
Dasa puttāni ajaniṃ, surūpāni visesato.
::

::hangnum
230\.
::

::gatha1
‘‘Sukhedhitā ca te sabbe, jananettamanoharā;
::

::gathalast
Amittānampi rucitā, mama pageva te piyā.
::

::hangnum
231\.
::

::gatha1
‘‘Tato mayhaṃ akāmāya, dasaputtapurakkhato;
::

::gathalast
Pabbajittha sa me bhattā, devadevassa sāsane.
::

::hangnum
232\.
::

::gatha1
‘‘Tadekikā vicintesiṃ, jīvitenālamatthu me;
::

::gathalast
Cattāya patiputtehi, vuḍḍhāya ca varākiyā.
::

::hangnum
233\.
::

::gatha1
‘‘Ahampi tattha gacchissaṃ, sampatto yattha me pati;
::

::gathalast
Evāhaṃ cintayitvāna, pabbajiṃ anagāriyaṃ.
::

::hangnum
234\.
::

::gatha1
‘‘Tato ca maṃ bhikkhuniyo, ekaṃ bhikkhunupassaye;
::

::gathalast
Vihāya gacchumovādaṃ, tāpehi udakaṃ iti.
::

::hangnum
235\.
::

::gatha1
‘‘Tadā {pb:T:2.0350} udakamāhitvā, okiritvāna kumbhiyā;
::

::gathalast
Culle ṭhapetvā āsīnā, tato cittaṃ samādahiṃ.
::

::hangnum
236\.
::

::gatha1
‘‘Khandhe aniccato disvā, dukkhato ca anattato;
::

::gathalast
Khepetvā āsave sabbe, arahattamapāpuṇiṃ.
::

::hangnum
237\.
::

::gatha1
‘‘Tadāgantvā bhikkhuniyo, uṇhodakamapucchisuṃ;
::

::gathalast
Tejodhātumadhiṭṭhāya, khippaṃ santāpayiṃ jalaṃ.
::

::hangnum
238\.
::

::gatha1
‘‘Vimhitā {pb:V:2.0248}{pb:P:2.0578} tā jinavaraṃ, etamatthamasāvayuṃ;
::

::gathalast
Taṃ sutvā mudito nātho, imaṃ gāthaṃ abhāsatha.
::

::hangnum
239\.
::

::gatha1
‘‘‘Yo ca vassasataṃ jīve, kusīto hīnavīriyo;
::

::gathalast
Ekāhaṃ jīvitaṃ seyyo, vīriyamārabhato daḷhaṃ’.
::

::hangnum
240\.
::

::gatha1
‘‘Ārādhito mahāvīro, mayā suppaṭipattiyā;
::

::gathalast
Āraddhavīriyānaggaṃ, mamāha sa mahāmuni.
::

::hangnum
241\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
242\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
243\.
::

::gatha1
‘‘Paṭisambhidā {pb:M:2.0259} catasso…pe… kataṃ buddhassa sāsanaṃ’’.
::

Itthaṃ sudaṃ soṇā bhikkhunī imā gāthāyo abhāsitthāti.

::centre
Soṇātheriyāpadānaṃ chaṭṭhaṃ.
::

#### 7. Bhaddakāpilānītherīapadānaṃ

::hangnum
244\.
::

::gatha1
‘‘Padumuttaro {pb:T:2.0351} nāma jino, sabbadhammāna pāragū {note:sabbadhammesu cakkhumā (sī. pī.)};
::

::gathalast
Ito satasahassamhi, kappe uppajji nāyako.
::

::hangnum
245\.
::

::gatha1
‘‘Tadāhu haṃsavatiyaṃ, videho nāma nāmato {note:nāmako (syā. pī.)};
::

::gathalast
Seṭṭhī pahūtaratano, tassa jāyā ahosahaṃ.
::

::hangnum
246\.
::

::gatha1
‘‘Kadāci so narādiccaṃ, upecca saparijjano;
::

::gathalast
Dhammamassosi buddhassa, sabbadukkhabhayappahaṃ {note:dukkhakkhayāvahaṃ (syā.)}.
::

::hangnum
247\.
::

::gatha1
‘‘Sāvakaṃ dhutavādānaṃ, aggaṃ kittesi nāyako;
::

::gathalast
Sutvā sattāhikaṃ dānaṃ, datvā buddhassa tādino.
::

::hangnum
248\.
::

::gatha1
‘‘Nipacca sirasā pāde, taṃ ṭhānamabhipatthayiṃ;
::

::gathalast
Sa hāsayanto parisaṃ, tadā hi narapuṅgavo.
::

::hangnum
249\.
::

::gatha1
‘‘Seṭṭhino anukampāya, imā gāthā abhāsatha;
::

::gathalast
‘Lacchase patthitaṃ ṭhānaṃ, nibbuto hohi puttaka.
::

::hangnum
250\.
::

::gatha1
‘‘‘Satasahassito {pb:V:2.0249}{pb:P:2.0579} kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
251\.
::

::gatha1
‘‘‘Tassa dhammesu dāyādo, oraso dhammanimmito;
::

::gathalast
Kassapo nāma gottena, hessati satthu sāvako’.
::

::hangnum
252\.
::

::gatha1
‘‘Taṃ sutvā mudito hutvā, yāvajīvaṃ tadā jinaṃ;
::

::gathalast
Mettacitto paricari, paccayehi vināyakaṃ.
::

::hangnum
253\.
::

::gatha1
‘‘Sāsanaṃ {pb:T:2.0352} jotayitvāna, so madditvā kutitthiye;
::

::gathalast
Veneyyaṃ vinayitvā ca, nibbuto so sasāvako.
::

::hangnum
254\.
::

::gatha1
‘‘Nibbute {pb:M:2.0260} tamhi lokagge, pūjanatthāya satthuno;
::

::gathalast
Ñātimitte samānetvā, saha tehi akārayi.
::

::hangnum
255\.
::

::gatha1
‘‘Sattayojanikaṃ thūpaṃ, ubbiddhaṃ ratanāmayaṃ;
::

::gathalast
Jalantaṃ sataraṃsiṃva, sālarājaṃva phullitaṃ.
::

::hangnum
256\.
::

::gatha1
‘‘Sattasatasahassāni, pātiyo {note:cātiyo (syā.)} tattha kārayi;
::

::gathalast
Naḷaggī viya jotantī {note:jotante (syā. pī.)}, rataneheva sattahi.
::

::hangnum
257\.
::

::gatha1
‘‘Gandhatelena pūretvā, dīpānujjalayī tahiṃ;
::

::gathalast
Pūjanatthāya {note:pūjatthāya (sī. ka.)} mahesissa, sabbabhūtānukampino.
::

::hangnum
258\.
::

::gatha1
‘‘Sattasatasahassāni, puṇṇakumbhāni kārayi;
::

::gathalast
Rataneheva puṇṇāni, pūjanatthāya mahesino.
::

::hangnum
259\.
::

::gatha1
‘‘Majjhe aṭṭhaṭṭhakumbhīnaṃ, ussitā kañcanagghiyo;
::

::gathalast
Atirocanti vaṇṇena, saradeva divākaro.
::

::hangnum
260\.
::

::gatha1
‘‘Catudvāresu sobhanti, toraṇā ratanāmayā;
::

::gathalast
Ussitā phalakā rammā, sobhanti ratanāmayā.
::

::hangnum
261\.
::

::gatha1
‘‘Virocanti parikkhittā {note:parikkhāyo (syā.)}, avaṭaṃsā sunimmitā;
::

::gathalast
Ussitāni paṭākāni, ratanāni virocare.
::

::hangnum
262\.
::

::gatha1
‘‘Surattaṃ sukataṃ cittaṃ, cetiyaṃ ratanāmayaṃ;
::

::gathalast
Atirocati vaṇṇena, sasañjhova {note:sasajjhāva (syā. ka.), sasañjāva (pī.)} divākaro.
::

::hangnum
263\.
::

::gatha1
‘‘Thūpassa {pb:T:2.0353}{pb:P:2.0580} vediyo tisso, haritālena pūrayi;
::

::gathalast
Ekaṃ manosilāyekaṃ, añjanena ca ekikaṃ.
::

::hangnum
264\.
::

::gatha1
‘‘Pūjaṃ {pb:V:2.0250} etādisaṃ rammaṃ, kāretvā varavādino;
::

::gathalast
Adāsi dānaṃ saṅghassa, yāvajīvaṃ yathābalaṃ.
::

::hangnum
265\.
::

::gatha1
‘‘Sahāva seṭṭhinā tena, tāni puññāni sabbaso;
::

::gathalast
Yāvajīvaṃ karitvāna, sahāva sugatiṃ gatā.
::

::hangnum
266\.
::

::gatha1
‘‘Sampattiyonubhotvāna, devatte atha mānuse;
::

::gathalast
Chāyā viya sarīrena, saha teneva saṃsariṃ.
::

::hangnum
267\.
::

::gatha1
‘‘Ekanavutito {pb:M:2.0261} kappe, vipassī nāma nāyako;
::

::gathalast
Uppajji cārudassano, sabbadhammavipassako.
::

::hangnum
268\.
::

::gatha1
‘‘Tadāyaṃ bandhumatiyaṃ, brāhmaṇo sādhusammato;
::

::gathalast
Aḍḍho santo guṇenāpi {note:satthāgamenāsi (sī.)}, dhanena ca suduggato.
::

::hangnum
269\.
::

::gatha1
‘‘Tadāpi tassāhaṃ āsiṃ, brāhmaṇī samacetasā;
::

::gathalast
Kadāci so dijavaro, saṅgamesi mahāmuniṃ.
::

::hangnum
270\.
::

::gatha1
‘‘Nisinnaṃ janakāyamhi, desentaṃ amataṃ padaṃ;
::

::gathalast
Sutvā dhammaṃ pamudito, adāsi ekasāṭakaṃ.
::

::hangnum
271\.
::

::gatha1
‘‘Gharamekena vatthena, gantvānetaṃ sa mabravi {note:mamabravi (sī. syā. pī.)};
::

::gathalast
‘Anumoda mahāpuññaṃ {note:mahāpaññe (sī.), mahāpuññe (syā. ka.)}, dinnaṃ buddhassa sāṭakaṃ’.
::

::hangnum
272\.
::

::gatha1
‘‘Tadāhaṃ añjaliṃ katvā, anumodiṃ supīṇitā {note:suviditā (syā.), supītiyā (ka.)};
::

::gathalast
‘Sudinno sāṭako sāmi, buddhaseṭṭhassa tādino’.
::

::hangnum
273\.
::

::gatha1
‘‘Sukhito {pb:T:2.0354} sajjito hutvā, saṃsaranto bhavābhave;
::

::gathalast
Bārāṇasipure ramme, rājā āsi mahīpati.
::

::hangnum
274\.
::

::gatha1
‘‘Tadā {pb:P:2.0581} tassa mahesīhaṃ, itthigumbassa uttamā;
::

::gathalast
Tassāti dayitā {note:tassāvi dutiyikā (syā.)} āsiṃ, pubbasnehena bhattuno {note:cuttari (syā. pī. ka.)}.
::

::hangnum
275\.
::

::gatha1
‘‘Piṇḍāya vicarante te {note:so (sī. syā. pī.)}, aṭṭha paccekanāyake;
::

::gathalast
Disvā pamudito hutvā, datvā piṇḍaṃ mahārahaṃ.
::

::hangnum
276\.
::

::gatha1
‘‘Puno nimantayitvāna, katvā ratanamaṇḍapaṃ;
::

::gathalast
Kammārehi kataṃ pattaṃ {note:kataṃ chattaṃ (sī.), katamaṭṭhaṃ (syā.)}, sovaṇṇaṃ vata tattakaṃ.
::

::hangnum
277\.
::

::gatha1
‘‘Samānetvāna te sabbe, tesaṃ dānamadāsi so;
::

::gathalast
Soṇṇāsane paviṭṭhānaṃ, pasanno sehi pāṇibhi.
::

::hangnum
278\.
::

::gatha1
‘‘Tampi {pb:V:2.0251} dānaṃ sahādāsiṃ, kāsirājenahaṃ tadā;
::

::gathalast
Punāhaṃ bārāṇasiyaṃ, jātā kāsikagāmake.
::

::hangnum
279\.
::

::gatha1
‘‘Kuṭumbikakule {pb:M:2.0262} phīte, sukhito so sabhātuko;
::

::gathalast
Jeṭṭhassa bhātuno jāyā, ahosiṃ supatibbatā.
::

::hangnum
280\.
::

::gatha1
‘‘Paccekabuddhaṃ disvāna, kaniyassa mama bhattuno {note:bhattukaniyaso (syā.)};
::

::gathalast
Bhāgannaṃ tassa datvāna, āgate tamhi pāvadiṃ.
::

::hangnum
281\.
::

::gatha1
‘‘Nābhinandittha so dānaṃ, tato tassa adāsahaṃ;
::

::gathalast
Ukhā {note:buddhā (syā.)} āniya taṃ annaṃ, puno tasseva so adā.
::

::hangnum
282\.
::

::gatha1
‘‘Tadannaṃ chaḍḍayitvāna, duṭṭhā buddhassahaṃ tadā;
::

::gathalast
Pattaṃ kalalapuṇṇaṃ taṃ, adāsiṃ tassa tādino.
::

::hangnum
283\.
::

::gatha1
‘‘Dāne {pb:T:2.0355} ca gahaṇe ceva, apace padusepi ca;
::

::gathalast
Samacittamukhaṃ disvā, tadāhaṃ saṃvijiṃ bhusaṃ.
::

::hangnum
284\.
::

::gatha1
‘‘Puno {pb:P:2.0582} pattaṃ gahetvāna, sodhayitvā sugandhinā;
::

::gathalast
Pasannacittā pūretvā, saghataṃ sakkaraṃ adaṃ.
::

::hangnum
285\.
::

::gatha1
‘‘Yattha yatthūpapajjāmi, surūpā homi dānato;
::

::gathalast
Buddhassa apakārena, duggandhā vadanena ca.
::

::hangnum
286\.
::

::gatha1
‘‘Puna kassapavīrassa, nidhāyantamhi cetiye;
::

::gathalast
Sovaṇṇaṃ iṭṭhakaṃ varaṃ, adāsiṃ muditā ahaṃ.
::

::hangnum
287\.
::

::gatha1
‘‘Catujjātena gandhena, nicayitvā tamiṭṭhakaṃ;
::

::gathalast
Muttā duggandhadosamhā, sabbaṅgasusamāgatā.
::

::hangnum
288\.
::

::gatha1
‘‘Sattapātisahassāni, rataneheva sattahi;
::

::gathalast
Kāretvā ghatapūrāni, vaṭṭīni {note:vaṭṭīyo (sī.)} ca sahassaso.
::

::hangnum
289\.
::

::gatha1
‘‘Pakkhipitvā padīpetvā, ṭhapayiṃ sattapantiyo;
::

::gathalast
Pūjanatthaṃ lokanāthassa, vippasannena cetasā.
::

::hangnum
290\.
::

::gatha1
‘‘Tadāpi tamhi puññamhi, bhāginīyi visesato;
::

::gathalast
Puna kāsīsu sañjāto, sumittā iti vissuto.
::

::hangnum
291\.
::

::gatha1
‘‘Tassāhaṃ bhariyā āsiṃ, sukhitā sajjitā piyā;
::

::gathalast
Tadā paccekamunino, adāsiṃ ghanaveṭhanaṃ.
::

::hangnum
292\.
::

::gatha1
‘‘Tassāpi {pb:M:2.0263}{pb:V:2.0252} bhāginī āsiṃ, moditvā dānamuttamaṃ;
::

::gathalast
Punāpi kāsiraṭṭhamhi, jāto koliyajātiyā.
::

::hangnum
293\.
::

::gatha1
‘‘Tadā {pb:T:2.0356} koliyaputtānaṃ, satehi saha pañcahi;
::

::gathalast
Pañcapaccekabuddhānaṃ, satāni samupaṭṭhahi.
::

::hangnum
294\.
::

::gatha1
‘‘Temāsaṃ tappayitvāna {note:vāsayitvāna (syā. pī.)}, adāsi ca ticīvare {note:ticīvaraṃ (syā.)};
::

::gathalast
Jāyā tassa tadā āsiṃ, puññakammapathānugā.
::

::hangnum
295\.
::

::gatha1
‘‘Tato {pb:P:2.0583} cuto ahu rājā, nando nāma mahāyaso;
::

::gathalast
Tassāpi mahesī āsiṃ, sabbakāmasamiddhinī.
::

::hangnum
296\.
::

::gatha1
‘‘Tadā rājā bhavitvāna, brahmadatto mahīpati;
::

::gathalast
Padumavatīputtānaṃ, paccekamuninaṃ tadā.
::

::hangnum
297\.
::

::gatha1
‘‘Satāni pañcanūnāni, yāvajīvaṃ upaṭṭhahiṃ;
::

::gathalast
Rājuyyāne nivāsetvā, nibbutāni ca pūjayiṃ.
::

::hangnum
298\.
::

::gatha1
‘‘Cetiyāni ca kāretvā, pabbajitvā ubho mayaṃ;
::

::gathalast
Bhāvetvā appamaññāyo, brahmalokaṃ agamhase.
::

::hangnum
299\.
::

::gatha1
‘‘Tato cuto mahātitthe, sujāto pipphalāyano;
::

::gathalast
Mātā sumanadevīti, kosigotto dijo pitā.
::

::hangnum
300\.
::

::gatha1
‘‘Ahaṃ madde janapade, sākalāya puruttame;
::

::gathalast
Kappilassa dijassāsiṃ, dhītā mātā sucīmati.
::

::hangnum
301\.
::

::gatha1
‘‘Ghanakañcanabimbena, nimminitvāna maṃ pitā;
::

::gathalast
Adā kassapadhīrassa, kāmehi vajjitassamaṃ.
::

::hangnum
302\.
::

::gatha1
‘‘Kadāci so kāruṇiko, gantvā kammantapekkhako;
::

::gathalast
Kākādikehi khajjante, pāṇe disvāna saṃviji.
::

::hangnum
303\.
::

::gatha1
‘‘Gharevāhaṃ {pb:T:2.0357} tile jāte, disvānātapatāpane;
::

::gathalast
Kimi kākehi khajjante, saṃvegamalabhiṃ tadā.
::

::hangnum
304\.
::

::gatha1
‘‘Tadā so pabbajī dhīro, ahaṃ tamanupabbajiṃ;
::

::gathalast
Pañcavassāni nivasiṃ, paribbājavate {note:paribbājapathe (syā. pī.)} ahaṃ.
::

::hangnum
305\.
::

::gatha1
‘‘Yadā {pb:M:2.0264} pabbajitā āsi, gotamī jinaposikā;
::

::gathalast
Tadāhaṃ tamupagantvā, buddhena anusāsitā.
::

::hangnum
306\.
::

::gatha1
‘‘Na {pb:V:2.0253} cireneva kālena, arahattamapāpuṇiṃ;
::

::gathalast
Aho kalyāṇamittattaṃ, kassapassa sirīmato.
::

::hangnum
307\.
::

::gatha1
‘‘Suto buddhassa dāyādo, kassapo susamāhito;
::

::gathalast
Pubbenivāsaṃ yo vedi, saggāpāyañca passati.
::

::hangnum
308\.
::

::gatha1
‘‘Atho {pb:P:2.0584} jātikkhayaṃ patto, abhiññāvosito muni;
::

::gathalast
Etāhi tīhi vijjāhi, tevijjo hoti brāhmaṇo.
::

::hangnum
309\.
::

::gatha1
‘‘Tatheva bhaddakāpilānī {note:bhaddākāpilānī (sī. pī.)}, tevijjā maccuhāyinī;
::

::gathalast
Dhāreti antimaṃ dehaṃ, jitvā māraṃ savāhanaṃ.
::

::hangnum
310\.
::

::gatha1
‘‘Disvā ādīnavaṃ loke, ubho pabbajitā mayaṃ;
::

::gathalast
Tyamha khīṇāsavā dantā, sītibhūtāmha nibbutā.
::

::hangnum
311\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
312\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
313\.
::

::gatha1
‘‘Paṭisambhidā {pb:T:2.0358} catasso…pe… kataṃ buddhassa sāsanaṃ’’.
::

Itthaṃ sudaṃ bhaddakāpilānī bhikkhunī imā gāthāyo abhāsitthāti.

::centre
Bhaddakāpilānītheriyāpadānaṃ sattamaṃ.
::

#### 8. Yasodharātherīapadānaṃ

::hangnum
314\.
::

::gatha1
Ekasmiṃ samaye ramme, iddhe rājagahe pure;
::

::gathalast
Pabbhāramhi varekamhi, vasante naranāyake.
::

::hangnum
315\.
::

::gatha1
Vasantiyā tamhi nagare, ramme bhikkhunupassaye;
::

::gathalast
Yasodharābhikkhuniyā, evaṃ āsi vitakkitaṃ.
::

::hangnum
316\.
::

::gatha1
‘‘Suddhodano mahārājā, gotamī ca pajāpatī;
::

::gathalast
Abhiññātā mahātherā, theriyo ca mahiddhikā.
::

::hangnum
317\.
::

::gatha1
‘‘Santiṃ {pb:M:2.0265} gatāva āsuṃ te, dīpaccīva nirāsavā;
::

::gathalast
Lokanāthe dharanteva, ahampi ca sivaṃ padaṃ.
::

::hangnum
318\.
::

::gatha1
‘‘Gamissāmīti {pb:V:2.0254} cintetvā, passantī āyumattano;
::

::gathalast
Passitvā āyusaṅkhāraṃ, tadaheva khayaṃ gataṃ.
::

::hangnum
319\.
::

::gatha1
‘‘Pattacīvaramādāya, nikkhamitvā sakassamā;
::

::gathalast
Purakkhatā bhikkhunībhi, satehi sahassehi sā {note:saha pañcahi (sī. pī.)}.
::

::hangnum
320\.
::

::gatha1
‘‘Mahiddhikā mahāpaññā, sambuddhaṃ upasaṅkami;
::

::gatha2
Sambuddhaṃ abhivādetvā, satthuno cakkalakkhaṇe;
::

::gathalast
Nisinnā ekamantamhi, idaṃ vacanamabravi.
::

::hangnum
321\.
::

::gatha1
‘‘‘Aṭṭhasattativassāhaṃ, pacchimo vattate vayo {note:pacchimā vattayi vayā (syā.)};
::

::gathalast
Pabbhāramhi anuppattā, ārocemi mahāmuni.
::

::hangnum
322\.
::

::gatha1
‘‘‘Paripakko vayo mayhaṃ, parittaṃ mama jīvitaṃ;
::

::gathalast
Pahāya vo gamissāmi, kataṃ me saraṇamattano.
::

::hangnum
323\.
::

::gatha1
‘‘‘Vayamhi pacchime kāle, maraṇaṃ uparuddhati;
::

::gathalast
Ajjarattiṃ mahāvīra, pāpuṇissāmi nibbutiṃ.
::

::hangnum
324\.
::

::gatha1
‘‘‘Natthi jāti jarā byādhi, maraṇañca mahāmune;
::

::gathalast
Ajarāmaraṇaṃ puraṃ, gamissāmi asaṅkhataṃ.
::

::hangnum
325\.
::

::gatha1
‘‘‘Yāvatā parisā nāma, samupāsanti satthuno;
::

::gathalast
Aparādhamajānantī {note:sace metthi (sī.), pajānantī (ka.)}, khamantaṃ sammukhā mune.
::

::hangnum
326\.
::

::gatha1
‘‘‘Saṃsaritvā {pb:T:2.0359}{pb:P:2.0585} ca saṃsāre, khalitañce mamaṃ tayi;
::

::gathalast
Ārocemi mahāvīra, aparādhaṃ khamassu me’.
::

::hangnum
327\.
::

::gatha1
‘‘Sutvāna vacanaṃ tassā, munindo idamabravi;
::

::gathalast
‘Kimuttaraṃ te vakkhāmi, nibbānāya vajantiyā.
::

::hangnum
328\.
::

::gatha1
‘‘‘Iddhiñcāpi nidassehi, mama sāsanakārike;
::

::gathalast
Parisānañca sabbāsaṃ, kaṅkhaṃ chindassu yāvatā’.
::

::hangnum
329\.
::

::gatha1
‘‘Sutvā taṃ munino vācaṃ, bhikkhunī sā yasodharā;
::

::gathalast
Vanditvā munirājaṃ taṃ, idaṃ vacanamabravi.
::

::hangnum
330\.
::

::gatha1
‘‘‘Yasodharā {pb:M:2.0266} ahaṃ vīra, agāre te pajāpati;
::

::gathalast
Sākiyamhi kule jātā, itthiaṅge patiṭṭhitā.
::

::hangnum
331\.
::

::gatha1
‘‘‘Thīnaṃ satasahassānaṃ, navutīnaṃ chaduttari;
::

::gathalast
Agāre te ahaṃ vīra, pāmokkhā sabbā issarā.
::

::hangnum
332\.
::

::gatha1
‘‘‘Rūpācāraguṇūpetā{pb:V:2.0255}, yobbanaṭṭhā piyaṃvadā;
::

::gathalast
Sabbā maṃ apacāyanti, devatā viya mānusā.
::

::hangnum
333\.
::

::gatha1
‘‘‘Kaññāsatasahassapamukhā, sakyaputtanivesane;
::

::gathalast
Samānasukhadukkhatā, devatā viya nandane.
::

::hangnum
334\.
::

::gatha1
‘‘‘Kāmadhātumatikkamma {note:kāmadhātumatikkantā (sī. syā. pī. ka.)}, saṇṭhitā rūpadhātuyā;
::

::gathalast
Rūpena sadisā natthi, ṭhapetvā lokanāyakaṃ.
::

::hangnum
335\.
::

::gatha1
‘‘‘Sambuddhaṃ abhivādetvā, iddhiṃ dassesi satthuno;
::

::gathalast
Nekā nānāvidhākārā, mahāiddhīpi dassayī {note:evamādīni vatvāna, upatitvāna ambaraṃ; iddhī anekā dassesi, buddhānuññā yasodharā; (sī.)}.
::

::hangnum
336\.
::

::gatha1
‘‘‘Cakkavāḷasamaṃ kāyaṃ, sīsaṃ uttarato kuru;
::

::gathalast
Ubho pakkhā duve dīpā, jambudīpaṃ sarīrato.
::

::hangnum
337\.
::

::gatha1
‘‘‘Dakkhiṇañca saraṃ piñchaṃ, nānāsākhā tu pattakā;
::

::gathalast
Candañca sūriyañcakkhi, merupabbatato sikhaṃ.
::

::hangnum
338\.
::

::gatha1
‘‘‘Cakkavālagiriṃ {pb:T:2.0360} tuṇḍaṃ, jamburukkhaṃ samūlakaṃ;
::

::gathalast
Bījamānā upāgantvā, vandantī lokanāyakaṃ.
::

::hangnum
339\.
::

::gatha1
‘‘‘Hatthivaṇṇaṃ tathevassaṃ, pabbataṃ jaladhiṃ tathā;
::

::gathalast
Candimaṃ sūriyaṃ meruṃ, sakkavaṇṇañca dassayi.
::

::hangnum
340\.
::

::gatha1
‘‘‘Yasodharā {pb:P:2.0586} ahaṃ vīra, pāde vandāmi cakkhuma;
::

::gathalast
Sahassalokadhātūnaṃ, phullapadmena chādayi.
::

::hangnum
341\.
::

::gatha1
‘‘‘Brahmavaṇṇañca māpetvā, dhammaṃ desesi suññataṃ;
::

::gathalast
Yasodharā ahaṃ vīra, pāde vandāmi cakkhuma.
::

::hangnum
342\.
::

::gatha1
‘‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmuni.
::

::hangnum
343\.
::

::gatha1
‘‘‘Pubbenivāsaṃ {pb:M:2.0267} jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
344\.
::

::gatha1
‘‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ mayhaṃ mahāvīra, uppannaṃ tava santike.
::

::hangnum
345\.
::

::gatha1
‘‘‘Pubbānaṃ lokanāthānaṃ, saṅgamaṃ te nidassitaṃ {note:sudassitaṃ (syā. pī. ka.)};
::

::gathalast
Adhikāraṃ bahuṃ mayhaṃ, tuyhatthāya mahāmune.
::

::hangnum
346\.
::

::gatha1
‘‘‘Yaṃ {pb:V:2.0256} mayhaṃ pūritaṃ kammaṃ, kusalaṃ sarase mune;
::

::gathalast
Tuyhatthāya mahāvīra, puññaṃ upacitaṃ mayā.
::

::hangnum
347\.
::

::gatha1
‘‘‘Abhabbaṭṭhāne vajjetvā, vārayitvā anācaraṃ;
::

::gathalast
Tuyhatthāya mahāvīra, sañcattaṃ jīvitaṃ mayā.
::

::hangnum
348\.
::

::gatha1
‘‘‘Nekakoṭisahassāni{pb:T:2.0361}, bhariyatthāyadāsi maṃ;
::

::gathalast
Na tattha vimanā homi, tuyhatthāya mahāmuni.
::

::hangnum
349\.
::

::gatha1
‘‘‘Nekakoṭisahassāni, upakārāyadāsi maṃ;
::

::gathalast
Na tattha vimanā homi, tuyhatthāya mahāmuni.
::

::hangnum
350\.
::

::gatha1
‘‘‘Nekakoṭisahassāni, bhojanatthāyadāsi maṃ;
::

::gathalast
Na tattha vimanā homi, tuyhatthāya mahāmuni.
::

::hangnum
351\.
::

::gatha1
‘‘‘Nekakoṭisahassāni, jīvitāni pariccajiṃ;
::

::gathalast
Bhayamokkhaṃ karissanti, dadāmi mama jīvitaṃ.
::

::hangnum
352\.
::

::gatha1
‘‘‘Aṅgagate {note:aṅge evaṃ (ka.)} alaṅkāre, vatthe nānāvidhe bahū;
::

::gathalast
Itthimaṇḍe na gūhāmi, tuyhatthāya mahāmuni.
::

::hangnum
353\.
::

::gatha1
‘‘‘Dhanadhaññapariccāgaṃ{pb:P:2.0587}, gāmāni nigamāni ca;
::

::gathalast
Khettaṃ puttā ca dhītā ca, pariccattā mahāmuni.
::

::hangnum
354\.
::

::gatha1
‘‘‘Hatthī assā gavā cāpi, dāsiyo paricārikā;
::

::gathalast
Tuyhatthāya mahāvīra, pariccattā asaṅkhiyā.
::

::hangnum
355\.
::

::gatha1
‘‘‘Yaṃ mayhaṃ paṭimantesi {note:patimantesi (sī.)}, dānaṃ dassāmi yācake;
::

::gathalast
Vimanaṃ me na passāmi, dadato dānamuttamaṃ.
::

::hangnum
356\.
::

::gatha1
‘‘‘Nānāvidhaṃ {pb:M:2.0268} bahuṃ dukkhaṃ, saṃsāre ca bahubbidhe;
::

::gathalast
Tuyhatthāya mahāvīra, anubhuttaṃ asaṅkhiyaṃ.
::

::hangnum
357\.
::

::gatha1
‘‘‘Sukhappattānumodāmi, na ca dukkhesu dummanā;
::

::gathalast
Sabbattha tulitā homi, tuyhatthāya mahāmuni.
::

::hangnum
358\.
::

::gatha1
‘‘‘Anumaggena {pb:T:2.0362} sambuddho, yaṃ dhammaṃ abhinīhari;
::

::gathalast
Anubhotvā sukhaṃ dukkhaṃ, patto bodhiṃ mahāmuni.
::

::hangnum
359\.
::

::gatha1
‘‘‘Brahmadevañca sambuddhaṃ, gotamaṃ lokanāyakaṃ;
::

::gathalast
Aññesaṃ lokanāthānaṃ, saṅgamaṃ te bahuṃ mayā.
::

::hangnum
360\.
::

::gatha1
‘‘‘Adhikāraṃ {pb:V:2.0257} bahuṃ mayhaṃ, tuyhatthāya mahāmuni;
::

::gathalast
Gavesato buddhadhamme, ahaṃ te paricārikā.
::

::hangnum
361\.
::

::gatha1
‘‘‘Kappe ca satasahasse, caturo ca asaṅkhiye;
::

::gathalast
Dīpaṅkaro mahāvīro, uppajji lokanāyako.
::

::hangnum
362\.
::

::gatha1
‘‘‘Paccantadesavisaye, nimantetvā tathāgataṃ;
::

::gathalast
Tassa āgamanaṃ maggaṃ, sodhenti tuṭṭhamānasā.
::

::hangnum
363\.
::

::gatha1
‘‘‘Tena kālena so āsi, sumedho nāma brāhmaṇo;
::

::gathalast
Maggañca paṭiyādesi, āyato {note:āyataṃ (sī.)} sabbadassino.
::

::hangnum
364\.
::

::gatha1
‘‘‘Tena kālenahaṃ āsiṃ, kaññā brāhmaṇasambhavā;
::

::gathalast
Sumittānāma nāmena, upagacchiṃ samāgamaṃ.
::

::hangnum
365\.
::

::gatha1
‘‘‘Aṭṭha uppalahatthāni, pūjanatthāya satthuno;
::

::gathalast
Ādāya janasaṃmajjhe, addasaṃ isi muggataṃ.
::

::hangnum
366\.
::

::gatha1
‘‘‘Cirānugataṃ {pb:P:2.0588} dayitaṃ {note:cirānupari āsīnaṃ (sī.)}, atikkantaṃ manoharaṃ;
::

::gathalast
Disvā tadā amaññissaṃ, saphalaṃ jīvitaṃ mama.
::

::hangnum
367\.
::

::gatha1
‘‘‘Parakkamaṃ taṃ saphalaṃ, addasaṃ isino tadā;
::

::gathalast
Pubbakammena sambuddhe, cittañcāpi pasīdi me.
::

::hangnum
368\.
::

::gatha1
‘‘‘Bhiyyo {pb:T:2.0363} cittaṃ pasādesiṃ, ise uggatamānase;
::

::gathalast
Deyyaṃ aññaṃ na passāmi, demi pupphāni te isi.
::

::hangnum
369\.
::

::gatha1
‘‘‘Pañcahatthā {pb:M:2.0269} tava hontu, tayo hontu mamaṃ ise;
::

::gathalast
Tena saddhiṃ samā hontu, bodhatthāya tavaṃ ise’.
::

::centre
Catutthaṃ bhāṇavāraṃ.
::

::hangnum
370\.
::

::gatha1
‘‘Isi gahetvā pupphāni, āgacchantaṃ mahāyasaṃ;
::

::gathalast
Pūjesi janasaṃmajjhe, bodhatthāya mahāisi.
::

::hangnum
371\.
::

::gatha1
‘‘Passitvā janasaṃmajjhe, dīpaṅkaro mahāmuni;
::

::gathalast
Viyākāsi mahāvīro, isi muggatamānasaṃ.
::

::hangnum
372\.
::

::gatha1
‘‘Aparimeyye ito kappe, dīpaṅkaro mahāmuni;
::

::gathalast
Mama kammaṃ viyākāsi, ujubhāvaṃ mahāmuni.
::

::hangnum
373\.
::

::gatha1
‘‘‘Samacittā {pb:V:2.0258} samakammā, samakārī bhavissati;
::

::gathalast
Piyā hessati kammena, tuyhatthāya mahāisi {note:mahāise (syā.)}.
::

::hangnum
374\.
::

::gatha1
‘‘‘Sudassanā supiyā ca, manāpā piyavādinī;
::

::gathalast
Tassa dhammesu dāyādā, viharissati iddhikā.
::

::hangnum
375\.
::

::gatha1
‘‘‘Yathāpi bhaṇḍasāmuggaṃ, anurakkhati sāmino;
::

::gathalast
Evaṃ kusaladhammānaṃ, anurakkhissate ayaṃ.
::

::hangnum
376\.
::

::gatha1
‘‘‘Tassa te {note:tassa taṃ (syā.)} anukampantī, pūrayissati pāramī;
::

::gathalast
Sīhova pañjaraṃ bhetvā {note:hitvā (syā.), hetvā (pī.)}, pāpuṇissati bodhiyaṃ’.
::

::hangnum
377\.
::

::gatha1
‘‘Aparimeyye {pb:T:2.0364} ito kappe, yaṃ maṃ buddho viyākarī;
::

::gathalast
Taṃ vācaṃ anumodentī, evaṃkārī bhaviṃ ahaṃ.
::

::hangnum
378\.
::

::gatha1
‘‘Tassa {pb:P:2.0589} kammassa sukatassa, tattha cittaṃ pasādayiṃ;
::

::gathalast
Devamanussakaṃ yoniṃ, anubhotvā asaṅkhiyaṃ.
::

::hangnum
379\.
::

::gatha1
‘‘Sukhadukkhenubhotvāhaṃ, devesu mānusesu ca;
::

::gathalast
Pacchime bhave sampatte, ajāyiṃ sākiye kule.
::

::hangnum
380\.
::

::gatha1
‘‘Rūpavatī bhogavatī, yasasīlavatī tato;
::

::gathalast
Sabbaṅgasampadā homi, kulesu abhisakkatā.
::

::hangnum
381\.
::

::gatha1
‘‘Lābhaṃ {pb:M:2.0270} silokaṃ sakkāraṃ, lokadhammasamāgamaṃ;
::

::gathalast
Cittañca dukkhitaṃ natthi, vasāmi akutobhayā.
::

::hangnum
382\.
::

::gatha1
‘‘Vuttañhetaṃ bhagavatā, rañño antepure tadā;
::

::gathalast
Khattiyānaṃ pure vīra, upakārañca niddisi.
::

::hangnum
383\.
::

::gatha1
‘‘Upakārā ca yā nārī, yā ca nārī sukhe dukhe;
::

::gathalast
Atthakkhāyī ca yā nārī, yā ca nārīnukampikā.
::

::hangnum
384\.
::

::gatha1
‘‘Pañcakoṭisatā buddhā, navakoṭisatāni ca;
::

::gathalast
Etesaṃ devadevānaṃ, mahādānaṃ pavattayiṃ.
::

::hangnum
385\.
::

::gatha1
‘‘Adhikāraṃ mahā {note:sadā (pī.) evamuparipi} mayhaṃ, dhammarāja suṇohi me;
::

::gathalast
Ekādasakoṭisatā, buddhā dvādasa koṭiyo {note:honti lokagganāyakā (sī. syā.), paṇṇākoṭisatāni ca (pī.)}.
::

::hangnum
386\.
::

::gatha1
‘‘Etesaṃ devadevānaṃ, mahādānaṃ pavattayiṃ;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
387\.
::

::gatha1
‘‘‘Vīsakoṭisatā {pb:T:2.0365}{pb:V:2.0259} buddhā, tiṃsakoṭisatāni ca;
::

::gathalast
Etesaṃ devadevānaṃ, mahādānaṃ pavattayiṃ.
::

::hangnum
388\.
::

::gatha1
‘‘‘Adhikāraṃ mahā mayhaṃ, dhammarāja suṇohi me;
::

::gathalast
Cattālīsakoṭisatā, paññāsa koṭisatāni ca.
::

::hangnum
389\.
::

::gatha1
‘‘‘Etesaṃ {pb:P:2.0590} devadevānaṃ, mahādānaṃ pavattayiṃ;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
390\.
::

::gatha1
‘‘‘Saṭṭhikoṭisatā buddhā, sattatikoṭisatāni ca;
::

::gathalast
Etesaṃ devadevānaṃ, mahādānaṃ pavattayiṃ.
::

::hangnum
391\.
::

::gatha1
‘‘‘Adhikāraṃ mahā mayhaṃ, dhammarāja suṇohi me;
::

::gathalast
Asītikoṭisatā buddhā, navutikoṭisatāni ca.
::

::hangnum
392\.
::

::gatha1
‘‘‘Etesaṃ devadevānaṃ, mahādānaṃ pavattayiṃ;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
393\.
::

::gatha1
‘‘‘Koṭisatasahassāni, honti lokagganāyakā;
::

::gathalast
Etesaṃ devadevānaṃ, mahādānaṃ pavattayiṃ.
::

::hangnum
394\.
::

::gatha1
‘‘‘Adhikāraṃ {pb:M:2.0271} mahā mayhaṃ, dhammarāja suṇohi me;
::

::gathalast
Navakoṭisahassāni, apare lokanāyakā.
::

::hangnum
395\.
::

::gatha1
‘‘‘Etesaṃ devadevānaṃ, mahādānaṃ pavattayiṃ;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
396\.
::

::gatha1
‘‘‘Koṭisatasahassāni, pañcāsītimahesinaṃ;
::

::gathalast
Pañcāsītikoṭisatā, sattatiṃsā ca koṭiyo.
::

::hangnum
397\.
::

::gatha1
‘‘‘Etesaṃ {pb:T:2.0366} devadevānaṃ, mahādānaṃ pavattayiṃ;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
398\.
::

::gatha1
‘‘‘Paccekabuddhā vītarāgā {note:dhutarāgā (pī. ka.)}, aṭṭhaṭṭhamakakoṭiyo {note:aṭṭhamattaka… (sī.), aṭṭhamatthaka… (syā.)};
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
399\.
::

::gatha1
‘‘‘Khīṇāsavā vītamalā, asaṅkhiyā buddhasāvakā;
::

::gathalast
Adhikāraṃ mahā mayhaṃ, dhammarāja suṇohi me.
::

::hangnum
400\.
::

::gatha1
‘‘‘Evaṃ dhamme suciṇṇānaṃ, sadā dhammassa cārinaṃ;
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
401\.
::

::gatha1
‘‘‘Dhammaṃ {pb:V:2.0260} care sucaritaṃ, na naṃ duccaritaṃ care;
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
402\.
::

::gatha1
‘‘‘Nibbinditvāna saṃsāre, pabbajiṃ anagāriyaṃ;
::

::gathalast
Sahassaparivārena, pabbajitvā akiñcanā.
::

::hangnum
403\.
::

::gatha1
‘‘‘Agāraṃ vijahitvāna, pabbajiṃ anagāriyaṃ;
::

::gathalast
Aḍḍhamāse asampatte, catusaccamapāpuṇiṃ.
::

::hangnum
404\.
::

::gatha1
‘‘‘Cīvaraṃ piṇḍapātañca, paccayaṃ sayanāsanaṃ;
::

::gathalast
Upanenti bahū janā, sāgareyeva ūmiyo.
::

::hangnum
405\.
::

::gatha1
‘‘‘Kilesā jhāpitā mayhaṃ…pe… viharāmi anāsavā.
::

::hangnum
406\.
::

::gatha1
‘‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
407\.
::

::gatha1
‘‘‘Paṭisambhidā {pb:T:2.0367} catasso…pe… kataṃ buddhassa sāsanaṃ’.
::

::hangnum
408\.
::

::gatha1
‘‘Evaṃ bahuvidhaṃ dukkhaṃ, sampattī ca bahubbidhā;
::

::gathalast
Visuddhibhāvaṃ sampattā, labhāmi sabbasampadā.
::

::hangnum
409\.
::

::gatha1
‘‘Yā {pb:M:2.0272} dadāti sakattānaṃ, puññatthāya mahesino;
::

::gathalast
Sahāyasampadā honti, nibbānapadamasaṅkhataṃ.
::

::hangnum
410\.
::

::gatha1
‘‘Parikkhīṇaṃ atītañca, paccuppannaṃ anāgataṃ;
::

::gathalast
Sabbakammaṃ mamaṃ khīṇaṃ, pāde vandāmi cakkhuma’’.
::

Itthaṃ sudaṃ yasodharā bhikkhunī bhagavato sammukhā imā gāthāyo abhāsitthāti.

::centre
Yasodharātheriyāpadānaṃ aṭṭhamaṃ.
::

#### 9. Yasodharāpamukhadasabhikkhunīsahassaapadānaṃ

::hangnum
411\.
::

::gatha1
‘‘Kappe {pb:P:2.0591} ca satasahasse, caturo ca asaṅkhiye;
::

::gathalast
Dīpaṅkaro nāma jino, uppajji lokanāyako.
::

::hangnum
412\.
::

::gatha1
‘‘Dīpaṅkaro mahāvīro, viyākāsi vināyako;
::

::gathalast
Sumedhañca sumittañca, samānasukhadukkhataṃ.
::

::hangnum
413\.
::

::gatha1
‘‘Sadevakañca {pb:V:2.0261} passanto, vicaranto sadevakaṃ;
::

::gathalast
Tesaṃ pakittane amhe, upagamma samāgamaṃ.
::

::hangnum
414\.
::

::gatha1
‘‘Amhaṃ {pb:T:2.0368} sabbapati hohi {note:sabbā patī honti (pī.)}, anāgatasamāgame;
::

::gathalast
Sabbāva tuyhaṃ bhariyā, manāpā piyavādikā.
::

::hangnum
415\.
::

::gatha1
‘‘Dānaṃ sīlamayaṃ sabbaṃ, bhāvanā ca subhāvitā;
::

::gathalast
Dīgharattañca no {note:dīgharattamidaṃ (syā. ka.)} sabbaṃ, pariccattaṃ mahāmune.
::

::hangnum
416\.
::

::gatha1
‘‘Gandhaṃ vilepanaṃ mālaṃ, dīpañca ratanāmayaṃ;
::

::gathalast
Yaṃkiñci patthitaṃ sabbaṃ, pariccattaṃ mahāmuni.
::

::hangnum
417\.
::

::gatha1
‘‘Aññaṃ vāpi kataṃ kammaṃ, paribhogañca mānusaṃ;
::

::gathalast
Dīgharattañhi no sabbaṃ, pariccattaṃ mahāmuni.
::

::hangnum
418\.
::

::gatha1
‘‘Anekajātisaṃsāraṃ, bahuṃ puññampi no kataṃ;
::

::gathalast
Issaramanubhotvāna, saṃsaritvā bhavābhave.
::

::hangnum
419\.
::

::gatha1
‘‘Pacchime {pb:M:2.0273} bhave sampatte, sakyaputtanivesane;
::

::gathalast
Nānākulūpapannāyo, accharā kāmavaṇṇinī.
::

::hangnum
420\.
::

::gatha1
‘‘Lābhaggena yasaṃ pattā, pūjitā sabbasakkatā;
::

::gathalast
Lābhiyo annapānānaṃ, sadā sammānitā mayaṃ.
::

::hangnum
421\.
::

::gatha1
‘‘Agāraṃ pajahitvāna, pabbajimhanagāriyaṃ;
::

::gathalast
Aḍḍhamāse asampatte, sabbā pattāmha nibbutiṃ.
::

::hangnum
422\.
::

::gatha1
‘‘Lābhiyo annapānānaṃ, vatthasenāsanāni ca;
::

::gathalast
Upenti paccayā sabbe, sadā sakkatapūjitā.
::

::hangnum
423\.
::

::gatha1
‘‘Kilesā {pb:P:2.0592} jhāpitā amhaṃ…pe… viharāma anāsavā.
::

::hangnum
424\.
::

::gatha1
‘‘Svāgataṃ {pb:T:2.0369} vata no āsi…pe… kataṃ buddhassa sāsanaṃ.
::

::hangnum
425\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ yasodharāpamukhāni dasabhikkhunīsahassāni bhagavato sammukhā imā gāthāyo abhāsitthāti.

::centre
Yasodharāpamukhadasabhikkhunīsahassāpadānaṃ navamaṃ.
::

#### 10. Yasodharāpamukhaaṭṭhārasabhikkhunīsahassaapadānaṃ

::hangnum
426\.
::

::gatha1
‘‘Aṭṭhārasasahassāni{pb:V:2.0262}, bhikkhunī sakyasambhavā;
::

::gathalast
Yasodharāpamukhāni, sambuddhaṃ upasaṅkamuṃ.
::

::hangnum
427\.
::

::gatha1
‘‘Aṭṭhārasasahassāni, sabbā honti mahiddhikā;
::

::gathalast
Vandantī munino pāde, ārocenti yathābalaṃ.
::

::hangnum
428\.
::

::gatha1
‘‘‘Jāti khīṇā jarā byādhi, maraṇañca mahāmuni;
::

::gathalast
Anāsavaṃ padaṃ santaṃ, amataṃ yāma nāyaka.
::

::hangnum
429\.
::

::gatha1
‘‘‘Khalitañce pure atthi, sabbāsampi mahāmuni;
::

::gathalast
Aparādhamajānantī, khama amhaṃ vināyaka.
::

::hangnum
430\.
::

::gatha1
‘‘‘Iddhiñcāpi nidassetha, mama sāsanakārikā;
::

::gathalast
Parisānañca sabbāsaṃ, kaṅkhaṃ chindatha yāvatā.
::

::hangnum
431\.
::

::gatha1
‘‘‘Yasodharā {pb:M:2.0274} mahāvīra, manāpā piyadassanā;
::

::gathalast
Sabbā {pb:T:2.0370} tuyhaṃ mahāvīra, agārasmiṃ pajāpati.
::

::hangnum
432\.
::

::gatha1
‘‘‘Thīnaṃ satasahassānaṃ, navutīnaṃ chaduttari;
::

::gathalast
Agāre te mayaṃ vīra, pāmokkhā sabbā issarā.
::

::hangnum
433\.
::

::gatha1
‘‘‘Rūpācāraguṇūpetā, yobbanaṭṭhā piyaṃvadā;
::

::gathalast
Sabbā no apacāyanti, devatā viya mānusā.
::

::hangnum
434\.
::

::gatha1
‘‘‘Aṭṭhārasasahassāni, sabbā sākiyasambhavā;
::

::gathalast
Yasodharāsahassāni, pāmokkhā issarā tadā.
::

::hangnum
435\.
::

::gatha1
‘‘‘Kāmadhātumatikkamma{pb:P:2.0593}, saṇṭhitā rūpadhātuyā;
::

::gathalast
Rūpena sadisā natthi, sahassānaṃ mahāmuni.
::

::hangnum
436\.
::

::gatha1
‘‘‘Sambuddhaṃ abhivādetvā, iddhiṃ dassaṃsu satthuno;
::

::gathalast
Nekā nānāvidhākārā, mahāiddhīpi dassayuṃ.
::

::hangnum
437\.
::

::gatha1
‘‘‘Cakkavāḷasamaṃ kāyaṃ, sīsaṃ uttarato kuru;
::

::gathalast
Ubho pakkhā duve dīpā, jambudīpaṃ sarīrato.
::

::hangnum
438\.
::

::gatha1
‘‘‘Dakkhiṇañca saraṃ piñchaṃ, nānāsākhā tu pattakā;
::

::gathalast
Candañca sūriyañcakkhi, merupabbatato sikhaṃ.
::

::hangnum
439\.
::

::gatha1
‘‘‘Cakkavāḷagiriṃ {pb:V:2.0263} tuṇḍaṃ, jamburukkhaṃ samūlakaṃ;
::

::gathalast
Bījamānā upāgantvā, vandantī lokanāyakaṃ.
::

::hangnum
440\.
::

::gatha1
‘‘‘Hatthivaṇṇaṃ tathevassaṃ, pabbataṃ jaladhiṃ tathā;
::

::gathalast
Candañca sūriyaṃ meruṃ, sakkavaṇṇañca dassayuṃ.
::

::hangnum
441\.
::

::gatha1
‘‘‘Yasodharā {pb:T:2.0371} mayaṃ vīra, pāde vandāma cakkhuma;
::

::gathalast
Tava cirapabhāvena, nipphannā naranāyaka.
::

::hangnum
442\.
::

::gatha1
‘‘‘Iddhīsu ca vasī homa, dibbāya sotadhātuyā;
::

::gathalast
Cetopariyañāṇassa, vasī homa mahāmune.
::

::hangnum
443\.
::

::gatha1
‘‘‘Pubbenivāsaṃ jānāma, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
444\.
::

::gatha1
‘‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ amhaṃ mahāvīra, uppannaṃ tava santike.
::

::hangnum
445\.
::

::gatha1
‘‘‘Pubbānaṃ {pb:M:2.0275} lokanāthānaṃ, saṅgamaṃ no nidassitaṃ;
::

::gathalast
Adhikārā bahū amhaṃ, tuyhatthāya mahāmune.
::

::hangnum
446\.
::

::gatha1
‘‘‘Yaṃ amhaṃ pūritaṃ kammaṃ, kusalaṃ sarase mune;
::

::gathalast
Tuyhatthāya mahāvīra, puññānupacitāni no.
::

::hangnum
447\.
::

::gatha1
‘‘‘Abhabbaṭṭhāne vajjetvā, vārayimha anācaraṃ;
::

::gathalast
Tuyhatthāya mahāvīra, cattāni jīvitāni no {note:sañcattaṃ jīvitampi no (syā.)}.
::

::hangnum
448\.
::

::gatha1
‘‘‘Nekakoṭisahassāni{pb:P:2.0594}, bhariyatthāyadāsi no;
::

::gathalast
Na tattha vimanā homa, tuyhatthāya mahāmune.
::

::hangnum
449\.
::

::gatha1
‘‘‘Nekakoṭisahassāni, upakārāyadāsi no;
::

::gathalast
Na tattha vimanā homa, tuyhatthāya mahāmune.
::

::hangnum
450\.
::

::gatha1
‘‘‘Nekakoṭisahassāni, bhojanatthāyadāsi no;
::

::gathalast
Na tattha vimanā homa, tuyhatthāya mahāmune.
::

::hangnum
451\.
::

::gatha1
‘‘‘Nekakoṭisahassāni{pb:T:2.0372}, jīvitāni cajimhase {note:cajimha no (pī. ka.)};
::

::gathalast
Bhayamokkhaṃ karissāma, jīvitāni cajimhase.
::

::hangnum
452\.
::

::gatha1
‘‘‘Aṅgagate alaṅkāre, vatthe nānāvidhe bahū;
::

::gathalast
Itthibhaṇḍe na gūhāma, tuyhatthāya mahāmune.
::

::hangnum
453\.
::

::gatha1
‘‘‘Dhanadhaññapariccāgaṃ{pb:V:2.0264}, gāmāni nigamāni ca;
::

::gathalast
Khettaṃ puttā ca dhītā ca, pariccattā mahāmune.
::

::hangnum
454\.
::

::gatha1
‘‘‘Hatthī assā gavā cāpi, dāsiyo paricārikā;
::

::gathalast
Tuyhatthāya mahāvīra, pariccattaṃ asaṅkhiyaṃ.
::

::hangnum
455\.
::

::gatha1
‘‘‘Yaṃ amhe paṭimantesi, dānaṃ dassāma yācake;
::

::gathalast
Vimanaṃ no na passāma, dadato dānamuttamaṃ.
::

::hangnum
456\.
::

::gatha1
‘‘‘Nānāvidhaṃ bahuṃ dukkhaṃ, saṃsāre ca bahubbidhe;
::

::gathalast
Tuyhatthāya mahāvīra, anubhuttaṃ asaṅkhiyaṃ.
::

::hangnum
457\.
::

::gatha1
‘‘‘Sukhappattānumodāma, na ca dukkhesu dummanā;
::

::gathalast
Sabbattha tulitā homa, tuyhatthāya mahāmune.
::

::hangnum
458\.
::

::gatha1
‘‘‘Anumaggena {pb:M:2.0276} sambuddho, yaṃ dhammaṃ abhinīhari;
::

::gathalast
Anubhotvā sukhaṃ dukkhaṃ, patto bodhiṃ mahāmune.
::

::hangnum
459\.
::

::gatha1
‘‘‘Brahmadevañca sambuddhaṃ, gotamaṃ lokanāyakaṃ;
::

::gathalast
Aññesaṃ lokanāthānaṃ, saṅgamaṃ tehi no bahū.
::

::hangnum
460\.
::

::gatha1
‘‘‘Adhikāraṃ bahuṃ amhe, tuyhatthāya mahāmune;
::

::gathalast
Gavesato buddhadhamme, mayaṃ te paricārikā.
::

::hangnum
461\.
::

::gatha1
‘‘‘Kappe {pb:T:2.0373} ca satasahasse, caturo ca asaṅkhiye;
::

::gathalast
Dīpaṅkaro mahāvīro, uppajji lokanāyako.
::

::hangnum
462\.
::

::gatha1
‘‘‘Paccantadesavisaye, nimantetvā tathāgataṃ;
::

::gathalast
Tassa āgamanaṃ maggaṃ, sodhenti tuṭṭhamānasā.
::

::hangnum
463\.
::

::gatha1
‘‘‘Tena {pb:P:2.0595} kālena so āsi, sumedho nāma brāhmaṇo;
::

::gathalast
Maggañca paṭiyādesi, āyato sabbadassino.
::

::hangnum
464\.
::

::gatha1
‘‘‘Tena kālena ahumha, sabbā brāhmaṇasambhavā;
::

::gathalast
Thalūdajāni pupphāni, āharimha samāgamaṃ.
::

::hangnum
465\.
::

::gatha1
‘‘‘Tasmiṃ so samaye buddho, dīpaṅkaro mahāyaso;
::

::gathalast
Viyākāsi mahāvīro, isimuggatamānasaṃ.
::

::hangnum
466\.
::

::gatha1
‘‘‘Calatī ravatī puthavī, saṅkampati sadevake;
::

::gathalast
Tassa kammaṃ pakittente, isimuggatamānasaṃ.
::

::hangnum
467\.
::

::gatha1
‘‘‘Devakaññā {pb:V:2.0265} manussā ca, mayañcāpi sadevakā;
::

::gathalast
Nānāpūjanīyaṃ bhaṇḍaṃ, pūjayitvāna patthayuṃ.
::

::hangnum
468\.
::

::gatha1
‘‘‘Tesaṃ buddho viyākāsi, jotidīpa sanāmako;
::

::gathalast
Ajja ye patthitā atthi, te bhavissanti sammukhā.
::

::hangnum
469\.
::

::gatha1
‘‘‘Aparimeyye ito kappe, yaṃ no buddho viyākari;
::

::gathalast
Taṃ vācamanumodentā, evaṃkārī ahumha no.
::

::hangnum
470\.
::

::gatha1
‘‘‘Tassa kammassa sukatassa, tassa cittaṃ pasādayuṃ;
::

::gathalast
Devamānusikaṃ yoniṃ, anubhotvā asaṅkhiyaṃ.
::

::hangnum
471\.
::

::gatha1
‘‘‘Sukhadukkhenubhotvāna{pb:T:2.0374}, devesu mānusesu ca;
::

::gathalast
Pacchime bhave sampatte, jātāmha sākiye kule.
::

::hangnum
472\.
::

::gatha1
‘‘‘Rūpavatī {pb:M:2.0277} bhogavatī, yasasīlavatī tato;
::

::gathalast
Sabbaṅgasampadā homa, kulesu abhisakkatā.
::

::hangnum
473\.
::

::gatha1
‘‘‘Lābhaṃ silokaṃ sakkāraṃ, lokadhammasamāgamaṃ;
::

::gathalast
Cittañca dukkhitaṃ natthi, vasāma akutobhayā.
::

::hangnum
474\.
::

::gatha1
‘‘‘Vuttañhetaṃ bhagavatā, rañño antepure tadā;
::

::gathalast
Khattiyānaṃ pure vīra {note:tāsaṃ (syā.)}, upakārañca niddisi.
::

::hangnum
475\.
::

::gatha1
‘‘‘Upakārā ca yā nārī, yā ca nārī sukhe dukhe;
::

::gathalast
Atthakkhāyī ca yā nārī, yā ca nārīnukampikā.
::

::hangnum
476\.
::

::gatha1
‘‘‘Dhammaṃ {pb:P:2.0596} care sucaritaṃ, na naṃ duccaritaṃ care;
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
477\.
::

::gatha1
‘‘‘Agāraṃ vijahitvāna, pabbajimhanagāriyaṃ;
::

::gathalast
Aḍḍhamāse asampatte, catusaccaṃ phusimha no.
::

::hangnum
478\.
::

::gatha1
‘‘‘Cīvaraṃ piṇḍapātañca, paccayaṃ sayanāsanaṃ;
::

::gathalast
Upanenti bahū amhe, sāgarasseva ūmiyo.
::

::hangnum
479\.
::

::gatha1
‘‘‘Kilesā jhāpitā amhaṃ {note:mayhaṃ (syā.), amhākaṃ (ka.)}, bhavā sabbe samūhatā;
::

::gathalast
Nāgīva bandhanaṃ chetvā, viharāma anāsavā.
::

::hangnum
480\.
::

::gatha1
‘‘‘Svāgataṃ vata no āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
481\.
::

::gatha1
‘‘‘Paṭisambhidā {pb:T:2.0375}{pb:V:2.0266} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’.
::

::hangnum
482\.
::

::gatha1
‘‘Evaṃ bahuvidhaṃ dukkhaṃ, sampattī ca bahubbidhā;
::

::gathalast
Visuddhabhāvaṃ sampattā, labhāma sabbasampadā.
::

::hangnum
483\.
::

::gatha1
‘‘Yā dadanti sakattānaṃ, puññatthāya mahesino;
::

::gathalast
Sahāyasampadā honti, nibbānapadamasaṅkhataṃ.
::

::hangnum
484\.
::

::gatha1
‘‘Parikkhīṇaṃ atītañca, paccuppannaṃ anāgataṃ;
::

::gathalast
Sabbakammampi no khīṇaṃ, pāde vandāma cakkhuma.
::

::hangnum
485\.
::

::gatha1
‘‘Nibbānāya {pb:M:2.0278} vadantīnaṃ, kiṃ vo vakkhāma uttari;
::

::gathalast
Santasaṅkhatadosañhi, pappotha {note:santasaṅkhatadoso yo, pajjotaṃ (syā. pī. ka.)} amataṃ padaṃ’’.
::

Itthaṃ sudaṃ yasodharāpamukhāni aṭṭhārasabhikkhunīsahassāni bhagavato sammukhā imā gāthāyo abhāsitthāti.

::centre
Yasodharāpamukhaaṭṭhārasabhikkhunīsahassāpadānaṃ dasamaṃ.
::

::centre
Kuṇḍalakesīvaggo tatiyo.
::

Tassuddānaṃ –

::gatha1
Kuṇḍalā gotamī ceva, dhammadinnā ca sakulā;
::

::gathalast
Varanandā ca soṇā ca, kāpilānī yasodharā.
::

::gatha1
Dasasahassabhikkhunī, aṭṭhārasasahassakā;
::

::gathalast
Gāthāsatāni cattāri, cha ca sattatimeva ca {note:aṭṭhasattatimeva ca (syā.)}.
::

### 4. Khattiyāvaggo

#### 1. Yasavatīpamukhaaṭṭhārasabhikkhunīsahassaapadānaṃ

::hangnum
1\.
::

::gatha1
‘‘Bhavā {pb:T:2.0376}{pb:M:2.0279}{pb:V:2.0267}{pb:P:2.0597} sabbe parikkhīṇā, bhavā santi vimocitā;
::

::gathalast
Sabbāsavā ca no natthi, ārocema mahāmune.
::

::hangnum
2\.
::

::gatha1
‘‘Purimaṃ kusalaṃ kammaṃ {note:parikammañca kusalaṃ (syā.)}, yaṃ kiñci sādhupatthitaṃ;
::

::gathalast
Paribhogamayaṃ dinnaṃ, tuyhatthāya mahāmune.
::

::hangnum
3\.
::

::gatha1
‘‘Buddhapaccekabuddhānaṃ, sāvakānañca patthitaṃ {note:buddhānaṃ sāvakānañca (sī. ka.)};
::

::gathalast
Paribhogamayaṃ dinnaṃ, tuyhatthāya mahāmune.
::

::hangnum
4\.
::

::gatha1
‘‘Uccanīcamayaṃ kammaṃ, bhikkhūnaṃ sādhupatthitaṃ;
::

::gathalast
Uccākulaparikammaṃ, katametaṃ mahāmune {note:katamhehi mahāmune (syā. pī.)}.
::

::hangnum
5\.
::

::gatha1
‘‘Teneva sukkamūlena, coditā kammasampadā;
::

::gathalast
Mānusikamatikkantā, jāyiṃsu khattiye kule.
::

::hangnum
6\.
::

::gatha1
‘‘Uppatte ca kate kamme, jātiyā vāpi ekato;
::

::gathalast
Pacchime ekato jātā, khattiyā kulasambhavā.
::

::hangnum
7\.
::

::gatha1
‘‘Rūpavatī bhogavatī, lābhasakkārapūjitā;
::

::gathalast
Antepure mahāvīra, devānaṃ viya nandane.
::

::hangnum
8\.
::

::gatha1
‘‘Nibbinditvā agāramhā, pabbajimhanagāriyaṃ;
::

::gathalast
Katipāhaṃ upādāya, sabbā pattāmha nibbutiṃ.
::

::hangnum
9\.
::

::gatha1
‘‘Cīvaraṃ {pb:T:2.0377} piṇḍapātañca, paccayaṃ sayanāsanaṃ;
::

::gathalast
Upanenti bahū amhe, sadā sakkatapūjitā.
::

::hangnum
10\.
::

::gatha1
‘‘Kilesā jhāpitā amhaṃ, bhavā sabbe samūhatā;
::

::gathalast
Nāgīva bandhanaṃ chetvā, viharāma anāsavā.
::

::hangnum
11\.
::

::gatha1
‘‘Svāgataṃ vata no āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
12\.
::

::gatha1
‘‘Paṭisambhidā {pb:M:2.0280}{pb:V:2.0268} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

Itthaṃ sudaṃ yasavatīpamukhāni khattiyakaññābhikkhuniyo aṭṭhārasasahassāni bhagavato sammukhā imā gāthāyo abhāsitthāti.

::centre
Yasavatīpamukhaaṭṭhārasabhikkhunīsahassāpadānaṃ paṭhamaṃ.
::

#### 2. Caturāsītibhikkhunīsahassaapadānaṃ

::hangnum
13\.
::

::gatha1
‘‘Cullāsītisahassāni{pb:P:2.0598}, brāhmaññakulasambhavā {note:brāhmaṇakulasambhavā (syā. ka.)};
::

::gathalast
Sukhumālahatthapādā, pure tuyhaṃ mahāmune.
::

::hangnum
14\.
::

::gatha1
‘‘Vessasuddakule jātā, devā nāgā ca kinnarā;
::

::gathalast
Cātuddīpā bahū kaññā, pure tuyhaṃ mahāmune.
::

::hangnum
15\.
::

::gatha1
‘‘Kāci pabbajitā atthi, sabbadassāvino {note:saccadassāvino (sī. pī.)} hū;
::

::gathalast
Devā ca kinnarā nāgā, phusissanti anāgate.
::

::hangnum
16\.
::

::gatha1
‘‘Anubhotvā yasaṃ sabbaṃ, patvāna sabbasampadā;
::

::gathalast
Tumhaṃ {pb:T:2.0378} {note:tvayi (sī. pī.)} pasādaṃ paṭiladdhā, bujjhissanti anāgate.
::

::hangnum
17\.
::

::gatha1
‘‘Amhe brāhmaṇadhītā tu, brāhmaññakulasambhavā;
::

::gathalast
Pekkhato no {note:lakkhaṇā ca (syā.)} mahāvīra, pāde vandāma cakkhuma.
::

::hangnum
18\.
::

::gatha1
‘‘Upahatā bhavā sabbe, mūlataṇhā samūhatā;
::

::gathalast
Samucchinnā anusayā, puññasaṅkhāradālitā.
::

::hangnum
19\.
::

::gatha1
‘‘Samādhigocarā sabbā, samāpattivasī katā;
::

::gathalast
Jhānena dhammaratiyā, viharissāma no sadā.
::

::hangnum
20\.
::

::gatha1
‘‘Bhavanetti avijjā ca, saṅkhārāpi ca khepitā;
::

::gathalast
Sududdasaṃ padaṃ gantvā, anujānātha {note:anujānimha (syā. pī. ka.)} nāyaka.
::

::hangnum
21\.
::

::gatha1
‘‘Upakārā mamaṃ tumhe, dīgharattaṃ katāvino;
::

::gathalast
Catunnaṃ saṃsayaṃ chetvā, sabbā gacchantu nibbutiṃ.
::

::hangnum
22\.
::

::gatha1
‘‘Vanditvā {pb:M:2.0281}{pb:V:2.0269} munino pāde, katvā iddhivikubbanaṃ;
::

::gathalast
Kāci dassenti ālokaṃ, andhakāramathāparā.
::

::hangnum
23\.
::

::gatha1
‘‘Dassenti candasūriye, sāgarañca samacchakaṃ;
::

::gathalast
Sineruṃ paribhaṇḍañca, dassenti pārichattakaṃ.
::

::hangnum
24\.
::

::gatha1
‘‘Tāvatiṃsañca bhavanaṃ, yāmaṃ dassenti iddhiyā;
::

::gathalast
Tusitaṃ nimmite deve, vasavattī mahissare.
::

::hangnum
25\.
::

::gatha1
‘‘Brahmāno kāci dassenti, caṅkamañca mahārahaṃ;
::

::gathalast
Brahmavaṇṇañca māpetvā, dhammaṃ desenti suññataṃ.
::

::hangnum
26\.
::

::gatha1
‘‘Nānāvikubbanaṃ katvā, iddhiṃ dassiya satthuno;
::

::gathalast
Dassayiṃsu {pb:T:2.0379} balaṃ sabbā, pāde vandiṃsu satthuno.
::

::hangnum
27\.
::

::gatha1
‘‘Iddhīsu {pb:P:2.0599} ca vasī homa, dibbāya sotadhātuyā;
::

::gathalast
Cetopariyañāṇassa, vasī homa mahāmune.
::

::hangnum
28\.
::

::gatha1
‘‘Pubbenivāsaṃ jānāma, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
29\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ amhaṃ mahāvīra, uppannaṃ tava santike.
::

::hangnum
30\.
::

::gatha1
‘‘Pubbānaṃ lokanāthānaṃ, saṅgamaṃ no nidassitaṃ;
::

::gathalast
Adhikāraṃ bahuṃ amhaṃ, tuyhatthāya mahāmune.
::

::hangnum
31\.
::

::gatha1
‘‘Yaṃ amhehi kataṃ kammaṃ, kusalaṃ sara taṃ mune;
::

::gathalast
Tuyhatthāya mahāvīra, puññānupacitāni no.
::

::hangnum
32\.
::

::gatha1
‘‘Satasahassito kappe, padumuttaro mahāmuni;
::

::gathalast
Puraṃ haṃsavatī nāma, sambuddhassa kulāsayaṃ.
::

::hangnum
33\.
::

::gatha1
‘‘Dvārena haṃsavatiyā, gaṅgā sandati sabbadā;
::

::gathalast
Ubbaḷhā nadiyā bhikkhū, gamanaṃ na labhanti te.
::

::hangnum
34\.
::

::gatha1
‘‘Divasaṃ dve tayo ceva, sattāhaṃ māsikaṃ tato;
::

::gathalast
Catumāsampi sampuṇṇaṃ, gamanaṃ na labhanti te.
::

::hangnum
35\.
::

::gatha1
‘‘Tadā ahu sattasāro, jaṭilo nāma raṭṭhiko;
::

::gathalast
Oruddhe {note:oratīre (syā.)} bhikkhavo disvā, setuṃ gaṅgāya kārayi.
::

::hangnum
36\.
::

::gatha1
‘‘Tadā {pb:T:2.0380}{pb:M:2.0282}{pb:V:2.0270} satasahassehi, setuṃ gaṅgāya kārayi;
::

::gathalast
Saṅghassa orime tīre, vihārañca akārayi.
::

::hangnum
37\.
::

::gatha1
‘‘Itthiyo purisā ceva, uccanīcakulāni ca;
::

::gathalast
Tassa setuṃ vihārañca {note:tesu setuvihāresu (sī.), tassa setū vihāre ca (pī.)}, samabhāgaṃ akaṃsu te.
::

::hangnum
38\.
::

::gatha1
‘‘Amhe aññe ca mānujā, vippasannena cetasā;
::

::gathalast
Tassa dhammesu dāyādā, nagare janapadesu ca.
::

::hangnum
39\.
::

::gatha1
‘‘Itthī pumā kumārā ca, bahū ceva kumārikā;
::

::gathalast
Setuno ca vihārassa, vālukā ākiriṃsu te.
::

::hangnum
40\.
::

::gatha1
‘‘Vīthiṃ {pb:P:2.0600} sammajjanaṃ katvā, kadalīpuṇṇaghaṭe dhaje;
::

::gathalast
Dhūpaṃ cuṇṇañca mālañca, kāraṃ katvāna satthuno.
::

::hangnum
41\.
::

::gatha1
‘‘Setuvihāre kāretvā, nimantetvā vināyakaṃ;
::

::gathalast
Mahādānaṃ daditvāna, sambodhiṃ abhipatthayiṃ.
::

::hangnum
42\.
::

::gatha1
‘‘Padumuttaro mahāvīro, tārako sabbapāṇinaṃ;
::

::gathalast
Anumodanīyaṃkāsi, jaṭilassa mahāmuni {note:katvā, viyākāsi mahāmuni (syā.)}.
::

::hangnum
43\.
::

::gatha1
‘‘‘Satasahassātikkante, kappo hessati bhaddako;
::

::gathalast
Bhavābhavenubhotvāna, pāpuṇissati bodhiyaṃ.
::

::hangnum
44\.
::

::gatha1
‘‘‘Kāci hatthaparikammaṃ, katāvī naranāriyo;
::

::gathalast
Anāgatamhi addhāne, sabbā hessanti sammukhā’.
::

::hangnum
45\.
::

::gatha1
‘‘Tena kammavipākena, cetanāpaṇidhīhi ca;
::

::gathalast
Uppannā devabhavanaṃ, tuyhaṃ tā paricārikā.
::

::hangnum
46\.
::

::gatha1
‘‘Dibbasukhaṃ {pb:T:2.0381} asaṅkhiyaṃ, mānusañca asaṅkhiyaṃ;
::

::gathalast
Tuyhaṃ te paricārema, saṃsarimha bhavābhave.
::

::hangnum
47\.
::

::gatha1
‘‘Satasahassito kappe, sukataṃ kammasampadaṃ;
::

::gathalast
Sukhumālī manussānaṃ, atho devapure vare.
::

::hangnum
48\.
::

::gatha1
‘‘Rūpabhogayase ceva, atho kittiñca sakkataṃ {note:kittisukhaṃ piyaṃ (syā.)};
::

::gathalast
Labhāma satataṃ sabbaṃ, sukataṃ kammasampadaṃ.
::

::hangnum
49\.
::

::gatha1
‘‘Pacchime {pb:M:2.0283} bhave sampatte, jātāmha brāhmaṇe kule;
::

::gathalast
Sukhumālahatthapādā, sakyaputtanivesane.
::

::hangnum
50\.
::

::gatha1
‘‘Sabbakālampi {pb:V:2.0271} pathaviṃ, na passāma na laṅkataṃ;
::

::gathalast
Cikkhallabhūmimasuciṃ {note:cikkhallaṃ bhūmiṃ gamanaṃ (syā.)}, na passāma mahāmune.
::

::hangnum
51\.
::

::gatha1
‘‘Agāraṃ vasante amhe, sakkāraṃ sabbakālikaṃ;
::

::gathalast
Upanenti sadā sabbaṃ, pubbakammaphalena no {note:pubbakammaphalaṃ tato (sī. pī.)}.
::

::hangnum
52\.
::

::gatha1
‘‘Agāraṃ {pb:P:2.0601} pajahitvāna, pabbajitvānagāriyaṃ;
::

::gathalast
Saṃsārapathanitthiṇṇā, vītarāgā bhavāmase {note:natthi dāni punabbhavo (sī. syā. pī.)}.
::

::hangnum
53\.
::

::gatha1
‘‘Cīvaraṃ piṇḍapātañca, paccayaṃ sayanāsanaṃ;
::

::gathalast
Upanenti sadā amhe, sahassāni tato tato.
::

::hangnum
54\.
::

::gatha1
‘‘Kilesā jhāpitā amhaṃ…pe… viharāma anāsavā.
::

::hangnum
55\.
::

::gatha1
‘‘Svāgataṃ {pb:T:2.0382} vata no āsi…pe… kataṃ buddhassa sāsanaṃ.
::

::hangnum
56\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ caturāsītibrāhmaṇakaññābhikkhunīsahassāni bhagavato sammukhā imā gāthāyo abhāsitthāti.

::centre
Caturāsītibhikkhunīsahassāpadānaṃ dutiyaṃ.
::

#### 3. Uppaladāyikātherīapadānaṃ

::hangnum
57\.
::

::gatha1
‘‘Nagare aruṇavatiyā, aruṇo nāma khattiyo;
::

::gathalast
Tassa rañño ahuṃ bhariyā, ekajjhaṃ cārayāmahaṃ.
::

::hangnum
58\.
::

::gatha1
‘‘Rahogatā nisīditvā, evaṃ cintesahaṃ tadā;
::

::gathalast
‘Kusalaṃ me kataṃ natthi, ādāya gamiyaṃ mama.
::

::hangnum
59\.
::

::gatha1
‘‘‘Mahābhitāpaṃ kaṭukaṃ, ghorarūpaṃ sudāruṇaṃ;
::

::gathalast
Nirayaṃ nūna gacchāmi, ettha me natthi saṃsayo’.
::

::hangnum
60\.
::

::gatha1
‘‘Evāhaṃ {pb:M:2.0284} cintayitvāna, pahaṃsetvāna mānasaṃ;
::

::gathalast
Rājānaṃ upagantvāna, idaṃ vacanamabraviṃ.
::

::hangnum
61\.
::

::gatha1
‘‘‘Itthī nāma mayaṃ deva, purisānittarā ahu {note:purisānugatā sadā (sī.), purisā na bhavāma no (syā.), purisānaṃ bharā mayaṃ (pī.)};
::

::gathalast
Ekaṃ me samaṇaṃ dehi, bhojayissāmi khattiya’.
::

::hangnum
62\.
::

::gatha1
‘‘Adāsi {pb:V:2.0272} me tadā rājā, samaṇaṃ bhāvitindriyaṃ;
::

::gathalast
Tassa pattaṃ gahetvāna, paramannena pūrayiṃ.
::

::hangnum
63\.
::

::gatha1
‘‘Pūretvā {pb:T:2.0383}{pb:P:2.0602} paramaṃ annaṃ, saha sugandhalepanaṃ;
::

::gathalast
Mahācelena chāditvā, adāsiṃ tuṭṭhamānasā.
::

::hangnum
64\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
65\.
::

::gatha1
‘‘Sahassadevarājūnaṃ, mahesittamakārayiṃ;
::

::gathalast
Sahassacakkavattīnaṃ, mahesittamakārayiṃ.
::

::hangnum
66\.
::

::gatha1
‘‘Padesarajjaṃ vipulaṃ, gaṇanāto asaṅkhiyaṃ;
::

::gathalast
Nānāvidhaṃ bahuṃ aññaṃ, tassa kammaphalaṃ tato.
::

::hangnum
67\.
::

::gatha1
‘‘Uppalasseva me vaṇṇo, abhirūpā sudassanā;
::

::gathalast
Itthisabbaṅgasampannā, abhijātā jutindharā.
::

::hangnum
68\.
::

::gatha1
‘‘Pacchime bhave sampatte, ajāyiṃ sākiye kule;
::

::gathalast
Nārīsahassapāmokkhā, suddhodanasutassahaṃ.
::

::hangnum
69\.
::

::gatha1
‘‘Nibbinditvā agārehaṃ, pabbajiṃ anagāriyaṃ;
::

::gathalast
Sattamīrattisampattā {note:sattamiṃrattimapattā (sī. syā. pī.)}, catusaccamapāpuṇiṃ.
::

::hangnum
70\.
::

::gatha1
‘‘Cīvaraṃ piṇḍapātañca, paccayaṃ sayanāsanaṃ;
::

::gathalast
Parimetuṃ na sakkomi, piṇḍapātassidaṃ phalaṃ.
::

::hangnum
71\.
::

::gatha1
‘‘Yaṃ mayhaṃ pūritaṃ kammaṃ, kusalaṃ sarase muni;
::

::gathalast
Tuyhatthāya mahāvīra, paricattaṃ bahuṃ mayā.
::

::hangnum
72\.
::

::gatha1
‘‘Ekattiṃse ito kappe, yaṃ dānamadadiṃ tadā;
::

::gathalast
Duggatiṃ nābhijānāmi, piṇḍapātassidaṃ phalaṃ.
::

::hangnum
73\.
::

::gatha1
‘‘Dve {pb:T:2.0384}{pb:M:2.0285} gatiyo pajānāmi, devattaṃ atha mānusaṃ;
::

::gathalast
Aññaṃ gatiṃ na jānāmi, piṇḍapātassidaṃ phalaṃ.
::

::hangnum
74\.
::

::gatha1
‘‘Ucce kule pajāyāmi, mahāsāle {note:tayo sāla (ka.)} mahaddhane;
::

::gathalast
Aññe kule na jāyāmi, piṇḍapātassidaṃ phalaṃ.
::

::hangnum
75\.
::

::gatha1
‘‘Bhavābhave saṃsaritvā, sukkamūlena coditā;
::

::gathalast
Amanāpaṃ na passāmi, somanassakataṃ phalaṃ.
::

::hangnum
76\.
::

::gatha1
‘‘Iddhīsu {pb:V:2.0273}{pb:P:2.0603} ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
77\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
78\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ mama mahāvīra, uppannaṃ tava santike.
::

::hangnum
79\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
80\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
81\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ uppaladāyikā bhikkhunī bhagavato sammukhā imā gāthāyo abhāsitthāti.

::centre
Uppaladāyikātheriyāpadānaṃ tatiyaṃ.
::

#### 4. Siṅgālamātutherīapadānaṃ

::hangnum
82\.
::

::gatha1
‘‘Padumuttaro {pb:T:2.0385} nāma jino, sabbadhammāna pāragū;
::

::gathalast
Ito satasahassamhi, kappe uppajji nāyako.
::

::hangnum
83\.
::

::gatha1
‘‘Tadāhaṃ haṃsavatiyaṃ, jātāmaccakule ahuṃ;
::

::gathalast
Nānāratanapajjote, iddhe phīte mahaddhane.
::

::hangnum
84\.
::

::gatha1
‘‘Pitunā saha gantvāna, mahājanapurakkhatā;
::

::gathalast
Dhammaṃ buddhassa sutvāna, pabbajiṃ anagāriyaṃ.
::

::hangnum
85\.
::

::gatha1
‘‘Pabbajitvāna {pb:M:2.0286} kāyena, pāpakammaṃ vivajjayiṃ;
::

::gathalast
Vacīduccaritaṃ hitvā, ājīvaṃ parisodhayiṃ.
::

::hangnum
86\.
::

::gatha1
‘‘Buddhe pasannā dhamme ca, saṅghe ca tibbagāravā;
::

::gathalast
Saddhammassavane yuttā, buddhadassanalālasā {note:buddhadassanasālayā (syā.)}.
::

::hangnum
87\.
::

::gatha1
‘‘Aggaṃ saddhādhimuttānaṃ, assosiṃ bhikkhuniṃ tadā;
::

::gathalast
Taṃ ṭhānaṃ patthayitvāna, tisso sikkhā apūrayiṃ.
::

::hangnum
88\.
::

::gatha1
‘‘Tato {pb:V:2.0274} maṃ sugato āha, karuṇānugatāsayo;
::

::gatha2
‘Yassa saddhā tathāgate, acalā suppatiṭṭhitā;
::

::gathalast
Sīlañca {pb:P:2.0604} yassa kalyāṇaṃ, ariyakantaṃ pasaṃsitaṃ.
::

::hangnum
89\.
::

::gatha1
‘‘‘Saṅghe pasādo yassatthi, ujubhūtañca dassanaṃ;
::

::gathalast
Adaliddoti taṃ āhu, amoghaṃ tassa jīvitaṃ.
::

::hangnum
90\.
::

::gatha1
‘‘‘Tasmā saddhañca sīlañca, pasādaṃ dhammadassanaṃ;
::

::gathalast
Anuyuñjetha {pb:T:2.0386} medhāvī, saraṃ buddhāna {note:buddhānusāsanaṃ (sī.), buddhānaṃ sāsanaṃ (syā.)} sāsanaṃ’.
::

::hangnum
91\.
::

::gatha1
‘‘Taṃ sutvāhaṃ pamuditā, apucchiṃ paṇidhiṃ mama;
::

::gatha2
Tadā anomo amito, byākarittha vināyako;
::

::gathalast
‘Buddhe pasannā kalyāṇī, lacchase taṃ supatthitaṃ.
::

::hangnum
92\.
::

::gatha1
‘‘‘Satasahassito kappe, okkākakulasambhavo;
::

::gathalast
Gotamo nāma gottena, satthā loke bhavissati.
::

::hangnum
93\.
::

::gatha1
‘‘‘Tassa dhammesu dāyādā, orasā dhammanimmitā;
::

::gathalast
Siṅgālakassa {note:sigālakassa (sī. pī.)} mātāti, hessati satthu sāvikā’.
::

::hangnum
94\.
::

::gatha1
‘‘Taṃ sutvā muditā hutvā, yāvajīvaṃ tadā jinaṃ;
::

::gathalast
Mettacittā paricariṃ, paṭipattīhi nāyakaṃ.
::

::hangnum
95\.
::

::gatha1
‘‘Tena kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
96\.
::

::gatha1
‘‘Pacchime ca bhave dāni, giribbajapuruttame;
::

::gathalast
Jātā seṭṭhikule phīte, mahāratanasañcaye.
::

::hangnum
97\.
::

::gatha1
‘‘Putto {pb:M:2.0287} siṅgālako nāma, mamāsi vipathe rato;
::

::gathalast
Diṭṭhigahanapakkhando, disāpūjanatapparo.
::

::hangnum
98\.
::

::gatha1
‘‘Nānādisā namassantaṃ {note:namassati (syā.)}, piṇḍāya nagaraṃ vajaṃ;
::

::gathalast
Taṃ disvā ovadī buddho, magge ṭhatvā vināyako.
::

::hangnum
99\.
::

::gatha1
‘‘Tassa desayato dhammaṃ, panādo vimhayo ahu;
::

::gathalast
Dvekoṭinaranārīnaṃ, dhammābhisamayo ahu.
::

::hangnum
100\.
::

::gatha1
‘‘Tadāhaṃ {pb:T:2.0387} parisaṃ gantvā, sutvā sugatabhāsitaṃ;
::

::gathalast
Sotāpattiphalaṃ pattā, pabbajiṃ anagāriyaṃ.
::

::hangnum
101\.
::

::gatha1
‘‘Na {pb:V:2.0275}{pb:P:2.0605} cireneva kālena, buddhadassanalālasā;
::

::gathalast
Anussatiṃ taṃ bhāvetvā, arahattamapāpuṇiṃ.
::

::hangnum
102\.
::

::gatha1
‘‘Dassanatthāya buddhassa, sabbadā ca vajāmahaṃ;
::

::gathalast
Atittāyeva passāmi, rūpaṃ nayananandanaṃ.
::

::hangnum
103\.
::

::gatha1
‘‘Sabbapāramisambhūtaṃ, lakkhīnilayanaṃ varaṃ;
::

::gathalast
Rūpaṃ sabbasubhākiṇṇaṃ, atittā viharāmahaṃ.
::

::hangnum
104\.
::

::gatha1
‘‘Jino tasmiṃ guṇe tuṭṭho, etadagge ṭhapesi maṃ;
::

::gathalast
Siṅgālakassa yā mātā, aggā saddhādhimuttikā {note:saṃghavimuttikā (pī.), mamādhimuttikā (ka.)}.
::

::hangnum
105\.
::

::gatha1
‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmuni.
::

::hangnum
106\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
107\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ mama mahāvīra, uppannaṃ tava santike.
::

::hangnum
108\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
109\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
110\.
::

::gatha1
‘‘Paṭisambhidā {pb:T:2.0388} catasso…pe… kataṃ buddhassa sāsanaṃ’’.
::

Itthaṃ sudaṃ siṅgālamātā bhikkhunī imā gāthāyo abhāsitthāti.

::centre
Siṅgālamātutheriyāpadānaṃ catutthaṃ.
::

#### 5. Sukkātherīapadānaṃ

::hangnum
111\.
::

::gatha1
‘‘Ekanavutito {pb:M:2.0288} kappe, vipassī nāma nāyako;
::

::gathalast
Uppajji cārudassano, sabbadhammavipassako.
::

::hangnum
112\.
::

::gatha1
‘‘Tadāhaṃ bandhumatiyaṃ, jātā aññatare kule;
::

::gathalast
Dhammaṃ sutvāna munino, pabbajiṃ anagāriyaṃ.
::

::hangnum
113\.
::

::gatha1
‘‘Bahussutā {pb:V:2.0276} dhammadharā, paṭibhānavatī tathā;
::

::gathalast
Vicittakathikā cāpi, jinasāsanakārikā.
::

::hangnum
114\.
::

::gatha1
‘‘Tadā {pb:P:2.0606} dhammakathaṃ katvā, hitāya janataṃ bahuṃ {note:janatāya hitaṃ bahuṃ (sī.) … sadā (syā.), hitāya janasaṃsariṃ (pī.)};
::

::gathalast
Tato cutāhaṃ tusitaṃ, upapannā yasassinī.
::

::hangnum
115\.
::

::gatha1
‘‘Ekatiṃse ito kappe, sikhī viya sikhī jino;
::

::gathalast
Tapanto yasasā loke {note:lokaṃ (syā. pī.)}, uppajji vadataṃ varo.
::

::hangnum
116\.
::

::gatha1
‘‘Tadāpi pabbajitvāna, buddhasāsanakovidā;
::

::gathalast
Jotetvā jinavākyāni, tatopi tidivaṃ gatā.
::

::hangnum
117\.
::

::gatha1
‘‘Ekatiṃseva kappamhi, vessabhū nāma nāyako;
::

::gathalast
Uppajjittha mahāñāṇī, tadāpi ca tathevahaṃ.
::

::hangnum
118\.
::

::gatha1
‘‘Pabbajitvā {pb:T:2.0389} dhammadharā, jotayiṃ jinasāsanaṃ;
::

::gathalast
Gantvā marupuraṃ rammaṃ, anubhosiṃ mahāsukhaṃ.
::

::hangnum
119\.
::

::gatha1
‘‘Imamhi bhaddake kappe, kakusandho jinuttamo;
::

::gathalast
Uppajji narasaraṇo {note:narasaddūlo (sī. syā. pī.)}, tadāpi ca tathevahaṃ.
::

::hangnum
120\.
::

::gatha1
‘‘Pabbajitvā munimataṃ, jotayitvā yathāyukaṃ;
::

::gathalast
Tato cutāhaṃ tidivaṃ, agaṃ sabhavanaṃ yathā.
::

::hangnum
121\.
::

::gatha1
‘‘Imasmiṃyeva kappamhi, koṇāgamananāyako;
::

::gathalast
Uppajji lokasaraṇo, araṇo amataṅgato {note:vadataṃ varo, sabbasattānamuttamo (syā.)}.
::

::hangnum
122\.
::

::gatha1
‘‘Tadāpi pabbajitvāna, sāsane tassa tādino;
::

::gathalast
Bahussutā dhammadharā, jotayiṃ jinasāsanaṃ.
::

::hangnum
123\.
::

::gatha1
‘‘Imasmiṃyeva {pb:M:2.0289} kappamhi, kassapo munimuttamo;
::

::gathalast
Uppajji lokasaraṇo, araṇo maraṇantagū.
::

::hangnum
124\.
::

::gatha1
‘‘Tassāpi naravīrassa, pabbajitvāna sāsane;
::

::gathalast
Pariyāpuṭasaddhammā, paripucchāvisāradā.
::

::hangnum
125\.
::

::gatha1
‘‘Susīlā lajjinī ceva, tīsu sikkhāsu kovidā;
::

::gathalast
Bahuṃ dhammakathaṃ katvā, yāvajīvaṃ mahāmune.
::

::hangnum
126\.
::

::gatha1
‘‘Tena {pb:P:2.0607} kammavipākena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
127\.
::

::gatha1
‘‘Pacchime {pb:V:2.0277} ca bhave dāni, giribbajapuruttame;
::

::gathalast
Jātā seṭṭhikule phīte, mahāratanasañcaye.
::

::hangnum
128\.
::

::gatha1
‘‘Yadā {pb:T:2.0390} bhikkhusahassena, parivuto lokanāyako;
::

::gathalast
Upāgami rājagahaṃ, sahassakkhena vaṇṇito.
::

::hangnum
129\.
::

::gatha1
‘‘‘Danto dantehi saha purāṇajaṭilehi, vippamutto vippamuttehi;
::

::gathalast
Siṅgīnikkhasavaṇṇo, rājagahaṃ pāvisi bhagavā’.
::

::hangnum
130\.
::

::gatha1
‘‘Disvā buddhānubhāvaṃ taṃ, sutvāva guṇasañcayaṃ;
::

::gathalast
Buddhe cittaṃ pasādetvā, pūjayiṃ taṃ yathābalaṃ.
::

::hangnum
131\.
::

::gatha1
‘‘Aparena ca kālena, dhammadinnāya santike;
::

::gathalast
Agārā nikkhamitvāna, pabbajiṃ anagāriyaṃ.
::

::hangnum
132\.
::

::gatha1
‘‘Kesesu chijjamānesu, kilese jhāpayiṃ ahaṃ;
::

::gathalast
Uggahiṃ sāsanaṃ sabbaṃ, pabbajitvācirenahaṃ.
::

::hangnum
133\.
::

::gatha1
‘‘Tato dhammamadesesiṃ, mahājanasamāgame;
::

::gathalast
Dhamme desiyamānamhi, dhammābhisamayo ahu.
::

::hangnum
134\.
::

::gatha1
‘‘Nekapāṇasahassānaṃ, taṃ viditvātivimhito;
::

::gathalast
Abhippasanno me yakkho, bhamitvāna giribbajaṃ.
::

::hangnum
135\.
::

::gatha1
‘‘Kiṃ me katā rājagahe manussā, madhuṃ pītāva acchare;
::

::gathalast
Ye sukkaṃ na upāsanti, desentiṃ amataṃ padaṃ.
::

::hangnum
136\.
::

::gatha1
‘‘Tañca {pb:M:2.0290} appaṭivānīyaṃ, asecanakamojavaṃ;
::

::gathalast
Pivanti maññe sappaññā, valāhakamivaddhagū.
::

::hangnum
137\.
::

::gatha1
‘‘Iddhīsu {pb:T:2.0391} ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
138\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
139\.
::

::gatha1
‘‘Atthadhammaniruttīsu{pb:P:2.0608}, paṭibhāne tatheva ca;
::

::gathalast
Ñāṇaṃ mama mahāvīra, uppannaṃ tava santike.
::

::hangnum
140\.
::

::gatha1
‘‘Kilesā {pb:V:2.0278} jhāpitā mayhaṃ…pe… viharāmi anāsavā.
::

::hangnum
141\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
142\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ sukkā bhikkhunī imā gāthāyo abhāsitthāti.

::centre
Sukkātheriyāpadānaṃ pañcamaṃ.
::

::centre
Pañcamaṃ bhāṇavāraṃ.
::

#### 6. Abhirūpanandātherīapadānaṃ

::hangnum
143\.
::

::gatha1
‘‘Ekanavutito kappe, vipassī nāma nāyako;
::

::gathalast
Uppajji cārudassano, sabbadhammesu cakkhumā.
::

::hangnum
144\.
::

::gatha1
‘‘Tadāhaṃ bandhumatiyaṃ, iddhe phīte mahākule;
::

::gathalast
Jātā {pb:T:2.0392} surūpā dayitā, pūjanīyā janassa ca.
::

::hangnum
145\.
::

::gatha1
‘‘Upagantvā mahāvīraṃ, vipassiṃ lokanāyakaṃ;
::

::gathalast
Dhammaṃ suṇitvā saraṇaṃ, upesiṃ naranāyakaṃ.
::

::hangnum
146\.
::

::gatha1
‘‘Sīlesu saṃvutā hutvā, nibbute ca naruttame;
::

::gathalast
Dhātuthūpassa upari, soṇṇacchattamapūjayiṃ.
::

::hangnum
147\.
::

::gatha1
‘‘Muttacāgā sīlavatī, yāvajīvaṃ tato cutā;
::

::gathalast
Jahitvā mānusaṃ dehaṃ, tāvatiṃsūpagā ahaṃ.
::

::hangnum
148\.
::

::gatha1
‘‘Tadā {pb:M:2.0291} dasahi ṭhānehi, adhibhotvāna sesake {note:adhibhotvā asesato (syā.)};
::

::gathalast
Rūpasaddehi gandhehi, rasehi phusanehi ca.
::

::hangnum
149\.
::

::gatha1
‘‘Āyunāpi ca vaṇṇena, sukhena yasasāpi ca;
::

::gathalast
Tathevādhipateyyena, adhigayha virocahaṃ.
::

::hangnum
150\.
::

::gatha1
‘‘Pacchime ca bhave dāni, jātāhaṃ kapilavhaye;
::

::gathalast
Dhītā khemakasakkassa, nandā nāmāti vissutā.
::

::hangnum
151\.
::

::gatha1
‘‘Abhirūpasampadampi {note:abhirupaṃ upapadaṃ (sī.), abhirupaṃ uppādaṃ (pī.)}, ahu me kantisūcakaṃ;
::

::gathalast
Yadāhaṃ yobbanappattā, rūpalāvaññabhūsitā.
::

::hangnum
152\.
::

::gatha1
‘‘Tadā {pb:V:2.0279}{pb:P:2.0609} {note:tadā mamatthaṃ (sī.), idha mamatte (syā. ka.)} matthe sakyānaṃ, vivādo sumahā ahu;
::

::gathalast
Pabbājesi tato tāto, mā sakyā vinassiṃsuti.
::

::hangnum
153\.
::

::gatha1
‘‘Pabbajitvā tathāgataṃ, rūpadessiṃ naruttamaṃ;
::

::gathalast
Sutvāna nopagacchāmi, mama rūpena gabbitā.
::

::hangnum
154\.
::

::gatha1
‘‘Ovādampi {pb:T:2.0393} na gacchāmi, buddhadassanabhīrutā;
::

::gathalast
Tadā jino upāyena, upanetvā sasantikaṃ.
::

::hangnum
155\.
::

::gatha1
‘‘Tissitthiyo {note:tisso thīyo (sī. pī.)} nidassesi, iddhiyā maggakovido;
::

::gathalast
Accharārūpasadisaṃ, taruṇiṃ jaritaṃ {note:jarikaṃ (syā. ka.)} mataṃ.
::

::hangnum
156\.
::

::gatha1
‘‘Tāyo disvā susaṃviggā, virattāse kaḷevare;
::

::gathalast
Aṭṭhāsiṃ bhavanibbindā, tadā maṃ āha nāyako.
::

::hangnum
157\.
::

::gatha1
‘‘‘Āturaṃ asuciṃ pūtiṃ, passa nande samussayaṃ;
::

::gathalast
Uggharantaṃ paggharantaṃ, bālānaṃ abhinanditaṃ.
::

::hangnum
158\.
::

::gatha1
‘‘‘Asubhāya cittaṃ bhāvehi, ekaggaṃ susamāhitaṃ;
::

::gathalast
Yathā idaṃ tathā etaṃ, yathā etaṃ tathā idaṃ.
::

::hangnum
159\.
::

::gatha1
‘‘‘Evametaṃ avekkhantī, rattindivamatanditā;
::

::gathalast
Tato sakāya paññāya, abhinibbijjha vacchasi’.
::

::hangnum
160\.
::

::gatha1
‘‘Tassā {pb:M:2.0292} me appamattāya, vicarantiyā {note:vicarantvādha (sī.), vicinantīdha (syā. pī.)} yoniso;
::

::gathalast
Yathābhūtaṃ ayaṃ kāyo, diṭṭho santarabāhiro.
::

::hangnum
161\.
::

::gatha1
‘‘Atha nibbindahaṃ kāye, ajjhattañca virajjahaṃ;
::

::gathalast
Appamattā visaṃyuttā, upasantāmhi nibbutā.
::

::hangnum
162\.
::

::gatha1
‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
163\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā{pb:T:2.0394}, natthi dāni punabbhavo.
::

::hangnum
164\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ mama mahāvīra, uppannaṃ tava santike.
::

::hangnum
165\.
::

::gatha1
‘‘Kilesā {pb:V:2.0280}{pb:P:2.0610} jhāpitā mayhaṃ…pe… viharāmi anāsavā.
::

::hangnum
166\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
167\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ abhirūpanandā bhikkhunī imā gāthāyo abhāsitthāti.

::centre
Abhirūpanandātheriyāpadānaṃ chaṭṭhaṃ.
::

#### 7. Aḍḍhakāsitherīapadānaṃ

::hangnum
168\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
169\.
::

::gatha1
‘‘Tadāhaṃ pabbajitvāna, tassa buddhassa sāsane;
::

::gathalast
Saṃvutā pātimokkhamhi, indriyesu ca pañcasu.
::

::hangnum
170\.
::

::gatha1
‘‘Mattaññunī ca asane, yuttā jāgariyepi ca;
::

::gathalast
Vasantī yuttayogāhaṃ, bhikkhuniṃ vigatāsavaṃ.
::

::hangnum
171\.
::

::gatha1
‘‘Akkosiṃ duṭṭhacittāhaṃ, gaṇiketi bhaṇiṃ tadā;
::

::gathalast
Tena pāpena kammena, nirayamhi apaccisaṃ.
::

::hangnum
172\.
::

::gatha1
‘‘Tena {pb:T:2.0395}{pb:M:2.0293} kammāvasesena, ajāyiṃ gaṇikākule;
::

::gathalast
Bahusova parādhīnā, pacchimāya ca jātiyaṃ.
::

::hangnum
173\.
::

::gatha1
‘‘Kāsīsu seṭṭhikulajā, brahmacārībalenahaṃ;
::

::gathalast
Accharā viya devesu, ahosiṃ rūpasampadā.
::

::hangnum
174\.
::

::gatha1
‘‘Disvāna dassanīyaṃ maṃ, giribbajapuruttame;
::

::gathalast
Gaṇikatte nivesesuṃ, akkosanabalena me.
::

::hangnum
175\.
::

::gatha1
‘‘Sāhaṃ sutvāna saddhammaṃ, buddhaseṭṭhena desitaṃ;
::

::gathalast
Pubbavāsanasampannā, pabbajiṃ anagāriyaṃ.
::

::hangnum
176\.
::

::gatha1
‘‘Tadūpasampadatthāya, gacchantī jinasantikaṃ;
::

::gathalast
Magge dhutte ṭhite sutvā, labhiṃ dūtopasampadaṃ.
::

::hangnum
177\.
::

::gatha1
‘‘Sabbakammaṃ {pb:V:2.0281}{pb:P:2.0611} parikkhīṇaṃ, puññaṃ pāpaṃ tatheva ca;
::

::gathalast
Sabbasaṃsāramuttiṇṇā, gaṇikattañca khepitaṃ.
::

::hangnum
178\.
::

::gatha1
‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
179\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
180\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ mama mahāvīra, uppannaṃ tava santike.
::

::hangnum
181\.
::

::gatha1
‘‘Kilesā jhāpitā mayhaṃ…pe… viharāmi anāsavā.
::

::hangnum
182\.
::

::gatha1
‘‘Svāgataṃ {pb:T:2.0396} vata me āsi…pe… kataṃ buddhassa sāsanaṃ.
::

::hangnum
183\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ aḍḍhakāsi bhikkhunī imā gāthāyo abhāsitthāti.

::centre
Aḍḍhakāsitheriyāpadānaṃ sattamaṃ.
::

#### 8. Puṇṇikātherīapadānaṃ

::hangnum
184\.
::

::gatha1
‘‘Vipassino bhagavato, sikhino vessabhussa ca;
::

::gathalast
Kakusandhassa munino, koṇāgamanatādino.
::

::hangnum
185\.
::

::gatha1
‘‘Kassapassa {pb:M:2.0294} ca buddhassa, pabbajitvāna sāsane;
::

::gathalast
Bhikkhunī sīlasampannā, nipakā saṃvutindriyā.
::

::hangnum
186\.
::

::gatha1
‘‘Bahussutā dhammadharā, dhammatthapaṭipucchikā;
::

::gathalast
Uggahetā ca dhammānaṃ, sotā payirupāsitā.
::

::hangnum
187\.
::

::gatha1
‘‘Desentī janamajjhehaṃ, ahosiṃ jinasāsane;
::

::gathalast
Bāhusaccena tenāhaṃ, pesalā atimaññisaṃ.
::

::hangnum
188\.
::

::gatha1
‘‘Pacchime {pb:V:2.0282} ca bhave dāni, sāvatthiyaṃ puruttame;
::

::gathalast
Anāthapiṇḍino gehe, jātāhaṃ kumbhadāsiyā.
::

::hangnum
189\.
::

::gatha1
‘‘Gatā udakahāriyaṃ, sotthiyaṃ dijamaddasaṃ;
::

::gathalast
Sītaṭṭaṃ toyamajjhamhi, taṃ disvā idamabraviṃ.
::

::hangnum
190\.
::

::gatha1
‘‘‘Udahārī {pb:T:2.0397}{pb:P:2.0612} ahaṃ sīte, sadā udakamotariṃ;
::

::gathalast
Ayyānaṃ daṇḍabhayabhītā, vācādosabhayaṭṭitā {note:vācārosabhayaṭṭitā (syā.)}.
::

::hangnum
191\.
::

::gatha1
‘‘‘Kassa brāhmaṇa tvaṃ bhīto, sadā udakamotari;
::

::gathalast
Vedhamānehi gattehi, sītaṃ vedayase bhusaṃ’.
::

::hangnum
192\.
::

::gatha1
‘‘‘Jānantī vata maṃ bhoti, puṇṇike paripucchasi;
::

::gathalast
Karontaṃ kusalaṃ kammaṃ, rundhantaṃ {note:niddhantaṃ (sī. pī.), nudantaṃ (syā.)} katapāpakaṃ.
::

::hangnum
193\.
::

::gatha1
‘‘‘Yo ce vuḍḍho daharo vā, pāpakammaṃ pakubbati;
::

::gathalast
Dakābhisiñcanā sopi {note:bhoti (sī. ka.) therīgā. 239}, pāpakammā pamuccati’.
::

::hangnum
194\.
::

::gatha1
‘‘Uttarantassa akkhāsiṃ, dhammatthasaṃhitaṃ padaṃ;
::

::gathalast
Tañca sutvā sa saṃviggo {note:susaṃviggo (syā.)}, pabbajitvārahā ahu.
::

::hangnum
195\.
::

::gatha1
‘‘Pūrentī ūnakasataṃ, jātā dāsikule yato;
::

::gathalast
Tato puṇṇāti nāmaṃ me, bhujissaṃ maṃ akaṃsu te.
::

::hangnum
196\.
::

::gatha1
‘‘Seṭṭhiṃ tatonujānetvā {note:tato anumodetvā (sī. syā.), tato anumānetvā (pī.)}, pabbajiṃ anagāriyaṃ;
::

::gathalast
Na cireneva kālena, arahattamapāpuṇiṃ.
::

::hangnum
197\.
::

::gatha1
‘‘Iddhīsu {pb:M:2.0295} ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
198\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
199\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ {pb:T:2.0398} me vimalaṃ suddhaṃ, buddhaseṭṭhassa vāhasā.
::

::hangnum
200\.
::

::gatha1
‘‘Bhāvanāya mahāpaññā, suteneva sutāvinī;
::

::gathalast
Mānena nīcakulajā, na hi kammaṃ vinassati {note:panassati (syā.)}.
::

::hangnum
201\.
::

::gatha1
‘‘Kilesā {pb:V:2.0283} jhāpitā mayhaṃ…pe… viharāmi anāsavā.
::

::hangnum
202\.
::

::gatha1
‘‘Svāgataṃ vata me āsi…pe… kataṃ buddhassa sāsanaṃ.
::

::hangnum
203\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

Itthaṃ sudaṃ puṇṇikā bhikkhunī imā gāthāyo abhāsitthāti.

::centre
Puṇṇikātheriyāpadānaṃ aṭṭhamaṃ.
::

#### 9. Ambapālitherīapadānaṃ

::hangnum
204\.
::

::gatha1
‘‘Yo {pb:P:2.0613} raṃsiphusitāveḷo, phusso nāma mahāmuni;
::

::gathalast
Tassāhaṃ bhaginī āsiṃ, ajāyiṃ khattiye kule.
::

::hangnum
205\.
::

::gatha1
‘‘Tassa dhammaṃ suṇitvāhaṃ, vippasannena cetasā;
::

::gathalast
Mahādānaṃ daditvāna, patthayiṃ rūpasampadaṃ.
::

::hangnum
206\.
::

::gatha1
‘‘Ekatiṃse ito kappe, sikhī lokagganāyako;
::

::gathalast
Uppanno lokapajjoto, tilokasaraṇo jino.
::

::hangnum
207\.
::

::gatha1
‘‘Tadāruṇapure ramme, brāhmaññakulasambhavā;
::

::gathalast
Vimuttacittaṃ kupitā, bhikkhuniṃ abhisāpayiṃ.
::

::hangnum
208\.
::

::gatha1
‘‘Vesikāva {pb:T:2.0399} anācārā, jinasāsanadūsikā;
::

::gathalast
Evaṃ akkosayitvāna, tena pāpena kammunā.
::

::hangnum
209\.
::

::gatha1
‘‘Dāruṇaṃ {pb:M:2.0296} nirayaṃ gantvā, mahādukkhasamappitā;
::

::gathalast
Tato cutā manussesu, upapannā tapassinī.
::

::hangnum
210\.
::

::gatha1
‘‘Dasajātisahassāni, gaṇikattamakārayiṃ;
::

::gathalast
Tamhā pāpā na muccissaṃ, bhutvā duṭṭhavisaṃ yathā.
::

::hangnum
211\.
::

::gatha1
‘‘Brahmacariyamasevissaṃ {note:brahmavesamasevissaṃ (syā.), brahmaceramasevissaṃ (pī.)}, kassape jinasāsane;
::

::gathalast
Tena kammavipākena, ajāyiṃ tidase pure.
::

::hangnum
212\.
::

::gatha1
‘‘Pacchime bhave sampatte, ahosiṃ opapātikā;
::

::gathalast
Ambasākhantare jātā, ambapālīti tenahaṃ.
::

::hangnum
213\.
::

::gatha1
‘‘Parivutā {pb:V:2.0284} pāṇakoṭīhi, pabbajiṃ jinasāsane;
::

::gathalast
Pattāhaṃ acalaṃ ṭhānaṃ, dhītā buddhassa orasā.
::

::hangnum
214\.
::

::gatha1
‘‘Iddhīsu ca vasī homi, sotadhātuvisuddhiyā;
::

::gathalast
Cetopariyañāṇassa, vasī homi mahāmune.
::

::hangnum
215\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
216\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ me vimalaṃ suddhaṃ, buddhaseṭṭhassa vāhasā.
::

::hangnum
217\.
::

::gatha1
‘‘Kilesā {pb:P:2.0614} jhāpitā mayhaṃ…pe… viharāmi anāsavā.
::

::hangnum
218\.
::

::gatha1
‘‘Svāgataṃ {pb:T:2.0400} vata me āsi…pe… kataṃ buddhassa sāsanaṃ.
::

::hangnum
219\.
::

::gatha1
‘‘Paṭisambhidā catasso…pe… kataṃ buddhassa sāsanaṃ’’.
::

::centre
Itthaṃ sudaṃ ambapāli bhikkhunī imā gāthāyo
::

Abhāsitthāti.

::centre
Ambapālitheriyāpadānaṃ navamaṃ.
::

#### 10. Pesalātherīapadānaṃ

::hangnum
220\.
::

::gatha1
‘‘Imamhi bhaddake kappe, brahmabandhu mahāyaso;
::

::gathalast
Kassapo nāma gottena, uppajji vadataṃ varo.
::

::hangnum
221\.
::

::gatha1
‘‘Sāvatthiyaṃ {pb:M:2.0297} pure vare, upāsakakule ahaṃ;
::

::gathalast
Pasūtā taṃ {note:naṃ (syā.)} jinavaraṃ, disvā sutvā ca desanaṃ.
::

::hangnum
222\.
::

::gatha1
‘‘Taṃ vīraṃ saraṇaṃ gantvā, sīlāni ca samādiyiṃ;
::

::gathalast
Kadāci so mahāvīro, mahājanasamāgame.
::

::hangnum
223\.
::

::gatha1
‘‘Attano abhisambodhiṃ, pakāsesi narāsabho;
::

::gathalast
Ananussutadhammesu, pubbe dukkhādikesu ca.
::

::hangnum
224\.
::

::gatha1
‘‘Cakkhu ñāṇañca paññā ca, vijjāloko ca āsi me;
::

::gathalast
Taṃ sutvā uggahetvāna, paripucchiñca bhikkhavo.
::

::hangnum
225\.
::

::gatha1
‘‘Tena {pb:V:2.0285} kammena sukatena, cetanāpaṇidhīhi ca;
::

::gathalast
Jahitvā mānusaṃ dehaṃ, tāvatiṃsamagacchahaṃ.
::

::hangnum
226\.
::

::gatha1
‘‘Pacchime {pb:T:2.0401} ca bhave dāni, jātā seṭṭhimahākule;
::

::gathalast
Upecca buddhaṃ saddhammaṃ, sutvā saccūpasaṃhitaṃ.
::

::hangnum
227\.
::

::gatha1
‘‘Pabbajitvācireneva, saccatthāni {note:sabbatthāni (syā. ka.)} vicintayaṃ;
::

::gathalast
Khepetvā āsave sabbe, arahattamapāpuṇiṃ.
::

::hangnum
228\.
::

::gatha1
‘‘Iddhīsu ca vasī homi, dibbāya sotadhātuyā;
::

::gathalast
Cetopariyañāṇassa, vasī homi mahāmune.
::

::hangnum
229\.
::

::gatha1
‘‘Pubbenivāsaṃ jānāmi, dibbacakkhu visodhitaṃ;
::

::gathalast
Sabbāsavaparikkhīṇā, natthi dāni punabbhavo.
::

::hangnum
230\.
::

::gatha1
‘‘Atthadhammaniruttīsu, paṭibhāne tatheva ca;
::

::gathalast
Ñāṇaṃ me vimalaṃ suddhaṃ, buddhaseṭṭhassa vāhasā.
::

::hangnum
231\.
::

::gatha1
‘‘Kilesā jhāpitā mayhaṃ, bhavā sabbe samūhatā;
::

::gathalast
Nāgīva bandhanaṃ chetvā, viharāmi anāsavā.
::

::hangnum
232\.
::

::gatha1
‘‘Svāgataṃ {pb:P:2.0615} vata me āsi, mama buddhassa santike;
::

::gathalast
Tisso vijjā anuppattā, kataṃ buddhassa sāsanaṃ.
::

::hangnum
233\.
::

::gatha1
‘‘Paṭisambhidā {pb:M:2.0298} catasso, vimokkhāpi ca aṭṭhime;
::

::gathalast
Chaḷabhiññā sacchikatā, kataṃ buddhassa sāsanaṃ’’.
::

Itthaṃ sudaṃ pesalā {note:selā (syā. pī.)} bhikkhunī imā gāthāyo abhāsitthāti.

::centre
Pesalātheriyāpadānaṃ dasamaṃ.
::

::centre
Khattiyāvaggo catuttho.
::

Tassuddānaṃ –

::gatha1
Khattiyā {pb:T:2.0402} brāhmaṇī ceva, tathā uppaladāyikā;
::

::gathalast
Siṅgālamātā sukkā ca, abhirūpā aḍḍhakāsikā.
::

::gatha1
Puṇṇā ca ambapālī ca, pesalāti ca tā dasa;
::

::gathalast
Gāthāyo dvisatānettha, dvicattālīsa cuttari.
::

Atha {pb:V:2.0286} vagguddānaṃ –

::gatha1
Sumedhā ekūposathā, kuṇḍalakesī khattiyā;
::

::gathalast
Sahassaṃ tisatā gāthā, sattatālīsa piṇḍitā.
::

::gatha1
Saha uddānagāthāhi, gaṇitāyo vibhāvibhi;
::

::gathalast
Sahassaṃ tisataṃ gāthā, sattapaññāsameva cāti.
::

::centre
Therikāpadānaṃ samattaṃ.
::

::centre
Apadānapāḷi samattā.
::
