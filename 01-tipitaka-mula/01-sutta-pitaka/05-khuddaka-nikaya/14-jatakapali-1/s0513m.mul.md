::centre
Namo tassa bhagavato arahato sammāsambuddhassa
::

# Khuddakanikāye

## Jātakapāḷi

#### (Paṭhamo bhāgo)

### 1. Ekakanipāto

#### 1. Apaṇṇakavaggo

#### 1. Apaṇṇakajātakaṃ

::hangnum
1\.
::

::gatha1
Apaṇṇakaṃ {pb:T:1.0001}{pb:V:1.0001}{pb:M:1.0001} ṭhānameke, dutiyaṃ āhu takkikā;
::

::gathalast
Etadaññāya medhāvī, taṃ gaṇhe yadapaṇṇakanti {note:taṃ gaṇheyya apaṇṇakaṃ (ka.)}.
::

::centre
Apaṇṇakajātakaṃ paṭhamaṃ.
::

#### 2. Vaṇṇupathajātakaṃ

::hangnum
2\.
::

::gatha1
Akilāsuno {pb:V:1.0002} vaṇṇupathe {note:vaṇṇapathe (ka.)} khaṇantā, udaṅgaṇe tattha papaṃ avinduṃ;
::

::gathalast
Evaṃ munī vīriya {note:muni viriya (pī.), muni vīriya (syā. ka.)} balūpapanno, akilāsu vinde hadayassa santinti.
::

::centre
Vaṇṇupathajātakaṃ dutiyaṃ.
::

#### 3. Serivavāṇijajātakaṃ

::hangnum
3\.
::

::gatha1
Idha {pb:T:1.0002}{pb:M:1.0002} ce naṃ {note:idha ce hi naṃ (sī. pī.)} virādhesi, saddhammassa niyāmataṃ {note:niyāmakaṃ (syā. ka.)};
::

::gathalast
Ciraṃ tvaṃ anutappesi {note:anutapessasi (sī. pī.), anutappissasi (?)}, serivāyaṃva vāṇijoti.
::

::centre
Serivavāṇijajātakaṃ tatiyaṃ.
::

#### 4. Cūḷaseṭṭhijātakaṃ

::hangnum
4\.
::

::gatha1
Appakenapi medhāvī, pābhatena vicakkhaṇo;
::

::gathalast
Samuṭṭhāpeti attānaṃ, aṇuṃ aggiṃva sandhamanti.
::

::centre
Cūḷa {note:culla (sī.), cullaka (syā. pī.)} seṭṭhijātakaṃ catutthaṃ.
::

#### 5. Taṇḍulanāḷijātakaṃ

::hangnum
5\.
::

::gatha1
{note:kimagghatī taṇḍulanāḷikā ca, bārāṇasī antarabāhirāni; assapañcasate tāni, ekā taṇḍulanāḷikāti; (syā.)} Kimagghati taṇḍulanāḷikāya, assāna mūlāya vadehi rāja {note:nāḷikā ca (sī.), nāḷikāya (ka. sī. aṭṭha.)};
::

::gathalast
Bārāṇasiṃ santarabāhirato {note:bāhirantaṃ (sī.)}, ayamagghati taṇḍulanāḷikāti {note:kimagghatī vaṇḍulanāḷikā ca, bārāṇasī antarabāhirāni; assapañcasate tāni, ekā taṇḍulanāḷikāti; (syā.)}.
::

::centre
Taṇḍulanāḷijātakaṃ pañcamaṃ.
::

#### 6. Devadhammajātakaṃ

::hangnum
6\.
::

::gatha1
Hiriottappasampannā{pb:T:1.0003}, sukkadhammasamāhitā;
::

::gathalast
Santo sappurisā loke, devadhammāti vuccareti.
::

::centre
Devadhammajātakaṃ chaṭṭhaṃ.
::

#### 7. Kaṭṭhahārijātakaṃ

::hangnum
7\.
::

::gatha1
Putto tyāhaṃ mahārāja, tvaṃ maṃ posa janādhipa;
::

::gathalast
Aññepi devo poseti, kiñca {note:kiñci (ka.)} devo sakaṃ pajanti.
::

::centre
Kaṭṭhahāri {note:kaṭṭhavāhana (ka.)} jātakaṃ sattamaṃ.
::

#### 8. Gāmaṇijātakaṃ

::hangnum
8\.
::

::gatha1
Api {pb:V:1.0003}{pb:M:1.0003} ataramānānaṃ, phalāsāva samijjhati;
::

::gathalast
Vipakkabrahmacariyosmi, evaṃ jānāhi gāmaṇīti.
::

::centre
Gāmaṇijātakaṃ aṭṭhamaṃ.
::

#### 9. Maghadevajātakaṃ

::hangnum
9\.
::

::gatha1
Uttamaṅgaruhā mayhaṃ, ime jātā vayoharā;
::

::gathalast
Pātubhūtā devadūtā, pabbajjāsamayo mamāti.
::

::centre
Maghadeva {note:makhādeva (sī. pī.), devadūta (ka.)} jātakaṃ navamaṃ.
::

#### 10. Sukhavihārijātakaṃ

::hangnum
10\.
::

::gatha1
Yañca {pb:T:1.0004} aññe na rakkhanti, yo ca aññe na rakkhati;
::

::gathalast
Sa ve rāja sukhaṃ seti, kāmesu anapekkhavāti.
::

::centre
Sukhavihārijātakaṃ dasamaṃ.
::

::centre
Apaṇṇakavaggo paṭhamo.
::

Tassuddānaṃ –

::gatha1
Varāpaṇṇaka vaṇṇupatha serivaro, suvicakkhaṇa taṇḍulanāḷikassā;
::

::gathalast
Hiri puttavaruttagāmaṇinā, yo ca na rakkhati tena dasāti.
::

#### 2. Sīlavaggo

#### 11. Lakkhaṇamigajātakaṃ

::hangnum
11\.
::

::gatha1
Hoti sīlavataṃ attho, paṭisanthāra {note:paṭisandhāra (ka.)} vuttinaṃ;
::

::gatha2
Lakkhaṇaṃ passa āyantaṃ, ñātisaṅghapurakkhataṃ {note:purakkhitaṃ (syā.), purekkhitaṃ (ka.)};
::

::gathalast
Atha passasimaṃ kāḷaṃ, suvihīnaṃva ñātibhīti.
::

::centre
Lakkhaṇamigajātakaṃ paṭhamaṃ.
::

#### 12. Nigrodhamigajātakaṃ

::hangnum
12\.
::

::gatha1
Nigrodhameva {pb:T:1.0005}{pb:V:1.0004}{pb:M:1.0004} seveyya, na sākhamupasaṃvase;
::

::gathalast
Nigrodhasmiṃ mataṃ seyyo, yañce sākhasmi {note:sākhasmiṃ (sī. pī.)} jīvitanti.
::

::centre
Nigrodhamigajātakaṃ dutiyaṃ.
::

#### 13. Kaṇḍijātakaṃ

::hangnum
13\.
::

::gatha1
Dhiratthu kaṇḍinaṃ sallaṃ, purisaṃ gāḷhavedhinaṃ;
::

::gatha2
Dhiratthu taṃ janapadaṃ, yatthitthī pariṇāyikā;
::

::gathalast
Te cāpi dhikkitā {note:dhikkatā (?)} sattā, ye itthīnaṃ vasaṃgatāti.
::

::centre
Kaṇḍijātakaṃ tatiyaṃ.
::

#### 14. Vātamigajātakaṃ

::hangnum
14\.
::

::gatha1
Na kiratthi rasehi pāpiyo, āvāsehi va {note:vā (sabbattha)} santhavehi vā;
::

::gathalast
Vātamigaṃ gahananissitaṃ {note:gehanissitaṃ (sī. pī.)}, vasamānesi rasehi sañjayoti.
::

::centre
Vātamigajātakaṃ catutthaṃ.
::

#### 15. Kharādiyajātakaṃ

::hangnum
15\.
::

::gatha1
Aṭṭhakkhuraṃ kharādiye, migaṃ vaṅkātivaṅkinaṃ;
::

::gathalast
Sattahi {pb:T:1.0006} kālātikkantaṃ {note:sattahi kalāha’tikkantaṃ (sī.), sattakāleha’tikkantaṃ (syā.), sattahi kālāha’tikkantaṃ (pī.)}, na naṃ ovaditussaheti.
::

::centre
Kharādiyajātakaṃ pañcamaṃ.
::

#### 16. Tipallatthamigajātakaṃ

::hangnum
16\.
::

::gatha1
Migaṃ {pb:M:1.0005} tipallattha {note:tipallatta (ka.)} manekamāyaṃ, aṭṭhakkhuraṃ aḍḍharattāpapāyiṃ {note:aḍḍharattāvapāyiṃ (sī. pī.)};
::

::gathalast
Ekena sotena chamāssasanto, chahi kalāhitibhoti {note:kalāhatibhoti (sī. syā. pī.)} bhāgineyyoti.
::

::centre
Tipallatthamigajātakaṃ chaṭṭhaṃ.
::

#### 17. Mālutajātakaṃ

::hangnum
17\.
::

::gatha1
Kāḷe {pb:V:1.0005} vā yadi vā juṇhe, yadā vāyati māluto;
::

::gathalast
Vātajāni hi sītāni, ubhotthamaparājitāti.
::

::centre
Mālutajātakaṃ sattamaṃ.
::

#### 18. Matakabhattajātakaṃ

::hangnum
18\.
::

::gatha1
Evaṃ ce sattā jāneyyuṃ, dukkhāyaṃ jātisambhavo;
::

::gathalast
Na pāṇo pāṇinaṃ haññe, pāṇaghātī hi socatīti.
::

::centre
Matakabhattajātakaṃ aṭṭhamaṃ.
::

#### 19. Āyācitabhattajātakaṃ

::hangnum
19\.
::

::gatha1
Sace {pb:T:1.0007} mucce {note:muñce (sī. syā. pī.)} pecca mucce {note:muñce (sī. syā. pī.)}, muccamāno hi bajjhati;
::

::gathalast
Na hevaṃ dhīrā muccanti, mutti bālassa bandhananti.
::

::centre
Āyācitabhattajātakaṃ navamaṃ.
::

#### 20. Naḷapānajātakaṃ

::hangnum
20\.
::

::gatha1
Disvā padamanuttiṇṇaṃ, disvānotaritaṃ padaṃ;
::

::gathalast
Naḷena vāriṃ pissāma {note:pivissāma (sī. syā. pī.)}, neva {note:na ca (ka.)} maṃ tvaṃ vadhissasīti.
::

::centre
Naḷapānajātakaṃ dasamaṃ.
::

::centre
Sīlavaggo dutiyo.
::

Tassuddānaṃ –

::gatha1
Atha {pb:M:1.0006} lakkhaṇa sākha dhiratthu puna, na kiratthi rasehi kharādiyā;
::

::gathalast
Atibhoti vara {note:rasa (sabbattha)} māluta pāṇa, muccena naḷaavhayanena bhavanti dasāti.
::

#### 3. Kuruṅgavaggo

#### 21. Kuruṅgamigajātakaṃ

::hangnum
21\.
::

::gatha1
Ñātametaṃ {pb:V:1.0006} kuruṅgassa, yaṃ tvaṃ sepaṇṇi siyyasi {note:seyyasi (sī. syā. pī.)};
::

::gathalast
Aññaṃ {pb:T:1.0008} sepaṇṇi gacchāmi, na me te ruccate phalanti.
::

::centre
Kuruṅgamigajātakaṃ paṭhamaṃ.
::

#### 22. Kukkurajātakaṃ

::hangnum
22\.
::

::gatha1
Ye kukkurā rājakulamhi vaddhā, koleyyakā vaṇṇabalūpapannā;
::

::gathalast
Teme na vajjhā mayamasma vajjhā, nāyaṃ saghaccā dubbalaghātikāyanti.
::

::centre
Kukkurajātakaṃ dutiyaṃ.
::

#### 23. Gojānīyajātakaṃ

::hangnum
23\.
::

::gatha1
Api passena semāno, sallebhi sallalīkato;
::

::gathalast
Seyyova vaḷavā gojo {note:bhojjo (sī.), bhojjho (syā. pī.)}, yuñja maññeva sārathīti.
::

::centre
Gojānīya {note:bhojājānīya (sī. syā. pī.)} jātakaṃ tatiyaṃ.
::

#### 24. Ājaññajātakaṃ

::hangnum
24\.
::

::gatha1
Yadā yadā yattha yadā, yattha yattha yadā yadā;
::

::gathalast
Ājañño kurute vegaṃ, hāyanti tattha vāḷavāti.
::

::centre
Ājaññajātakaṃ catutthaṃ.
::

#### 25. Titthajātakaṃ

::hangnum
25\.
::

::gatha1
Aññamaññehi {pb:T:1.0009}{pb:M:1.0007} titthehi, assaṃ pāyehi sārathi;
::

::gathalast
Accāsanassa puriso, pāyāsassapi tappatīti.
::

::centre
Titthajātakaṃ pañcamaṃ.
::

#### 26. Mahiḷāmukhajātakaṃ

::hangnum
26\.
::

::gatha1
Purāṇacorāna {pb:V:1.0007} vaco nisamma, mahiḷāmukho pothayamanvacārī;
::

::gathalast
Susaññatānañhi vaco nisamma, gajuttamo sabbaguṇesu aṭṭhāti.
::

::centre
Mahiḷāmukhajātakaṃ chaṭṭhaṃ.
::

#### 27. Abhiṇhajātakaṃ

::hangnum
27\.
::

::gatha1
Nālaṃ kabaḷaṃ padātave, na ca piṇḍaṃ na kuse na ghaṃsituṃ;
::

::gathalast
Maññāmi abhiṇhadassanā, nāgo snehamakāsi {note:sinehamakāsi (sī. syā. pī.)} kukkureti.
::

::centre
Abhiṇhajātakaṃ sattamaṃ.
::

#### 28. Nandivisālajātakaṃ

::hangnum
28\.
::

::gatha1
Manuññameva {pb:T:1.0010} bhāseyya, nāmanuññaṃ kudācanaṃ;
::

::gatha2
Manuññaṃ bhāsamānassa, garuṃ bhāraṃ udaddhari;
::

::gathalast
Dhanañca naṃ alābhesi, tena cattamano ahūti.
::

::centre
Nandivisālajātakaṃ aṭṭhamaṃ.
::

#### 29. Kaṇhajātakaṃ

::hangnum
29\.
::

::gatha1
Yato yato garu dhuraṃ, yato gambhīravattanī;
::

::gathalast
Tadāssu kaṇhaṃ yuñjanti, svāssu taṃ vahate dhuranti.
::

::centre
Kaṇhajātakaṃ navamaṃ.
::

#### 30. Munikajātakaṃ

::hangnum
30\.
::

::gatha1
Mā {pb:M:1.0008} munikassa pihayi, āturannāni bhuñjati;
::

::gathalast
Appossukko bhusaṃ khāda, etaṃ dīghāyulakkhaṇanti.
::

::centre
Munikajātakaṃ dasamaṃ.
::

::centre
Kuruṅgavaggo tatiyo.
::

Tassuddānaṃ –

::gatha1
Kuruṅgassa {pb:V:1.0008} kukkuragojavaro, puna vāḷavassasirivhayano {note:sirivayano (sabbattha)};
::

::gathalast
Mahiḷāmukhanāmanuññavaro, vahate dhura munikena dasāti.
::

#### 4. Kulāvakavaggo

#### 31. Kulāvakajātakaṃ

::hangnum
31\.
::

::gatha1
Kulāvakā {pb:T:1.0011} mātali simbalismiṃ, īsāmukhena parivajjayassu;
::

::gathalast
Kāmaṃ cajāma asuresu pāṇaṃ, mā me dijā vikkulavā {note:māyime dijā vikulāvā (sī. syā. pī.)} ahesunti.
::

::centre
Kulāvakajātakaṃ paṭhamaṃ.
::

#### 32. Naccajātakaṃ

::hangnum
32\.
::

::gatha1
Rudaṃ manuññaṃ rucirā ca piṭṭhi, veḷuriyavaṇṇūpanibhā {note:vaṇṇūpaṭibhā (syā.), vaṇṇasannibhā (ka.)} ca gīvā;
::

::gathalast
Byāmamattāni ca pekhuṇāni, naccena te dhītaraṃ no dadāmīti.
::

Naccajātakaṃ dutiyaṃ.

#### 33. Sammodamānajātakaṃ

::hangnum
33\.
::

::gatha1
Sammodamānā {pb:M:1.0009} gacchanti, jālamādāya pakkhino;
::

::gathalast
Yadā te vivadissanti, tadā ehinti me vasanti.
::

::centre
Sammodamānajātakaṃ tatiyaṃ.
::

#### 34. Macchajātakaṃ

::hangnum
34\.
::

::gatha1
Na {pb:T:1.0012} maṃ sītaṃ na maṃ uṇhaṃ, na maṃ jālasmi bādhanaṃ;
::

::gathalast
Yañca maṃ maññate macchī, aññaṃ so ratiyā gatoti.
::

Macchajātakaṃ catutthaṃ.

#### 35. Vaṭṭakajātakaṃ

::hangnum
35\.
::

::gatha1
Santi {pb:V:1.0009} pakkhā apatanā, santi pādā avañcanā;
::

::gathalast
Mātāpitā ca nikkhantā, jātaveda paṭikkamāti.
::

::centre
Vaṭṭakajātakaṃ pañcamaṃ.
::

#### 36. Sakuṇajātakaṃ

::hangnum
36\.
::

::gatha1
Yaṃ nissitā jagatiruhaṃ vihaṅgamā, svāyaṃ aggiṃ pamuñcati;
::

::gathalast
Disā bhajatha vakkaṅgā {note:vaṅkaṅgā (syā.)}, jātaṃ saraṇato bhayanti.
::

::centre
Sakuṇajātakaṃ chaṭṭhaṃ.
::

#### 37. Tittirajātakaṃ

::hangnum
37\.
::

::gatha1
Ye vuḍḍha {note:vaddha (sī. pī.)} mapacāyanti, narā dhammassa kovidā;
::

::gathalast
Diṭṭheva dhamme pāsaṃsā, samparāye ca suggatīti.
::

::centre
Tittirajātakaṃ sattamaṃ.
::

#### 38. Bakajātakaṃ

::hangnum
38\.
::

::gatha1
Nāccantaṃ {pb:T:1.0013} nikatippañño, nikatyā sukhamedhati;
::

::gathalast
Ārādheti nikatippañño {note:ārādhe nikatippañño (pī.)}, bako kakkaṭakāmivāti.
::

::centre
Bakajātakaṃ aṭṭhamaṃ.
::

#### 39. Nandajātakaṃ

::hangnum
39\.
::

::gatha1
Maññe {pb:M:1.0010} sovaṇṇayo rāsi, soṇṇamālā ca nandako;
::

::gathalast
Yattha dāso āmajāto, ṭhito thullāni {note:thūlāni (ka.)} gajjatīti.
::

::centre
Nandajātakaṃ navamaṃ.
::

#### 40. Khadiraṅgārajātakaṃ

::hangnum
40\.
::

::gatha1
Kāmaṃ {pb:V:1.0010} patāmi nirayaṃ, uddhaṃpādo avaṃsiro;
::

::gathalast
Nānariyaṃ karissāmi, handa piṇḍaṃ paṭiggahāti.
::

::centre
Khadiraṅgārajātakaṃ dasamaṃ.
::

::centre
Kulāvakavaggo catuttho.
::

Tassuddānaṃ –

::gatha1
Sirimātali dhītara pakkhivaro, ratiyāgato mātāpitā ca puna;
::

::gatha1
Jagatīruha vuḍḍha sukakkaṭako, tathā nandakapiṇḍavarena dasāti.
::

#### 5. Atthakāmavaggo

#### 41. Losakajātakaṃ

::hangnum
41\.
::

::gatha1
Yo {pb:T:1.0014} atthakāmassa hitānukampino, ovajjamāno na karoti sāsanaṃ;
::

::gathalast
Ajiyā pādamolamba {note:pādamolumba (sī. syā. pī.)}, mittako viya socatīti.
::

::centre
Losakajātakaṃ paṭhamaṃ.
::

#### 42. Kapotajātakaṃ

::hangnum
42\.
::

::gatha1
Yo {pb:M:1.0011} atthakāmassa hitānukampino, ovajjamāno na karoti sāsanaṃ;
::

::gathalast
Kapotakassa vacanaṃ akatvā, amittahatthatthagatova setīti.
::

::centre
Kapotajātakaṃ dutiyaṃ.
::

#### 43. Veḷukajātakaṃ

::hangnum
43\.
::

::gatha1
Yo atthakāmassa hitānukampino, ovajjamāno na karoti sāsanaṃ;
::

::gathalast
Evaṃ so nihato seti, veḷukassa yathā pitāti.
::

::centre
Veḷukajātakaṃ tatiyaṃ.
::

#### 44. Makasajātakaṃ

::hangnum
44\.
::

::gatha1
Seyyo {pb:T:1.0015}{pb:V:1.0011} amitto matiyā upeto, na tveva mitto mativippahīno;
::

::gathalast
Makasaṃ vadhissanti hi eḷamūgo, putto pitu abbhidā uttamaṅganti.
::

::centre
Makasajātakaṃ catutthaṃ.
::

#### 45. Rohiṇijātakaṃ

::hangnum
45\.
::

::gatha1
Seyyo amitto medhāvī, yañce bālānukampako;
::

::gathalast
Passa rohiṇikaṃ jammiṃ, mātaraṃ hantvāna socatīti.
::

::centre
Rohiṇijātakaṃ pañcamaṃ.
::

#### 46. Ārāmadūsakajātakaṃ

::hangnum
46\.
::

::gatha1
Na ve anatthakusalena, atthacariyā sukhāvahā;
::

::gathalast
Hāpeti atthaṃ dummedho, kapi ārāmiko yathāti.
::

::centre
Ārāmadūsakajātakaṃ chaṭṭhaṃ.
::

#### 47. Vāruṇidūsakajātakaṃ

::hangnum
47\.
::

::gatha1
Na {pb:M:1.0012} ve anatthakusalena, atthacariyā sukhāvahā;
::

::gathalast
Hāpeti atthaṃ dummedho, koṇḍañño vāruṇiṃ yathāti.
::

::centre
Vāruṇidūsakajātakaṃ sattamaṃ.
::

#### 48. Vedabbajātakaṃ

::hangnum
48\.
::

::gatha1
Anupāyena {pb:T:1.0016} yo atthaṃ, icchati so vihaññati;
::

::gathalast
Cetā haniṃsu vedabbaṃ {note:vedabbhaṃ (sī. pī.)}, sabbe te byasanamajjhagūti.
::

::centre
Vedabba {note:vedabbha (sī. pī.)} jātakaṃ aṭṭhamaṃ.
::

#### 49. Nakkhattajātakaṃ

::hangnum
49\.
::

::gatha1
Nakkhattaṃ {pb:V:1.0012} paṭimānentaṃ, attho bālaṃ upaccagā;
::

::gathalast
Attho atthassa nakkhattaṃ, kiṃ karissanti tārakāti.
::

::centre
Nakkhattajātakaṃ navamaṃ.
::

#### 50. Dummedhajātakaṃ

::hangnum
50\.
::

::gatha1
Dummedhānaṃ sahassena, yañño me upayācito;
::

::gathalast
Idāni khohaṃ yajissāmi, bahu {note:bahū (sī. pī.), bahuṃ (ka.)} adhammiko janoti.
::

::centre
Dummedhajātakaṃ dasamaṃ.
::

::centre
Atthakāmavaggo pañcamo.
::

Tassuddānaṃ –

::gatha1
Atha mittaka mātu kapotavaro, tathā veḷūka eḷamūgo rohiṇī;
::

::gathalast
Kapi {pb:T:1.0017} vāruṇi cetacarā ca puna, tathā tāraka yaññavarena dasāti.
::

::centre
Paṭhamo paṇṇāsako.
::

#### 6. Āsīsavaggo

#### 51.Mahāsīlavajātakaṃ

::hangnum
51\.
::

::gatha1
Āsīsetheva {pb:M:1.0013} {note:āsiṃsetheva (sī. syā. pī.)} puriso, na nibbindeyya paṇḍito;
::

::gathalast
Passāmi vohaṃ attānaṃ, yathā icchiṃ tathā ahūti.
::

::centre
Mahāsīlavajātakaṃ paṭhamaṃ.
::

#### 52. Cūḷajanakajātakaṃ

::hangnum
52\.
::

::gatha1
Vāyametheva puriso, na nibbindeyya paṇḍito;
::

::gathalast
Passāmi vohaṃ attānaṃ, udakā thalamubbhatanti.
::

::centre
Cūḷajanakajātakaṃ dutiyaṃ.
::

#### 53. Puṇṇapātijātakaṃ

::hangnum
53\.
::

::gatha1
Tatheva {pb:V:1.0013} puṇṇā pātiyo, aññāyaṃ vattate kathā;
::

::gathalast
Ākāraṇena {note:ākārakena (sī. syā. pī.)} jānāmi, na cāyaṃ bhaddikā surāti.
::

::centre
Puṇṇapātijātakaṃ tatiyaṃ.
::

#### 54. Kiṃphalajātakaṃ

::hangnum
54\.
::

::gatha1
Nāyaṃ {pb:T:1.0018} rukkho durāruho, napi gāmato ārakā;
::

::gathalast
Ākāraṇena jānāmi, nāyaṃ sāduphalo dumoti.
::

::centre
Kiṃphalajātakaṃ catutthaṃ.
::

#### 55. Pañcāvudhajātakaṃ

::hangnum
55\.
::

::gatha1
Yo alīnena cittena, alīnamanaso naro;
::

::gatha2
Bhāveti kusalaṃ dhammaṃ, yogakkhemassa pattiyā;
::

::gathalast
Pāpuṇe anupubbena, sabbasaṃyojanakkhayanti.
::

::centre
Pañcāvudhajātakaṃ pañcamaṃ.
::

#### 56. Kañcanakkhandhajātakaṃ

::hangnum
56\.
::

::gatha1
Yo {pb:M:1.0014} pahaṭṭhena cittena, pahaṭṭhamanaso naro;
::

::gatha2
Bhāveti kusalaṃ dhammaṃ, yogakkhemassa pattiyā;
::

::gathalast
Pāpuṇe anupubbena, sabbasaṃyojanakkhayanti.
::

::centre
Kañcanakkhandhajātakaṃ chaṭṭhaṃ.
::

#### 57. Vānarindajātakaṃ

::hangnum
57\.
::

::gatha1
Yassete caturo dhammā, vānarinda yathā tava;
::

::gathalast
Saccaṃ dhammo dhiti {note:dhitī (sī. pī.)} cāgo, diṭṭhaṃ so ativattatīti.
::

::centre
Vānarindajātakaṃ sattamaṃ.
::

#### 58. Tayodhammajātakaṃ

::hangnum
58\.
::

::gatha1
Yassete {pb:T:1.0019}{pb:V:1.0014} ca {note:yassa ete (sī. pī.)} tayo dhammā, vānarinda yathā tava;
::

::gathalast
Dakkhiyaṃ sūriyaṃ paññā, diṭṭhaṃ so ativattatīti.
::

::centre
Tayodhammajātakaṃ aṭṭhamaṃ.
::

#### 59. Bherivādakajātakaṃ

::hangnum
59\.
::

::gatha1
Dhame dhame nātidhame, atidhantañhi pāpakaṃ;
::

::gathalast
Dhantena hi sataṃ laddhaṃ, atidhantena nāsitanti.
::

::centre
Bherivādakajātakaṃ navamaṃ.
::

#### 60. Saṅkhadhamajātakaṃ

::hangnum
60\.
::

::gatha1
Dhame dhame nātidhame, atidhantañhi pāpakaṃ;
::

::gathalast
Dhantenādhigatā bhogā, te tāto vidhamī dhamanti.
::

::centre
Saṅkhadhamajātakaṃ dasamaṃ.
::

::centre
Āsīsavaggo chaṭṭho.
::

Tassuddānaṃ –

::gatha1
Yathā {pb:M:1.0015} icchiṃ tathāhudakā thalā, sura sāduphalo ca alīnamano;
::

::gathalast
Sampahaṭṭhamano {pb:T:1.0020} caturo ca tayo, sataladdhaka bhogadhanena dasāti.
::

#### 7. Itthivaggo

#### 61. Asātamantajātakaṃ

::hangnum
61\.
::

::gatha1
Asā lokitthiyo nāma, velā tāsaṃ na vijjati;
::

::gatha2
Sārattā ca pagabbhā ca, sikhī sabbaghaso yathā;
::

::gathalast
Tā hitvā pabbajissāmi, vivekamanubrūhayanti.
::

::centre
Asātamantajātakaṃ paṭhamaṃ.
::

#### 62. Aṇḍabhūtajātakaṃ

::hangnum
62\.
::

::gatha1
Yaṃ {pb:V:1.0015} brāhmaṇo avādesi, vīṇaṃ samukhaveṭhito;
::

::gathalast
Aṇḍabhūtā bhatā bhariyā, tāsu ko jātu vissaseti.
::

::centre
Aṇḍabhūtajātakaṃ dutiyaṃ.
::

#### 63. Takkapaṇḍitajātakaṃ

::hangnum
63\.
::

::gatha1
Kodhanā akataññū ca, pisuṇā mittabhedikā {note:pisuṇā ca vibhedikā (sī. syā. pī.)};
::

::gathalast
Brahmacariyaṃ cara bhikkhu, so sukhaṃ na vihāhasīti {note:pihāhisīti (sī. syā. pī.), vihāyasi (ka.)}.
::

::centre
Takkapaṇḍitajātakaṃ {note:takkajātakaṃ (sī. syā. pī. aṭṭha.)} tatiyaṃ.
::

#### 64. Durājānajātakaṃ

::hangnum
64\.
::

::gatha1
Mā {pb:T:1.0021} su nandi icchati maṃ, mā su soci na micchati {note:na icchati (sī. syā. pī.)};
::

::gathalast
Thīnaṃ bhāvo durājāno, macchassevodake gatanti.
::

::centre
Durājānajātakaṃ catutthaṃ.
::

#### 65. Anabhiratijātakaṃ

::hangnum
65\.
::

::gatha1
Yathā {pb:M:1.0016} nadī ca pantho ca, pānāgāraṃ sabhā papā;
::

::gathalast
Evaṃ lokitthiyo nāma, nāsaṃ kujjhanti paṇḍitāti.
::

::centre
Anabhiratijātakaṃ pañcamaṃ.
::

#### 66. Mudulakkhaṇajātakaṃ

::hangnum
66\.
::

::gatha1
Ekā icchā pure āsi, aladdhā mudulakkhaṇaṃ;
::

::gathalast
Yato laddhā aḷārakkhī, icchā icchaṃ vijāyathāti.
::

::centre
Mudulakkhaṇajātakaṃ chaṭṭhaṃ.
::

#### 67. Ucchaṅgajātakaṃ

::hangnum
67\.
::

::gatha1
Ucchaṅge deva me putto, pathe dhāvantiyā pati;
::

::gathalast
Tañca desaṃ na passāmi, yato sodariyamānayeti {note:sodariyaṃ naye (ka.)}.
::

::centre
Ucchaṅgajātakaṃ sattamaṃ.
::

#### 68. Sāketajātakaṃ

::hangnum
68\.
::

::gatha1
Yasmiṃ {pb:T:1.0022}{pb:V:1.0016} mano nivisati, cittañcāpi {note:cittaṃ vāpi (katthaci)} pasīdati;
::

::gathalast
Adiṭṭhapubbake pose, kāmaṃ tasmimpi vissaseti.
::

::centre
Sāketajātakaṃ aṭṭhamaṃ.
::

#### 69. Visavantajātakaṃ

::hangnum
69\.
::

::gatha1
Dhiratthu taṃ visaṃ vantaṃ, yamahaṃ jīvitakāraṇā;
::

::gathalast
Vantaṃ paccāvamissāmi {note:paccāharissāmi (ka.)}, mataṃ me jīvitā varanti.
::

::centre
Visavantajātakaṃ navamaṃ.
::

#### 70. Kuddālajātakaṃ

::hangnum
70\.
::

::gatha1
Na taṃ jitaṃ sādhu jitaṃ, yaṃ jitaṃ avajīyati;
::

::gathalast
Taṃ kho jitaṃ sādhu jitaṃ, yaṃ jitaṃ nāvajīyatīti.
::

::centre
Kuddālajātakaṃ dasamaṃ.
::

::centre
Itthivaggo sattamo.
::

Tassuddānaṃ –

::gatha1
Sikhīsabbaghasopi {pb:M:1.0017} ca vīṇavaro, pisuṇā mittabhedikā nandī nadī;
::

::gathalast
Mudulakkhaṇa sodariyā ca mano, visa sādhujitena bhavanti dasāti.
::

#### 8. Varuṇavaggo

#### 71. Varuṇajātakaṃ

::hangnum
71\.
::

::gatha1
Yo {pb:T:1.0023} pubbe karaṇīyāni, pacchā so kātumicchati;
::

::gathalast
Varuṇakaṭṭha {note:varaṇakaṭṭha (sī. pī.)} bhañjova, sa pacchā manutappatīti.
::

::centre
Varuṇajātakaṃ paṭhamaṃ.
::

#### 72. Sīlavahatthijātakaṃ

::hangnum
72\.
::

::gatha1
Akataññussa {pb:V:1.0017} posassa, niccaṃ vivaradassino;
::

::gathalast
Sabbaṃ ce pathaviṃ {note:paṭhaviṃ (sī. syā. pī.)} dajjā, neva naṃ abhirādhayeti.
::

::centre
Sīlavahatthijātakaṃ dutiyaṃ.
::

#### 73. Saccaṃkirajātakaṃ

::hangnum
73\.
::

::gatha1
Saccaṃ kirevamāhaṃsu, narā ekacciyā idha;
::

::gathalast
Kaṭṭhaṃ niplavitaṃ {note:viplāvitaṃ (sī. pī.)} seyyo, na tvevekacciyo naroti.
::

::centre
Saccaṃkirajātakaṃ tatiyaṃ.
::

#### 74. Rukkhadhammajātakaṃ

::hangnum
74\.
::

::gatha1
Sādhū sambahulā ñātī, api rukkhā araññajā;
::

::gathalast
Vāto {pb:T:1.0024} vahati ekaṭṭhaṃ, brahantampi vanappatinti.
::

::centre
Rukkhadhammajātakaṃ catutthaṃ.
::

#### 75. Macchajātakaṃ

::hangnum
75\.
::

::gatha1
Abhitthanaya {pb:M:1.0018} pajjunna, nidhiṃ kākassa nāsaya;
::

::gathalast
Kākaṃ sokāya randhehi, mañca sokā pamocayāti.
::

::centre
Macchajātakaṃ pañcamaṃ.
::

#### 76. Asaṅkiyajātakaṃ

::hangnum
76\.
::

::gatha1
Asaṅkiyomhi gāmamhi, araññe natthi me bhayaṃ;
::

::gathalast
Ujuṃ maggaṃ samārūḷho, mettāya karuṇāya cāti.
::

::centre
Asaṅkiyajātakaṃ chaṭṭhaṃ.
::

#### 77. Mahāsupinajātakaṃ

::hangnum
77\.
::

::gatha1
Usabhā {pb:V:1.0018} rukkhā gāviyo gavā ca, asso kaṃso siṅgālī {note:sigāsī (sī. syā. pī.)} ca kumbho;
::

::gathalast
Pokkharaṇī ca apākacandanaṃ, lābūni sīdanti silā plavanti.
::

::gatha1
Maṇḍūkiyo kaṇhasappe gilanti, kākaṃ supaṇṇā parivārayanti;
::

::gathalast
Tasā {pb:T:1.0025} vakā eḷakānaṃ bhayāhi, vipariyāso {note:vipariyāyo (syā. ka.)} vattati nayidha matthīti.
::

::centre
Mahāsupinajātakaṃ sattamaṃ.
::

#### 78. Illisajātakaṃ

::hangnum
78\.
::

::gatha1
Ubho khañjā ubho kuṇī, ubho visamacakkhukā {note:cakkhulā (sī. pī.)};
::

::gathalast
Ubhinnaṃ piḷakā {note:pīḷakā (syā.)} jātā, nāhaṃ passāmi illisanti.
::

::centre
Illisajātakaṃ aṭṭhamaṃ.
::

#### 79. Kharassarajātakaṃ

::hangnum
79\.
::

::gatha1
Yato {pb:M:1.0019} viluttā ca hatā ca gāvo, daḍḍhāni gehāni jano ca nīto;
::

::gathalast
Athāgamā puttahatāya putto, kharassaraṃ ḍiṇḍimaṃ {note:deṇḍimaṃ (sī. syā. pī.), ḍindimaṃ (ka.)} vādayantoti.
::

::centre
Kharassarajātakaṃ navamaṃ.
::

#### 80. Bhīmasenajātakaṃ

::hangnum
80\.
::

::gatha1
Yaṃ te pavikatthitaṃ pure, atha te pūtisarā sajanti pacchā;
::

::gathalast
Ubhayaṃ {pb:T:1.0026} na sameti bhīmasena, yuddhakathā ca idañca te vihaññanti.
::

::centre
Bhīmasenajātakaṃ dasamaṃ.
::

::centre
Varuṇavaggo {note:varaṇavaggo (sī. pī.)} aṭṭhamo.
::

Tassuddānaṃ –

::gatha1
Varuṇā akataññūvare tu saccavaraṃ, savanappatinā ca abhitthanaya;
::

::gathalast
Karuṇāya silāplava illisato, puna ḍiṇḍimapūtisarena dasāti.
::

#### 9. Apāyimhavaggo

#### 81. Surāpānajātakaṃ

::hangnum
81\.
::

::gatha1
Apāyimha {pb:V:1.0019} anaccimha, agāyimha rudimha ca;
::

::gathalast
Visaññikaraṇiṃ pitvā {note:pītvā (sī. syā. pī.)}, diṭṭhā nāhumha vānarāti.
::

::centre
Surāpānajātakaṃ paṭhamaṃ.
::

#### 82. Mittavindakajātakaṃ

::hangnum
82\.
::

::gatha1
Atikkamma {pb:T:1.0027}{pb:M:1.0020} ramaṇakaṃ, sadāmattañca dūbhakaṃ;
::

::gathalast
Svāsi pāsāṇamāsīno, yasmā jīvaṃ na mokkhasīti.
::

::centre
Mittavindakajātakaṃ dutiyaṃ.
::

#### 83. Kālakaṇṇijātakaṃ

::hangnum
83\.
::

::gatha1
Mitto have sattapadena hoti, sahāyo pana dvādasakena hoti;
::

::gatha2
Māsaḍḍhamāsena ca ñāti hoti, tatuttariṃ attasamopi hoti;
::

::gathalast
Sohaṃ kathaṃ attasukhassa hetu, cirasanthutaṃ {note:cirasandhavaṃ (ka.), cirasatthunaṃ (pī.)} kāḷakaṇṇiṃ jaheyyanti.
::

::centre
Kālakaṇṇijātakaṃ tatiyaṃ.
::

#### 84. Atthassadvārajātakaṃ

::hangnum
84\.
::

::gatha1
Ārogyamicche paramañca lābhaṃ, sīlañca vuddhānumataṃ sutañca;
::

::gathalast
Dhammānuvattī ca alīnatā ca, atthassa dvārā pamukhā chaḷeteti.
::

::centre
Atthassadvārajātakaṃ catutthaṃ.
::

#### 85. Kiṃpakkajātakaṃ

::hangnum
85\.
::

::gatha1
Āyatiṃ {pb:T:1.0028} dosaṃ nāññāya, yo kāme paṭisevati;
::

::gathalast
Vipākante hananti naṃ, kiṃpakkamiva bhakkhitanti.
::

::centre
Kiṃpakkajātakaṃ pañcamaṃ.
::

#### 86. Sīlavīmaṃsakajātakaṃ

::hangnum
86\.
::

::gatha1
Sīlaṃ {pb:V:1.0020} kireva kalyāṇaṃ, sīlaṃ loke anuttaraṃ;
::

::gathalast
Passa ghoraviso nāgo, sīlavāti na haññatīti.
::

::centre
Sīlavīmaṃsakajātakaṃ chaṭṭhaṃ.
::

#### 87. Maṅgalajātakaṃ

::hangnum
87\.
::

::gatha1
Yassa {pb:M:1.0021} maṅgalā samūhatāse {note:samūhatā (sī. syā. pī. su. ni. 362}, uppātā {note:uppādā (pī.)} supinā ca lakkhaṇā ca;
::

::gathalast
So {note:sa (sī. pī. ka.)} maṅgaladosavītivatto, yugayogādhigato na jātumetīti.
::

::centre
Maṅgalajātakaṃ sattamaṃ.
::

#### 88. Sārambhajātakaṃ

::hangnum
88\.
::

::gatha1
Kalyāṇimeva muñceyya, na hi muñceyya pāpikaṃ;
::

::gathalast
Mokkho kalyāṇiyā sādhu, mutvā tappati pāpikanti.
::

::centre
Sārambhajātakaṃ aṭṭhamaṃ.
::

#### 89. Kuhakajātakaṃ

::hangnum
89\.
::

::gatha1
Vācāva {pb:T:1.0029} kira te āsi, saṇhā sakhilabhāṇino;
::

::gathalast
Tiṇamatte asajjittho, no ca nikkhasataṃ haranti.
::

::centre
Kuhakajātakaṃ navamaṃ.
::

#### 90. Akataññujātakaṃ

::hangnum
90\.
::

::gatha1
Yo pubbe katakalyāṇo, katattho nāvabujjhati;
::

::gathalast
Pacchā kicce samuppanne, kattāraṃ nādhigacchatīti.
::

::centre
Akataññujātakaṃ dasamaṃ.
::

::centre
Apāyimhavaggo navamo.
::

Tassuddānaṃ –

::gatha1
Apāyimha ca dūbhakaṃ sattapadaṃ, chaḷadvara ca āyatinā ca puna;
::

::gathalast
Ahisīlava maṅgali pāpikassā, sataṃnikkha katatthavarena dasāti.
::

#### 10. Littavaggo

#### 91. Littajātakaṃ

::hangnum
91\.
::

::gatha1
Littaṃ {pb:V:1.0021}{pb:M:1.0022} paramena tejasā, gilamakkhaṃ {pb:T:1.0030} puriso na bujjhati;
::

::gathalast
Gila re gila pāpadhuttaka, pacchā te kaṭukaṃ bhavissatīti.
::

::centre
Littajātakaṃ paṭhamaṃ.
::

#### 92. Mahāsārajātakaṃ

::hangnum
92\.
::

::gatha1
Ukkaṭṭhe sūramicchanti, mantīsu akutūhalaṃ;
::

::gathalast
Piyañca annapānamhi, atthe jāte ca paṇḍitanti.
::

::centre
Mahāsārajātakaṃ dutiyaṃ.
::

#### 93. Visāsabhojanajātakaṃ

::hangnum
93\.
::

::gatha1
Na vissase avissatthe, vissatthepi na vissase;
::

::gathalast
Vissāsā bhayamanveti, sīhaṃva migamātukāti {note:migamātuyā (ka.)}.
::

::centre
Visāsabhojanajātakaṃ tatiyaṃ.
::

#### 94. Lomahaṃsajātakaṃ

::hangnum
94\.
::

::gatha1
Sotatto sosindo {note:sosīto (sī. syā. pī.), sosino (ka.)} ceva, eko bhiṃsanake vane;
::

::gathalast
Naggo na caggimāsīno, esanāpasuto munīti.
::

::centre
Lomahaṃsajātakaṃ catutthaṃ.
::

#### 95. Mahāsudassanajātakaṃ

::hangnum
95\.
::

::gatha1
Aniccā {pb:T:1.0031} vata saṅkhārā, uppādavayadhammino;
::

::gathalast
Uppajjitvā nirujjhanti, tesaṃ vūpasamo sukhoti.
::

::centre
Mahāsudassanajātakaṃ pañcamaṃ.
::

#### 96. Telapattajātakaṃ

::hangnum
96\.
::

::gatha1
Samatittikaṃ {pb:V:1.0022} anavasekaṃ, telapattaṃ yathā parihareyya;
::

::gathalast
Evaṃ sacittamanurakkhe, patthayāno disaṃ agatapubbanti.
::

::centre
Telapattajātakaṃ chaṭṭhaṃ.
::

#### 97. Nāmasiddhijātakaṃ

::hangnum
97\.
::

::gatha1
Jīvakañca {pb:M:1.0023} mataṃ disvā, dhanapāliñca duggataṃ;
::

::gathalast
Panthakañca vane mūḷhaṃ, pāpako punarāgatoti.
::

::centre
Nāmasiddhijātakaṃ sattamaṃ.
::

#### 98. Kūṭavāṇijajātakaṃ

::hangnum
98\.
::

::gatha1
Sādhu {pb:T:1.0032} kho paṇḍito nāma, na tveva atipaṇḍito;
::

::gathalast
Atipaṇḍitena puttena, manamhi upakūḷitoti {note:upakūlitoti (sī.), upakuṭṭhitoti (syā.), upakuṭito (ka.)}.
::

::centre
Kūṭavāṇijajātakaṃ aṭṭhamaṃ.
::

#### 99. Parosahassajātakaṃ

::hangnum
99\.
::

::gatha1
Parosahassampi samāgatānaṃ, kandeyyuṃ te vassasataṃ apaññā;
::

::gathalast
Ekova seyyo puriso sapañño, yo bhāsitassa vijānāti atthanti.
::

::centre
Parosahassajātakaṃ navamaṃ.
::

#### 100. Asātarūpajātakaṃ

::hangnum
100\.
::

::gatha1
Asātaṃ sātarūpena, piyarūpena appiyaṃ;
::

::gathalast
Dukkhaṃ sukhassa rūpena, pamattamativattatīti.
::

::centre
Asātarūpajātakaṃ dasamaṃ.
::

::centre
Littavaggo dasamo.
::

Tassuddānaṃ –

::gatha1
Gilamakkhakutūhala {pb:T:1.0033}{pb:V:1.0023} mātukassā, muninā ca aniccata pattavaraṃ;
::

::gathalast
Dhanapālivaro atipaṇḍitako, saparosahassaasātadasāti.
::

::centre
Majjhimo paṇṇāsako.
::

#### 11. Parosatavaggo

#### 101. Parosatajātakaṃ

::hangnum
101\.
::

::gatha1
Parosataṃ {pb:M:1.0024} cepi samāgatānaṃ, jhāyeyyuṃ te vassasataṃ apaññā;
::

::gathalast
Ekova seyyo puriso sapañño, yo bhāsitassa vijānāti atthanti.
::

::centre
Parosatajātakaṃ paṭhamaṃ.
::

#### 102. Paṇṇikajātakaṃ

::hangnum
102\.
::

::gatha1
Yo dukkhaphuṭṭhāya bhaveyya tāṇaṃ, so me pitā dubbhi {note:dūbhi (sī. pī.)} vane karoti;
::

::gathalast
Sā kassa kandāmi vanassa majjhe, yo tāyitā so sahasaṃ {note:sahasā (sī. syā. pī.)} karotīti.
::

::centre
Paṇṇikajātakaṃ dutiyaṃ.
::

#### 103. Verijātakaṃ

::hangnum
103\.
::

::gatha1
Yattha {pb:T:1.0034} verī nivisati {note:nivasati (sī. ka.)}, na vase tattha paṇḍito;
::

::gathalast
Ekarattaṃ dirattaṃ vā, dukkhaṃ vasati verisūti.
::

::centre
Verijātakaṃ tatiyaṃ.
::

#### 104. Mittavindakajātakaṃ

::hangnum
104\.
::

::gatha1
Catubbhi aṭṭhajjhagamā, aṭṭhāhipi ca soḷasa;
::

::gatha2
Soḷasāhi ca bāttiṃsa {note:battiṃsa (sī. syā. pī.)}, atricchaṃ cakkamāsado;
::

::gathalast
Icchāhatassa posassa, cakkaṃ bhamati matthaketi.
::

::centre
Mittavindakajātakaṃ catutthaṃ.
::

#### 105. Dubbalakaṭṭhajātakaṃ

::hangnum
105\.
::

::gatha1
Bahumpetaṃ {pb:V:1.0024}{pb:M:1.0025} vane kaṭṭhaṃ, vāto bhañjati dubbalaṃ;
::

::gathalast
Tassa ce bhāyasī nāga, kiso nūna bhavissasīti.
::

::centre
Dubbalakaṭṭhajātakaṃ pañcamaṃ.
::

#### 106. Udañcanījātakaṃ

::hangnum
106\.
::

::gatha1
Sukhaṃ vata maṃ jīvantaṃ {note:sukhakaṃ vata jīvaṃ (ka.)}, pacamānā udañcanī;
::

::gathalast
Corī jāyappavādena, telaṃ loṇañca yācatīti.
::

::centre
Udañcanījātakaṃ chaṭṭhaṃ.
::

#### 107. Sālittakajātakaṃ

::hangnum
107\.
::

::gatha1
Sādhu {pb:T:1.0035} kho sippakaṃ nāma, api yādisa kīdisaṃ;
::

::gathalast
Passa khañjappahārena, laddhā gāmā catuddisāti.
::

::centre
Sālittakajātakaṃ sattamaṃ.
::

#### 108. Bāhiyajātakaṃ

::hangnum
108\.
::

::gatha1
Sikkheyya sikkhitabbāni, santi tacchandino {note:sacchandino (sī. pī.)} janā;
::

::gathalast
Bāhiyā hi {note:pi (sī. syā. pī.)} suhannena, rājānamabhirādhayīti.
::

::centre
Bāhiyajātakaṃ aṭṭhamaṃ.
::

#### 109. Kuṇḍapūvajātakaṃ

::hangnum
109\.
::

::gatha1
Yathanno puriso hoti, tathannā tassa devatā;
::

::gathalast
Āharetaṃ kuṇḍapūvaṃ {note:kaṇaṃ pūvaṃ (sī. pī.)}, mā me bhāgaṃ vināsayāti.
::

::centre
Kuṇḍapūvajātakaṃ navamaṃ.
::

#### 110. Sabbasaṃhārakapañhajātakaṃ

::hangnum
110\.
::

::gatha1
Sabbasaṃhārako {pb:V:1.0025}{pb:M:1.0026} {note:sabbasāhārako (ka.)} natthi, suddhaṃ kaṅgu pavāyati;
::

::gathalast
Alikaṃ bhāyatiyaṃ dhuttī, saccamāha mahallikāti.
::

::centre
Sabbasaṃhārakapañhajātakaṃ dasamaṃ.
::

::centre
Parosatavaggo ekādasamo.
::

Tassuddānaṃ –

::gatha1
Saparosata tāyita verī {pb:T:1.0036} puna, bhamacakkatha nāgasirivhayano;
::

::gathalast
Sukhakañca vata sippaka bāhiyā, kuṇḍapūva mahallikakā ca dasāti.
::

#### 12. Haṃcivaggo

#### 111. Gadrabhapañhajātakaṃ

::hangnum
111\.
::

::gatha1
Haṃci {note:haṃsi (sī. syā.), hañci (?)} tuvaṃ evamaññasi seyyo, puttena pitāti rājaseṭṭha;
::

::gathalast
Handassatarassa te ayaṃ, assatarassa hi gadrabho pitāti.
::

::centre
Gadrabhapañhajātakaṃ paṭhamaṃ.
::

#### 112. Amarādevīpañhajātakaṃ

::hangnum
112\.
::

::gatha1
Yena sattubilaṅgā ca, diguṇapalāso ca pupphito;
::

::gatha2
Yena dadāmi {note:yenā’dāmi (sī. syā.)} tena vadāmi, yena na dadāmi {note:yena nā’dāmi (sī. syā.)} na tena vadāmi;
::

::gathalast
Esa {pb:T:1.0037} maggo yavamajjhakassa, etaṃ channapathaṃ vijānāhīti.
::

::centre
Amarādevīpañhajātakaṃ dutiyaṃ.
::

#### 113. Siṅgālajātakaṃ

::hangnum
113\.
::

::gatha1
Saddahāsi {pb:M:1.0027} siṅgālassa {note:sigālassa (sī. syā. pī.)}, surāpītassa brāhmaṇa;
::

::gathalast
Sippikānaṃ sataṃ natthi, kuto kaṃsasatā duveti.
::

::centre
Siṅgālajātakaṃ tatiyaṃ.
::

#### 114. Mitacintijātakaṃ

::hangnum
114\.
::

::gatha1
Bahucintī {pb:V:1.0026} appacintī, ubho jāle abajjhare;
::

::gathalast
Mitacintī pamocesī, ubho tattha samāgatāti.
::

::centre
Mitacintijātakaṃ catutthaṃ.
::

#### 115. Anusāsikajātakaṃ

::hangnum
115\.
::

::gatha1
Yāyañña {note:yāyaññe (ka.)} manusāsati, sayaṃ loluppacārinī;
::

::gathalast
Sāyaṃ vipakkhikā seti, hatā cakkena sāsikāti {note:sālikāti (sī. syā. pī.)}.
::

::centre
Anusāsikajātakaṃ pañcamaṃ.
::

#### 116. Dubbacajātakaṃ

::hangnum
116\.
::

::gatha1
Atikaramakarācariya{pb:T:1.0038}, mayhampetaṃ na ruccati;
::

::gathalast
Catutthe laṅghayitvāna, pañcamāyasi āvutoti.
::

::centre
Dubbacajātakaṃ chaṭṭhaṃ.
::

#### 117. Tittirajātakaṃ

::hangnum
117\.
::

::gatha1
Accuggatātilapatā {note:atibalatā (sī. syā. pī.), atilapakā (katthaci)}, ativelaṃ pabhāsitā;
::

::gathalast
Vācā hanati dummedhaṃ, tittiraṃvātivassitanti.
::

::centre
Tittirajātakaṃ sattamaṃ.
::

#### 118. Vaṭṭakajātakaṃ

::hangnum
118\.
::

::gatha1
Nācintayanto puriso, visesamadhigacchati;
::

::gathalast
Cintitassa phalaṃ passa, muttosmi vadhabandhanāti.
::

::centre
Vaṭṭakajātakaṃ aṭṭhamaṃ.
::

#### 119. Akālarāvijātakaṃ

::hangnum
119\.
::

::gatha1
Amātāpitarasaṃvaddho {pb:M:1.0028} {note:pitari (sī. pī.), pitu (syā.)}, anācerakule vasaṃ;
::

::gathalast
Nāyaṃ kālaṃ akālaṃ vā, abhijānāti kukkuṭoti.
::

::centre
Akālarāvijātakaṃ navamaṃ.
::

#### 120. Bandhanamokkhajātakaṃ

::hangnum
120\.
::

::gatha1
Abaddhā {pb:T:1.0039}{pb:V:1.0027} tattha bajjhanti, yattha bālā pabhāsare;
::

::gathalast
Baddhāpi tattha muccanti, yattha dhīrā pabhāsareti.
::

::centre
Bandhanamokkhajātakaṃ dasamaṃ.
::

::centre
Haṃcivaggo {note:haṃsivaggo (sī. syā.)} dvādasamo.
::

Tassuddānaṃ –

::gatha1
Atha gadrabha sattuva kaṃsasataṃ, bahucinti sāsikāyātikara;
::

::gathalast
Ativela visesamanācariyova, dhīrāpabhāsaratena dasāti.
::

#### 13. Kusanāḷivaggo

#### 121. Kusanāḷijātakaṃ

::hangnum
121\.
::

::gatha1
Kare sarikkho atha vāpi seṭṭho, nihīnako vāpi kareyya eko;
::

::gathalast
Kareyyumete {note:kareyyuṃ te (sī. pī.)} byasane uttamatthaṃ, yathā ahaṃ kusanāḷi rucāyanti.
::

::centre
Kusanāḷijātakaṃ paṭhamaṃ.
::

#### 122. Dummedhajātakaṃ

::hangnum
122\.
::

::gatha1
Yasaṃ {pb:T:1.0040}{pb:M:1.0029} laddhāna dummedho, anatthaṃ carati attano;
::

::gathalast
Attano ca paresañca, hiṃsāya paṭipajjatīti.
::

::centre
Dummedhajātakaṃ dutiyaṃ.
::

#### 123. Naṅgalīsajātakaṃ

::hangnum
123\.
::

::gatha1
Asabbatthagāmiṃ vācaṃ, bālo sabbattha bhāsati;
::

::gathalast
Nāyaṃ dadhiṃ vedi na {note:na vedi (ka.)} naṅgalīsaṃ, dadhippayaṃ {note:dadhimpayaṃ (sī. pī.)} maññati naṅgalīsanti.
::

::centre
Naṅgalīsajātakaṃ tatiyaṃ.
::

#### 124. Ambajātakaṃ

::hangnum
124\.
::

::gatha1
Vāyametheva {pb:V:1.0028} puriso, na nibbindeyya paṇḍito;
::

::gathalast
Vāyāmassa phalaṃ passa, bhuttā ambā anītihanti.
::

::centre
Ambajātakaṃ catutthaṃ.
::

#### 125. Kaṭāhakajātakaṃ

::hangnum
125\.
::

::gatha1
Bahumpi so vikattheyya, aññaṃ janapadaṃ gato;
::

::gathalast
Anvāgantvāna dūseyya, bhuñja bhoge kaṭāhakāti.
::

::centre
Kaṭāhakajātakaṃ pañcamaṃ.
::

#### 126. Asilakkhaṇajātakaṃ

::hangnum
126\.
::

::gatha1
Tadevekassa {pb:T:1.0041} {note:tathevekassa (sī. syā. pī. aṭṭha. mūlapāṭho)} kalyāṇaṃ, tadevekassa pāpakaṃ;
::

::gathalast
Tasmā sabbaṃ na kalyāṇaṃ, sabbaṃ vāpi na pāpakanti.
::

::centre
Asilakkhaṇajātakaṃ chaṭṭhaṃ.
::

#### 127. Kalaṇḍukajātakaṃ

::hangnum
127\.
::

::gatha1
Te desā tāni vatthūni, ahañca vanagocaro;
::

::gathalast
Anuvicca kho taṃ gaṇheyyuṃ, piva {note:pipa (sī. pī.)} khīraṃ kalaṇḍukāti.
::

::centre
Kalaṇḍukajātakaṃ sattamaṃ.
::

#### 128. Biḷāravatajātakaṃ

::hangnum
128\.
::

::gatha1
Yo {pb:M:1.0030} ve dhammaṃ dhajaṃ {note:dhammadhajaṃ (syā. pī. ka.)} katvā, nigūḷho pāpamācare;
::

::gathalast
Vissāsayitvā bhūtāni, biḷāraṃ nāma taṃ vatanti.
::

::centre
Biḷāravatajātakaṃ aṭṭhamaṃ.
::

#### 129. Aggikabhāradvājajātakaṃ

::hangnum
129\.
::

::gatha1
Nāyaṃ sikhā puññahetu, ghāsahetu ayaṃ sikhā;
::

::gathalast
Nāṅguṭṭhagaṇanaṃ yāti, alaṃ te hotu aggikāti.
::

::centre
Aggikabhāradvājajātakaṃ navamaṃ.
::

#### 130. Kosiyajātakaṃ

::hangnum
130\.
::

::gatha1
Yathā {pb:T:1.0042}{pb:V:1.0029} vācā ca bhuñjassu, yathā bhuttañca byāhara;
::

::gathalast
Ubhayaṃ te na sameti, vācā bhuttañca kosiyeti.
::

::centre
Kosiyajātakaṃ dasamaṃ.
::

::centre
Kusanāḷivaggo {note:sarikkhavaggo (ka.)} terasamo.
::

Tassuddānaṃ –

::gatha1
Kusanāḷisirivhayano ca yasaṃ, dadhi mamba kaṭāhakapañcamako;
::

::gathalast
Atha pāpaka khīra biḷāravataṃ, sikhi kosiyasavhayanena dasāti.
::

#### 14. Asampadānavaggo

#### 131. Asampadānajātakaṃ

::hangnum
131\.
::

::gatha1
Asampadānenitarītarassa, bālassa mittāni kalī bhavanti;
::

::gathalast
Tasmā harāmi bhusaṃ aḍḍhamānaṃ, mā me mitti jīyittha sassatāyanti.
::

::centre
Asampadānajātakaṃ paṭhamaṃ.
::

#### 132. Bhīrukajātakaṃ

::hangnum
132\.
::

::gatha1
Kusalūpadese {pb:T:1.0043}{pb:M:1.0031} dhitiyā daḷhāya ca, anivattitattābhayabhīrutāya {note:avatthitattābhayabhīrutāya (sī. syā. pī.)} ca;
::

::gathalast
Na rakkhasīnaṃ vasamāgamimhase, sa sotthibhāvo mahatā bhayena meti.
::

::centre
Bhīruka {note:pañcagaruka (sī. pī.), pañcabhīruka (syā.), abhayabhīruta§(?)} jātakaṃ dutiyaṃ.
::

#### 133. Ghatāsanajātakaṃ

::hangnum
133\.
::

::gatha1
Khemaṃ yahiṃ tattha arī udīrito {note:ari uddharito (ka.)}, dakassa majjhe jalate ghatāsano;
::

::gathalast
Na ajja vāso mahiyā mahīruhe, disā bhajavho saraṇājja no bhayanti.
::

::centre
Ghatāsanajātakaṃ tatiyaṃ.
::

#### 134. Jhānasodhanajātakaṃ

::hangnum
134\.
::

::gatha1
Ye {pb:V:1.0030} saññino tepi duggatā, yepi asaññino tepi duggatā;
::

::gathalast
Etaṃ ubhayaṃ vivajjaya, taṃ {pb:T:1.0044} samāpattisukhaṃ anaṅgaṇanti.
::

::centre
Jhānasodhanajātakaṃ catutthaṃ.
::

#### 135. Candābhajātakaṃ

::hangnum
135\.
::

::gatha1
Candābhaṃ sūriyābhañca, yodha paññāya gādhati.
::

::gathalast
Avitakkena jhānena, hoti ābhassarūpagoti.
::

::centre
Candābhajātakaṃ pañcamaṃ.
::

#### 136. Suvaṇṇahaṃsajātakaṃ

::hangnum
136\.
::

::gatha1
Yaṃ {pb:M:1.0032} laddhaṃ tena tuṭṭhabbaṃ, atilobho hi pāpako;
::

::gathalast
Haṃsarājaṃ gahetvāna, suvaṇṇā parihāyathāti.
::

::centre
Suvaṇṇahaṃsajātakaṃ chaṭṭhaṃ.
::

#### 137. Babbujātakaṃ

::hangnum
137\.
::

::gatha1
Yattheko labhate babbu, dutiyo tattha jāyati;
::

::gathalast
Tatiyo ca catuttho ca, idaṃ te babbukā bilanti.
::

::centre
Babbujātakaṃ sattamaṃ.
::

#### 138. Godhajātakaṃ

::hangnum
138\.
::

::gatha1
Kiṃ te jaṭāhi dummedha, kiṃ te ajinasāṭiyā;
::

::gathalast
Abbhantaraṃ {pb:T:1.0045} te gahanaṃ, bāhiraṃ parimajjasīti.
::

::centre
Godhajātakaṃ aṭṭhamaṃ.
::

#### 139. Ubhatobhaṭṭhajātakaṃ

::hangnum
139\.
::

::gatha1
Akkhī bhinnā paṭo naṭṭho, sakhigehe ca bhaṇḍanaṃ;
::

::gathalast
Ubhato paduṭṭhā kammantā {note:paduṭṭhakammanto (sī.), paduṭṭho kammanto (pī.)}, udakamhi thalamhi cāti.
::

::centre
Ubhatobhaṭṭhajātakaṃ navamaṃ.
::

#### 140. Kākajātakaṃ

::hangnum
140\.
::

::gatha1
Niccaṃ {pb:V:1.0031} ubbiggahadayā, sabbalokavihesakā;
::

::gathalast
Tasmā nesaṃ vasā natthi, kākānamhāka {note:kākānasmāka (sī. syā. pī.)} ñātinanti.
::

::centre
Kākajātakaṃ dasamaṃ.
::

::centre
Asampadānavaggo cuddasamo.
::

Tassuddānaṃ –

::gatha1
Itarītara {pb:M:1.0033} rakkhasi khemiyo ca, parosatapañhena ābhassaro puna;
::

::gathalast
Atha haṃsavaruttamababbujaṭaṃ, paṭanaṭṭhaka kākavarena dasāti.
::

#### 15. Kakaṇṭakavaggo

#### 141. Godhajātakaṃ

::hangnum
141\.
::

::gatha1
Na {pb:T:1.0046} pāpajanasaṃsevī, accantasukhamedhati;
::

::gathalast
Godhākulaṃ {note:godhakkulaṃ (ka.)} kakaṇṭāva {note:kakaṇṭakā (ka.)}, kaliṃ pāpeti attananti.
::

::centre
Godhajātakaṃ paṭhamaṃ.
::

#### 142. Siṅgālajātakaṃ

::hangnum
142\.
::

::gatha1
Etañhi te durājānaṃ, yaṃ sesi matasāyikaṃ;
::

::gathalast
Yassa te kaḍḍhamānassa, hatthā daṇḍo na muccatīti.
::

::centre
Siṅgālajātakaṃ dutiyaṃ.
::

#### 143. Virocajātakaṃ

::hangnum
143\.
::

::gatha1
Lasī ca te nipphalitā, matthako ca padālito {note:vidālito (sī. pī.)};
::

::gathalast
Sabbā te phāsukā bhaggā, ajja kho tvaṃ virocasīti.
::

::centre
Virocajātakaṃ tatiyaṃ.
::

#### 144. Naṅguṭṭhajātakaṃ

::hangnum
144\.
::

::gatha1
Bahumpetaṃ {pb:V:1.0032} asabbhi {note:bahupetamasabbhi (ka.)} jātaveda, yaṃ taṃ vāladhinābhipūjayāma;
::

::gathalast
Maṃsārahassa {pb:T:1.0047} natthajja maṃsaṃ, naṅguṭṭhampi bhavaṃ paṭiggahātūti.
::

::centre
Naṅguṭṭhajātakaṃ catutthaṃ.
::

#### 145. Rādhajātakaṃ

::hangnum
145\.
::

::gatha1
Na {pb:M:1.0034} tvaṃ rādha vijānāsi, aḍḍharatte anāgate;
::

::gathalast
Abyayataṃ {note:abyāyataṃ (sī. syā. pī.), abyattataṃ (?)} vilapasi, virattā kosiyāyaneti.
::

::centre
Rādhajātakaṃ pañcamaṃ.
::

#### 146. Samuddakākajātakaṃ

::hangnum
146\.
::

::gatha1
Api nu hanukā santā, mukhañca parisussati;
::

::gathalast
Oramāma na pārema, pūrateva mahodadhīti.
::

::centre
Samuddakākajātakaṃ chaṭṭhaṃ.
::

#### 147. Puppharattajātakaṃ

::hangnum
147\.
::

::gatha1
Nayidaṃ dukkhaṃ aduṃ dukkhaṃ, yaṃ maṃ tudati vāyaso;
::

::gathalast
Yaṃ sāmā puppharattena, kattikaṃ nānubhossatīti.
::

::centre
Puppharattajātakaṃ sattamaṃ.
::

#### 148. Siṅgālajātakaṃ

::hangnum
148\.
::

::gatha1
Nāhaṃ {pb:T:1.0048} punaṃ na ca punaṃ, na cāpi apunappunaṃ;
::

::gathalast
Hatthibondiṃ pavekkhāmi, tathā hi bhayatajjitoti.
::

::centre
Siṅgālajātakaṃ aṭṭhamaṃ.
::

#### 149. Ekapaṇṇajātakaṃ

::hangnum
149\.
::

::gatha1
Ekapaṇṇo ayaṃ rukkho, na bhūmyā caturaṅgulo;
::

::gathalast
Phalena visakappena, mahāyaṃ kiṃ bhavissatīti.
::

::centre
Ekapaṇṇajātakaṃ navamaṃ.
::

#### 150. Sañjīvajātakaṃ

::hangnum
150\.
::

::gatha1
Asantaṃ {pb:V:1.0033}{pb:M:1.0035} yo paggaṇhāti, asantaṃ cūpasevati;
::

::gathalast
Tameva ghāsaṃ kurute, byaggho sañjīvako yathāti.
::

::centre
Sañjīvajātakaṃ dasamaṃ.
::

::centre
Kakaṇṭaka {note:pāpasevana (ka.)} vaggo pannarasamo.
::

Tassuddānaṃ –

::gatha1
Sukhamedhati daṇḍavaro ca puna, lasi vāladhi pañcamarādhavaro;
::

::gathalast
Samahodadhi {pb:T:1.0049} kattika bondi puna, caturaṅgulabyagghavarena dasāti.
::

::centre
(Uparimo paṇṇāsako.) {note:( ) sīhaḷapotthakeyeva dissati}
::

Atha vagguddānaṃ –

::gatha1
Apaṇṇakaṃ sīlavaggakuruṅga, kulāvakaṃ atthakāmena pañcamaṃ;
::

::gatha2
Āsīso itthivaruṇaṃ apāyi, littavaggena te dasa;
::

::gathalast
Parosataṃ haṃci kusanāḷi {note:haṃsi sarikkhaṃ (sabbattha)}, asampadaṃ kakaṇṭakavaggo.
::

::centre
Ekanipātamhilaṅkatanti.
::

::centre
Ekakanipātaṃ niṭṭhitaṃ.
::

### 2. Dukanipāto

#### 1. Daḷhavaggo

#### 151. Rājovādajātakaṃ (2-1-1)

::hangnum
1\.
::

::gatha1
Daḷhaṃ {pb:T:1.0050}{pb:V:1.0034}{pb:M:1.0036} daḷhassa khipati, balliko {note:malliko (sī. pī.)} mudunā muduṃ;
::

::gatha2
Sādhumpi sādhunā jeti, asādhumpi asādhunā;
::

::gathalast
Etādiso ayaṃ rājā, maggā uyyāhi sārathi.
::

::hangnum
2\.
::

::gatha1
Akkodhena jine kodhaṃ, asādhuṃ sādhunā jine;
::

::gatha2
Jine kadariyaṃ dānena, saccenālikavādinaṃ;
::

::gathalast
Etādiso ayaṃ rājā, maggā uyyāhi sārathīti.
::

::centre
Rājovādajātakaṃ paṭhamaṃ.
::

#### 152. Asamekkhitakammantaṃ, turitābhinipātinaṃ.

::gathalast
Sāni kammāni tappenti, uṇhaṃvajjhohitaṃ mukhe.
::

::hangnum
4\.
::

::gatha1
Sīho ca sīhanādena, daddaraṃ abhinādayi;
::

::gatha2
Sutvā sīhassa nigghosaṃ, siṅgālo {note:sigālo (sī. syā. pī.)} daddare vasaṃ;
::

::gathalast
Bhīto santāsamāpādi, hadayañcassa apphalīti.
::

::centre
Siṅgālajātakaṃ {note:sigālajātakaṃ (sī. syā. pī.)} dutiyaṃ.
::

#### 153. Sūkarajātakaṃ (2-1-3)

::hangnum
5\.
::

::gatha1
Catuppado {pb:T:1.0051} ahaṃ samma, tvampi samma catuppado;
::

::gathalast
Ehi samma {note:sīha (sī. pī.)} nivattassu, kiṃ nu bhīto palāyasi.
::

::hangnum
6\.
::

::gatha1
Asuci {pb:V:1.0035} pūtilomosi, duggandho vāsi sūkara;
::

::gathalast
Sace yujjhitukāmosi, jayaṃ samma dadāmi teti.
::

::centre
Sūkarajātakaṃ tatiyaṃ.
::

#### 154. Uragajātaka (2-1-4)

::hangnum
7\.
::

::gatha1
Idhūragānaṃ {pb:M:1.0037} pavaro paviṭṭho, selassa vaṇṇena pamokkhamicchaṃ;
::

::gathalast
Brahmañca vaṇṇaṃ {note:vakkaṃ (ka.)} apacāyamāno, bubhukkhito no vitarāmi {note:visahāmi (ka. si. syā. pī.)} bhottuṃ.
::

::hangnum
8\.
::

::gatha1
So brahmagutto cirameva jīva, dibyā ca te pātubhavantu bhakkhā;
::

::gathalast
Yo brahmavaṇṇaṃ apacāyamāno, bubhukkhito no vitarāsi {note:sabbatthapi samānaṃ} bhottunti.
::

::centre
Uragajātakaṃ catutthaṃ.
::

#### 155. Bhaggajātakaṃ (2-1-5)

::hangnum
9\.
::

::gatha1
Jīva {pb:T:1.0052} vassasataṃ bhagga {note:gagga (sī. pī.)}, aparāni ca vīsatiṃ {note:vīsati (syā. ka.)};
::

::gathalast
Mā maṃ pisācā khādantu, jīva tvaṃ sarado sataṃ.
::

::hangnum
10\.
::

::gatha1
Tvampi vassasataṃ jīva, aparāni ca vīsatiṃ;
::

::gathalast
Visaṃ pisācā khādantu, jīva tvaṃ sarado satanti.
::

::centre
Bhaggajātakaṃ pañcamaṃ.
::

#### 156. Alīnacittajātakaṃ (2-1-6)

::hangnum
11\.
::

::gatha1
Alīnacittaṃ nissāya, pahaṭṭhā mahatī camū;
::

::gathalast
Kosalaṃ senāsantuṭṭhaṃ, jīvaggāhaṃ agāhayi.
::

::hangnum
12\.
::

::gatha1
Evaṃ nissayasampanno, bhikkhu āraddhavīriyo;
::

::gatha2
Bhāvayaṃ kusalaṃ dhammaṃ, yogakkhemassa pattiyā;
::

::gathalast
Pāpuṇe anupubbena, sabbasaṃyojanakkhayanti.
::

::centre
Alīnacittajātakaṃ chaṭṭhaṃ.
::

#### 157. Guṇajātakaṃ (2-1-7)

::hangnum
13\.
::

::gatha1
Yena {pb:M:1.0038} kāmaṃ paṇāmeti, dhammo balavataṃ migī;
::

::gathalast
Unnadantī vijānāhi, jātaṃ saraṇato bhayaṃ.
::

::hangnum
14\.
::

::gatha1
Api {pb:V:1.0036} cepi dubbalo mitto, mittadhammesu tiṭṭhati;
::

::gatha2
So ñātako ca bandhu ca, so mitto so ca me sakhā;
::

::gathalast
Dāṭhini {pb:T:1.0053} mātimaññittho {note:maññivo (syā.), maññavho (ka.)}, siṅgālo mama pāṇadoti.
::

::centre
Guṇajātakaṃ sattamaṃ.
::

#### 158. Suhanujātakaṃ (2-1-8)

::hangnum
15\.
::

::gatha1
Nayidaṃ visamasīlena, soṇena suhanū saha;
::

::gathalast
Suhanūpi tādisoyeva, yo soṇassa sagocaro.
::

::hangnum
16\.
::

::gatha1
Pakkhandinā pagabbhena, niccaṃ sandānakhādinā;
::

::gathalast
Sameti pāpaṃ pāpena, sameti asatā asanti.
::

::centre
Suhanujātakaṃ aṭṭhamaṃ.
::

#### 159. Morajātakaṃ (2-1-9)

::hangnum
17\.
::

::gatha1
Udetayaṃ cakkhumā ekarājā, harissavaṇṇo pathavippabhāso {note:paṭhavippabhāso (sī. syā. pī.)};
::

::gathalast
Taṃ taṃ namassāmi harissavaṇṇaṃ pathavippabhāsaṃ, tayājja guttā viharemu divasaṃ.
::

::gatha1
Ye brāhmaṇā vedagū sabbadhamme, te me namo te ca maṃ pālayantu;
::

::gatha2
Namatthu buddhānaṃ {note:buddhāna (?)} namatthu bodhiyā, namo vimuttānaṃ {note:vimuttāna (?)} namo vimuttiyā;
::

::gathalast
Imaṃ so parittaṃ katvā, moro carati esanā.
::

::hangnum
18\.
::

::gatha1
Apetayaṃ {pb:T:1.0054}{pb:M:1.0039} cakkhumā ekarājā, harissavaṇṇo pathavippabhāso;
::

::gathalast
Taṃ taṃ nammassāmi harissavaṇṇaṃ pathavippabhāsaṃ, tayājja guttā viharemu rattiṃ.
::

::gatha1
Ye brāhmaṇā vedagū sabbadhamme, te me namo te ca maṃ pālayantu;
::

::gatha2
Namatthu buddhānaṃ namatthu bodhiyā, namo vimuttānaṃ namo vimuttiyā;
::

::gathalast
Imaṃ so parittaṃ katvā, moro vāsamakappayīti.
::

::centre
Morajātakaṃ navamaṃ.
::

#### 160. Vinīlajātakaṃ (2-1-10)

::hangnum
19\.
::

::gatha1
Evameva nūna {note:nu (ka.)} rājānaṃ, vedehaṃ mithilaggahaṃ;
::

::gathalast
Assā vahanti ājaññā, yathā haṃsā vinīlakaṃ.
::

::hangnum
20\.
::

::gatha1
Vinīla {pb:V:1.0037} duggaṃ bhajasi, abhūmiṃ tāta sevasi;
::

::gathalast
Gāmantakāni {note:gāmantikāni (sī.), gāmantarāni (ka.)} sevassu, etaṃ mātālayaṃ tavāti.
::

::centre
Vinīlajātakaṃ dasamaṃ.
::

::centre
Daḷhavaggo paṭhamo.
::

Tassuddānaṃ –

::gatha1
Varaballika {pb:T:1.0055} daddara sūkarako, uragūttama pañcamabhaggavaro;
::

::gathalast
Mahatīcamu yāva siṅgālavaro, suhanuttama mora vinīlaṃ dasāti.
::

#### 2. Santhavavaggo

#### 161. Indasamānagottajātakaṃ (2-2-1)

::hangnum
21\.
::

::gatha1
Na {pb:M:1.0040} santhavaṃ {note:sandhavaṃ (ka.)} kāpurisena kayirā, ariyo anariyena pajānamatthaṃ;
::

::gathalast
Cirānuvutthopi karoti pāpaṃ, gajo yathā indasamānagottaṃ.
::

::hangnum
22\.
::

::gatha1
Yaṃ tveva jaññā sadiso mamanti, sīlena paññāya sutena cāpi;
::

::gathalast
Teneva mettiṃ kayirātha saddhiṃ, sukho have sappurisena saṅgamoti.
::

::centre
Indasamānagottajātakaṃ paṭhamaṃ.
::

#### 162. Santhavajātakaṃ (2-2-2)

::hangnum
23\.
::

::gatha1
Na {pb:T:1.0056} santhavasmā paramatthi pāpiyo, yo santhavo {note:sandhavo (ka.)} kāpurisena hoti;
::

::gathalast
Santappito sappinā pāyasena {note:pāyāsena (ka.)}, kicchākataṃ paṇṇakuṭiṃ adayhi {note:adaḍḍhahi (sī. syā.), adaṭṭhahi (pī.), adaddahi (?)}.
::

::hangnum
24\.
::

::gatha1
Na santhavasmā paramatthi seyyo, yo santhavo sappurisena hoti;
::

::gathalast
Sīhassa byagghassa ca dīpino ca, sāmā mukhaṃ lehati santhavenāti.
::

::centre
Santhavajātakaṃ dutiyaṃ.
::

#### 163. Susīmajātakaṃ (2-2-3)

::hangnum
25\.
::

::gatha1
Kāḷā migā setadantā tavīme {note:tava ime (sī. syā. pī.)}, parosataṃ hemajālābhichannā {note:hemajālābhisañchannā (sī.)};
::

::gathalast
Te te dadāmīti susīma brūsi, anussaraṃ {pb:T:1.0057} pettipitāmahānaṃ.
::

::hangnum
26\.
::

::gatha1
Kāḷā {pb:V:1.0038}{pb:M:1.0041} migā setadantā mamīme {note:mama ime (sī. pī.)}, parosataṃ hemajālābhicchannā;
::

::gathalast
Te te dadāmīti vadāmi māṇava, anussaraṃ pettipitāmahānanti.
::

::centre
Susīmajātakaṃ tatiyaṃ.
::

#### 164. Gijjhajātakaṃ (2-2-4)

::hangnum
27\.
::

::gatha1
Yaṃ nu gijjho yojanasataṃ, kuṇapāni avekkhati;
::

::gathalast
Kasmā jālañca pāsañca, āsajjāpi na bujjhasi.
::

::hangnum
28\.
::

::gatha1
Yadā parābhavo hoti, poso jīvitasaṅkhaye;
::

::gathalast
Atha jālañca pāsañca, āsajjāpi na bujjhatīti.
::

::centre
Gijjhajātakaṃ catutthaṃ.
::

#### 165. Nakulajātakaṃ (2-2-5)

::hangnum
29\.
::

::gatha1
Sandhiṃ katvā amittena, aṇḍajena jalābuja;
::

::gathalast
Vivariya dāṭhaṃ sesi {note:sayasi (sī. syā. pī.)}, kuto te bhayamāgataṃ.
::

::hangnum
30\.
::

::gatha1
Saṅketheva {note:saṅkateva (ka.)} amittasmiṃ, mittasmimpi na vissase;
::

::gathalast
Abhayā bhayamuppannaṃ, api mūlāni kantatīti {note:mūlaṃ nikantatīti (sī.)}.
::

::centre
Nakulajātakaṃ pañcamaṃ.
::

#### 166. Upasāḷakajātakaṃ (2-2-6)

::hangnum
31\.
::

::gatha1
Upasāḷakanāmāni {note:upasāḷhakanāmānaṃ (sī. syā. pī.)}, sahassāni catuddasa;
::

::gathalast
Asmiṃ padese daḍḍhāni, natthi loke anāmataṃ.
::

::hangnum
32\.
::

::gatha1
Yamhi {pb:T:1.0058} saccañca dhammo ca, ahiṃsā saṃyamo damo;
::

::gathalast
Etaṃ ariyā sevanti, etaṃ loke anāmatanti.
::

::centre
Upasāḷakajātakaṃ chaṭṭhaṃ.
::

#### 167. Samiddhijātakaṃ (2-2-7)

::hangnum
33\.
::

::gatha1
Abhutvā {pb:M:1.0042} bhikkhasi bhikkhu, na hi bhutvāna bhikkhasi;
::

::gathalast
Bhutvāna bhikkhu bhikkhassu, mā taṃ kālo upaccagā.
::

::hangnum
34\.
::

::gatha1
Kālaṃ {pb:V:1.0039} vohaṃ na jānāmi, channo kālo na dissati;
::

::gathalast
Tasmā abhutvā bhikkhāmi, mā maṃ kālo upaccagāti.
::

::centre
Samiddhijātakaṃ sattamaṃ.
::

#### 168. Sakuṇagghijātakaṃ (2-2-8)

::hangnum
35\.
::

::gatha1
Seno balasā patamāno, lāpaṃ gocaraṭhāyinaṃ;
::

::gathalast
Sahasā ajjhappattova, maraṇaṃ tenupāgami.
::

::hangnum
36\.
::

::gatha1
Sohaṃ nayena sampanno, pettike gocare rato;
::

::gathalast
Apetasattu modāmi, sampassaṃ atthamattanoti.
::

::centre
Sakuṇagghijātakaṃ aṭṭhamaṃ.
::

#### 169. Arakajātakaṃ (2-2-9)

::hangnum
37\.
::

::gatha1
Yo ve mettena cittena, sabbalokānukampati;
::

::gathalast
Uddhaṃ {pb:T:1.0059} adho ca tiriyaṃ, appamāṇena sabbaso.
::

::hangnum
38\.
::

::gatha1
Appamāṇaṃ hitaṃ cittaṃ, paripuṇṇaṃ subhāvitaṃ;
::

::gathalast
Yaṃ pamāṇakataṃ kammaṃ, na taṃ tatrāvasissatīti.
::

::centre
Arakajātakaṃ navamaṃ.
::

#### 170. Kakaṇṭakajātakaṃ (2-2-10)

::hangnum
39\.
::

::gatha1
Nāyaṃ pure uṇṇamati {note:unnamati (syā.)}, toraṇagge kakaṇṭako;
::

::gathalast
Mahosadha vijānāhi, kena thaddho kakaṇṭako.
::

::hangnum
40\.
::

::gatha1
Aladdhapubbaṃ laddhāna, aḍḍhamāsaṃ kakaṇṭako;
::

::gathalast
Atimaññati rājānaṃ, vedehaṃ mithilaggahanti.
::

::centre
Kakaṇṭakajātakaṃ dasamaṃ.
::

::centre
Santhavavaggo dutiyo.
::

Tassuddānaṃ –

::gatha1
Atha {pb:M:1.0043} indasamāna sapaṇṇakuṭi, susimuttama gijjha jalābujako;
::

::gathalast
Upasāḷaka bhikkhu salāpavaro, atha mettavaro dasapuṇṇamatīti.
::

#### 3. Kalyāṇavaggo

#### 171. Kalyāṇadhammajātakaṃ (2-3-1)

::hangnum
41\.
::

::gatha1
Kalyāṇadhammoti {pb:T:1.0060}{pb:V:1.0040} yadā janinda, loke samaññaṃ anupāpuṇāti;
::

::gathalast
Tasmā na hiyyetha {note:hīyetha (sī.)} naro sapañño, hiriyāpi santo dhuramādiyanti.
::

::hangnum
42\.
::

::gatha1
Sāyaṃ samaññā idha majja pattā, kalyāṇadhammoti janinda loke;
::

::gathalast
Tāhaṃ samekkhaṃ idha pabbajissaṃ, na hi matthi chando idha kāmabhogeti.
::

::centre
Kalyāṇadhammajātakaṃ paṭhamaṃ.
::

#### 172. Daddarajātakaṃ (2-3-2)

::hangnum
43\.
::

::gatha1
Ko nu saddena mahatā, abhinādeti daddaraṃ;
::

::gathalast
Taṃ sīhā nappaṭinadanti {note:kiṃ sīhā nappaṭinadanti (sī. pī.), na sīhā paṭinadanti (ka.)}, ko nāmeso migādhibhū.
::

::hangnum
44\.
::

::gatha1
Adhamo migajātānaṃ, siṅgālo tāta vassati;
::

::gathalast
Jātimassa jigucchantā, tuṇhī sīhā samacchareti.
::

::centre
Daddarajātakaṃ dutiyaṃ.
::

#### 173. Makkaṭajātakaṃ (2-3-3)

::hangnum
45\.
::

::gatha1
Tāta {pb:T:1.0061}{pb:M:1.0044} māṇavako eso, tālamūlaṃ apassito;
::

::gathalast
Agārakañcidaṃ atthi, handa demassagārakaṃ.
::

::hangnum
46\.
::

::gatha1
Mā kho tvaṃ tāta pakkosi, dūseyya no agārakaṃ;
::

::gathalast
Netādisaṃ mukhaṃ hoti, brāhmaṇassa susīlinoti.
::

::centre
Makkaṭajātakaṃ tatiyaṃ.
::

#### 174. Dubbhiyamakkaṭajātakaṃ (2-3-4)

::hangnum
47\.
::

::gatha1
Adamha te vāri pahūtarūpaṃ, ghammābhitattassa pipāsitassa;
::

::gathalast
So dāni pitvāna {note:pītvāna (sī. pī.)} kiriṅkarosi {note:kikiṃkarosi (sī. syā. pī.)}, asaṅgamo pāpajanena seyyo.
::

::hangnum
48\.
::

::gatha1
Ko te suto vā diṭṭho vā, sīlavā nāma makkaṭo;
::

::gathalast
Idāni kho taṃ ohacchaṃ {note:ūhacca (sī. pī.), ohaccaṃ (syā.), uhajjaṃ (ka.)}, esā asmāka dhammatāti.
::

::centre
Dubbhiyamakkaṭajātakaṃ catutthaṃ.
::

#### 175. Ādiccupaṭṭhānajātakaṃ (2-3-5)

::hangnum
49\.
::

::gatha1
Sabbesu {pb:V:1.0041} kira bhūtesu, santi sīlasamāhitā;
::

::gathalast
Passa sākhāmigaṃ jammaṃ, ādiccamupatiṭṭhati.
::

::hangnum
50\.
::

::gatha1
Nāssa sīlaṃ vijānātha, anaññāya pasaṃsatha;
::

::gathalast
Aggihuttañca {pb:T:1.0062} uhannaṃ {note:ūhantaṃ (sī.), ūhanaṃ (syā.), ūhanti (pī.), uhadaṃ (ka.)}, dve ca bhinnā kamaṇḍalūti.
::

::centre
Ādiccupaṭṭhānajātakaṃ pañcamaṃ.
::

#### 176. Kaḷāyamuṭṭhijātakaṃ (2-3-6)

::hangnum
51\.
::

::gatha1
Bālo {pb:M:1.0045} vatāyaṃ dumasākhagocaro, paññā janinda nayimassa vijjati;
::

::gathalast
Kaḷāyamuṭṭhiṃ {note:kalāyamuṭṭhiṃ (sī. pī.)} avakiriya kevalaṃ, ekaṃ kaḷāyaṃ patitaṃ gavesati.
::

::hangnum
52\.
::

::gatha1
Evameva mayaṃ rāja, ye caññe atilobhino;
::

::gathalast
Appena bahuṃ jiyyāma, kaḷāyeneva vānaroti.
::

::centre
Kaḷāyamuṭṭhijātakaṃ chaṭṭhaṃ.
::

#### 177. Tindukajātakaṃ (2-3-7)

::hangnum
53\.
::

::gatha1
Dhanuhatthakalāpehi, nettiṃ savaradhāribhi;
::

::gathalast
Samantā parikiṇṇamha, kathaṃ mokkho bhavissati.
::

::hangnum
54\.
::

::gatha1
Appeva bahukiccānaṃ, attho jāyetha koci naṃ;
::

::gathalast
Atthi rukkhassa acchinnaṃ, khajjathaññeva tindukanti.
::

::centre
Tindukajātakaṃ sattamaṃ.
::

#### 178. Kacchapajātakaṃ (2-3-8)

::hangnum
55\.
::

::gatha1
Janittaṃ {pb:T:1.0063} me bhavittaṃ me, iti paṅke avassayiṃ;
::

::gathalast
Taṃ maṃ paṅko ajjhabhavi, yathā dubbalakaṃ tathā;
::

::gathalast
Taṃ taṃ vadāmi bhaggava, suṇohi vacanaṃ mama.
::

::hangnum
56\.
::

::gatha1
Gāme vā yadi vā raññe, sukhaṃ yatrādhigacchati;
::

::gathalast
Taṃ janittaṃ bhavittañca, purisassa pajānato;
::

::gathalast
Yamhi jīve tamhi gacche, na niketahato siyāti.
::

Kacchapajātakaṃ aṭṭhamaṃ.

#### 179. Satadhammajātakaṃ (2-3-9)

::hangnum
57\.
::

::gatha1
Tañca {pb:V:1.0042} appañca ucchiṭṭhaṃ, tañca kicchena no adā;
::

::gathalast
Sohaṃ brāhmaṇajātiko, yaṃ bhuttaṃ tampi uggataṃ.
::

::hangnum
58\.
::

::gatha1
Evaṃ {pb:M:1.0046} dhammaṃ niraṃkatvā {note:nirākatvā (?) ni + ā + kara + tvā}, yo adhammena jīvati;
::

::gathalast
Satadhammova lābhena, laddhenapi na nandatīti.
::

::centre
Satadhammajātakaṃ navamaṃ.
::

#### 180. Duddadajātakaṃ (2-3-10)

::hangnum
59\.
::

::gatha1
Duddadaṃ dadamānānaṃ, dukkaraṃ kamma kubbataṃ;
::

::gathalast
Asanto nānukubbanti, sataṃ dhammo durannayo.
::

::hangnum
60\.
::

::gatha1
Tasmā satañca asataṃ, nānā hoti ito gati;
::

::gathalast
Asanto {pb:T:1.0064} nirayaṃ yanti, santo saggaparāyaṇāti {note:parāyanā (syā. ka.)}.
::

::centre
Duddadajātakaṃ dasamaṃ.
::

::centre
Kalyāṇavaggo tatiyo.
::

Tassuddānaṃ –

::gatha1
Susamaññamigādhibhū māṇavako, vāripahūtarūpādiccupaṭṭhānā;
::

::gathalast
Sakaḷāyasatindukapaṅka puna, satadhamma sududdadakena dasāti.
::

#### 4. Asadisavaggo

#### 181. Asadisajātakaṃ (2-4-1)

::hangnum
61\.
::

::gatha1
Dhanuggaho asadiso, rājaputto mahabbalo;
::

::gathalast
Dūrepātī akkhaṇavedhī, mahākāyappadālano.
::

::hangnum
62\.
::

::gatha1
Sabbāmitte raṇaṃ katvā, na ca kañci viheṭhayi;
::

::gathalast
Bhātaraṃ sotthiṃ katvāna, saṃyamaṃ ajjhupāgamīti.
::

::centre
Asadisajātakaṃ paṭhamaṃ.
::

#### 182. Saṅgāmāvacarajātakaṃ (2-4-2)

::hangnum
63\.
::

::gatha1
Saṅgāmāvacaro {pb:V:1.0043}{pb:M:1.0047} sūro, balavā iti vissuto;
::

::gathalast
Kiṃ {pb:T:1.0065} nu toraṇamāsajja, paṭikkamasi kuñjara.
::

::hangnum
64\.
::

::gatha1
Omadda khippaṃ palighaṃ, esikāni ca abbaha {note:ubbaha (syā.), abbhuha (ka.)};
::

::gathalast
Toraṇāni ca madditvā, khippaṃ pavisa kuñjarāti.
::

::centre
Saṅgāmāvacarajātakaṃ dutiyaṃ.
::

#### 183. Vālodakajātakaṃ (2-4-3)

::hangnum
65\.
::

::gatha1
Vālodakaṃ apparasaṃ nihīnaṃ, pitvā {note:pītvā (sī. pī.)} mado jāyati gadrabhānaṃ;
::

::gathalast
Imañca pitvāna rasaṃ paṇītaṃ, mado na sañjāyati sindhavānaṃ.
::

::hangnum
66\.
::

::gatha1
Appaṃ pivitvāna nihīnajacco, so majjatī tena janinda puṭṭho {note:phuṭṭho (sī. syā.), muṭṭho (ka.)};
::

::gathalast
Dhorayhasīlī ca kulamhi jāto, na majjatī aggarasaṃ pivitvāti.
::

::centre
Vālodakajātakaṃ tatiyaṃ.
::

#### 184. Giridattajātakaṃ (2-4-4)

::hangnum
67\.
::

::gatha1
Dūsito giridattena {note:giridantena (pī.)}, hayo sāmassa paṇḍavo;
::

::gathalast
Porāṇaṃ pakatiṃ hitvā, tassevānuvidhiyyati {note:nuvidhīyati (sī. pī.)}.
::

::hangnum
68\.
::

::gatha1
Sace {pb:T:1.0066} ca tanujo poso, sikharākāra {note:siṅgārākāra (syā.)} kappito;
::

::gathalast
Ānane naṃ {note:taṃ (sī. syā. pī.)} gahetvāna, maṇḍale parivattaye;
::

::gathalast
Khippameva pahantvāna, tassevānuvidhiyyatīti.
::

::centre
Giridattajātakaṃ catutthaṃ.
::

#### 185. Anabhiratijātakaṃ (2-4-5)

::hangnum
69\.
::

::gatha1
Yathodake {pb:M:1.0048} āvile appasanne, na passati sippikasambukañca;
::

::gathalast
Sakkharaṃ vālukaṃ macchagumbaṃ, evaṃ āvilamhi {note:āvile hi (sī.)} citte;
::

::gathalast
Na passati attadatthaṃ paratthaṃ.
::

::hangnum
70\.
::

::gatha1
Yathodake {pb:V:1.0044} acche vippasanne, so passati sippikasambukañca;
::

::gathalast
Sakkharaṃ vālukaṃ macchagumbaṃ, evaṃ anāvilamhi citte;
::

::gathalast
So passati attadatthaṃ paratthanti.
::

::centre
Anabhiratijātakaṃ pañcamaṃ.
::

#### 186. Dadhivāhanajātakaṃ (2-4-6)

::hangnum
71\.
::

::gatha1
Vaṇṇagandharasūpeto{pb:T:1.0067}, amboyaṃ ahuvā pure;
::

::gathalast
Tameva pūjaṃ labhamāno, kenambo kaṭukapphalo.
::

::hangnum
72\.
::

::gatha1
Pucimandaparivāro, ambo te dadhivāhana;
::

::gathalast
Mūlaṃ mūlena saṃsaṭṭhaṃ, sākhā sākhā {note:sākhaṃ (syā. ka.)} nisevare {note:nivīsare (ka.)};
::

::gathalast
Asātasannivāsena, tenambo kaṭukapphaloti.
::

::centre
Dadhivāhanajātakaṃ chaṭṭhaṃ.
::

#### 187. Catumaṭṭhajātakaṃ (2-4-7)

::hangnum
73\.
::

::gatha1
Ucce viṭabhimāruyha, mantayavho rahogatā;
::

::gathalast
Nīce oruyha mantavho, migarājāpi sossati.
::

::hangnum
74\.
::

::gatha1
Yaṃ suvaṇṇo suvaṇṇena {note:yaṃ supaṇṇo supaṇṇena (sī. syā. pī.)}, devo devena mantaye;
::

::gathalast
Kiṃ tettha catumaṭṭhassa, bilaṃ pavisa jambukāti.
::

::centre
Catumaṭṭhajātakaṃ sattamaṃ.
::

#### 188. Sīhakotthujātakaṃ (2-4-8)

::hangnum
75\.
::

::gatha1
Sīhaṅgulī {pb:M:1.0049} sīhanakho, sīhapādapatiṭṭhito;
::

::gathalast
So sīho sīhasaṅghamhi, eko nadati aññathā.
::

::hangnum
76\.
::

::gatha1
Mā {pb:T:1.0068} tvaṃ nadi rājaputta, appasaddo vane vasa;
::

::gathalast
Sarena kho {note:mā (ka.)} taṃ jāneyyuṃ, na hi te pettiko saroti.
::

::centre
Sīhakotthujātakaṃ aṭṭhamaṃ.
::

#### 189. Sīhacammajātakaṃ (2-4-9)

::hangnum
77\.
::

::gatha1
Netaṃ sīhassa naditaṃ, na byagghassa na {note:byagghassa na ca (ka.)} dīpino;
::

::gathalast
Pāruto sīhacammena, jammo nadati gadrabho.
::

::hangnum
78\.
::

::gatha1
Cirampi {pb:V:1.0045} kho taṃ khādeyya, gadrabho haritaṃ yavaṃ;
::

::gathalast
Pāruto sīhacammena, ravamānova dūsayīti.
::

::centre
Sīhacammajātakaṃ navamaṃ.
::

#### 190. Sīlānisaṃsajātakaṃ (2-4-10)

::hangnum
79\.
::

::gatha1
Passa saddhāya sīlassa, cāgassa ca ayaṃ phalaṃ;
::

::gathalast
Nāgo nāvāya vaṇṇena, saddhaṃ vahatupāsakaṃ.
::

::hangnum
80\.
::

::gatha1
Sabbhireva samāsetha, sabbhi kubbetha santhavaṃ;
::

::gathalast
Satañhi sannivāsena, sotthiṃ gacchati nhāpitoti.
::

::centre
Sīlānisaṃsajātakaṃ dasamaṃ.
::

::centre
Asadisavaggo catuttho.
::

Tassuddānaṃ –

::gatha1
Dhanuggaha {pb:T:1.0069} kuñjara apparaso, giridattamanāvilacittavaraṃ;
::

::gathalast
Dadhivāhana jambūka sīhanakho, haritayava nāgavarena dasāti.
::

#### 5. Ruhakavaggo

#### 191. Ruhakajātakaṃ (2-5-1)

::hangnum
81\.
::

::gatha1
Api {pb:M:1.0050} {note:ambho (syā. ka. sī.)} ruhaka chinnāpi, jiyā sandhīyate puna;
::

::gathalast
Sandhīyassu purāṇiyā, mā kodhassa vasaṃ gami.
::

::hangnum
82\.
::

::gatha1
Vijjamānesu vākesu {note:vijjamānāsu maruvāsu (sī.), vijjamānāsu marūdvāsu (pī.)}, vijjamānesu kārisu;
::

::gathalast
Aññaṃ jiyaṃ karissāmi, alaññeva purāṇiyāti.
::

::centre
Ruhakajātakaṃ paṭhamaṃ.
::

#### 192. Sirikāḷakaṇṇijātakaṃ (2-5-2)

::hangnum
83\.
::

::gatha1
Itthī siyā rūpavatī, sā ca sīlavatī siyā;
::

::gathalast
Puriso taṃ na iccheyya, saddahāsi mahosadha.
::

::hangnum
84\.
::

::gatha1
Saddahāmi {pb:V:1.0046} mahārāja, puriso dubbhago siyā;
::

::gathalast
Sirī {pb:T:1.0070} ca kāḷakaṇṇī ca, na samenti kudācananti.
::

::centre
Sirikāḷakaṇṇijātakaṃ dutiyaṃ.
::

#### 193. Cūḷapadumajātakaṃ (2-5-3)

::hangnum
85\.
::

::gatha1
Ayameva sā ahamapi {note:ahampi (sī. syā. pī.), ahasmi (ka.)} so anañño, ayameva so hatthacchinno anañño;
::

::gathalast
Yamāha ‘‘komārapatī mama’’nti, vajjhitthiyo natthi itthīsu saccaṃ.
::

::hangnum
86\.
::

::gatha1
Imañca jammaṃ musalena hantvā, luddaṃ chavaṃ paradārūpaseviṃ;
::

::gathalast
Imissā ca naṃ pāpapatibbatāya, jīvantiyā chindatha kaṇṇanāsanti.
::

::centre
Cūḷapadumajātakaṃ tatiyaṃ.
::

#### 194. Maṇicorajātakaṃ (2-5-4)

::hangnum
87\.
::

::gatha1
Na {pb:M:1.0051} santi devā pavasanti nūna, na hi nūna santi idha lokapālā;
::

::gathalast
Sahasā karontānamasaññatānaṃ, na hi nūna santī paṭisedhitāro.
::

::hangnum
88\.
::

::gatha1
Akāle vassatī tassa, kāle tassa na vassati;
::

::gathalast
Saggā {pb:T:1.0071} ca cavati ṭhānā, nanu so tāvatā hatoti.
::

::centre
Maṇicorajātakaṃ catutthaṃ.
::

#### 195. Pabbatūpattharajātakaṃ (2-5-5)

::hangnum
89\.
::

::gatha1
Pabbatūpatthare {note:pabbatapatthare (sī. syā. pī.)} ramme, jātā pokkharaṇī sivā;
::

::gathalast
Taṃ siṅgālo apāpāyi {note:apāpāsi (sī. syā. pī.)}, jānaṃ sīhena rakkhitaṃ.
::

::hangnum
90\.
::

::gatha1
Pivanti ce {note:pivanti ve (sī.), pivantiva (pī.), pivanteva (?)} mahārāja, sāpadāni mahānadiṃ;
::

::gathalast
Na tena anadī hoti, khamassu yadi te piyāti.
::

::centre
Pabbatūpatthara {note:pabbatapatthara (sī. syā. pī.)} jātakaṃ pañcamaṃ.
::

#### 196. Valāhakassajātakaṃ (2-5-6)

::hangnum
91\.
::

::gatha1
Ye na kāhanti ovādaṃ, narā buddhena desitaṃ;
::

::gathalast
Byasanaṃ te gamissanti, rakkhasīhiva vāṇijā.
::

::hangnum
92\.
::

::gatha1
Ye {pb:V:1.0047} ca kāhanti ovādaṃ, narā buddhena desitaṃ;
::

::gathalast
Sotthiṃ pāraṃ gamissanti, valāheneva {note:vālāheneva (sī. pī.)} vāṇijāti.
::

::centre
Valāhakassa {note:vālāhassa (sī. pī.)} jātakaṃ chaṭṭhaṃ.
::

#### 197. Mittāmittajātakaṃ (2-5-7)

::hangnum
93\.
::

::gatha1
Na naṃ umhayate disvā, na ca naṃ paṭinandati;
::

::gathalast
Cakkhūni cassa na dadāti, paṭilomañca vattati.
::

::hangnum
94\.
::

::gatha1
Ete {pb:T:1.0072}{pb:M:1.0052} bhavanti ākārā, amittasmiṃ patiṭṭhitā;
::

::gathalast
Yehi amittaṃ jāneyya, disvā sutvā ca paṇḍitoti.
::

::centre
Mittāmittajātakaṃ sattamaṃ.
::

#### 198. Rādhajātakaṃ (2-5-8)

::hangnum
95\.
::

::gatha1
Pavāsā āgato tāta, idāni nacirāgato;
::

::gathalast
Kaccinnu tāta te mātā, na aññamupasevati.
::

::hangnum
96\.
::

::gatha1
Na kho panetaṃ subhaṇaṃ, giraṃ saccupasaṃhitaṃ;
::

::gathalast
Sayetha poṭṭhapādova, mummure {note:mummure (syā.), maṃ pure (ka.) mummurasaddo thusaggimhi kukkuḷe ca vattatīti sakkatābhidhānesu} upakūthitoti {note:upakūsitoti (sī. syā. pī.), upakūlito (ka.)}.
::

::centre
Rādhajātakaṃ aṭṭhamaṃ.
::

#### 199. Gahapatijātakaṃ (2-5-9)

::hangnum
97\.
::

::gatha1
Ubhayaṃ me na khamati, ubhayaṃ me na ruccati;
::

::gathalast
Yācāyaṃ koṭṭhamotiṇṇā, nāddasaṃ iti bhāsati.
::

::hangnum
98\.
::

::gatha1
Taṃ taṃ gāmapati brūmi, kadare appasmi jīvite;
::

::gathalast
Dve māse saṅgaraṃ katvā {note:kāraṃ katvāna (sī. pī.), saṃkaraṃ katvā (ka.)}, maṃsaṃ jaraggavaṃ kisaṃ;
::

::gathalast
Appattakāle codesi, tampi mayhaṃ na ruccatīti.
::

::centre
Gahapatijātakaṃ navamaṃ.
::

#### 200. Sādhusīlajātakaṃ (2-5-10)

::hangnum
99\.
::

::gatha1
Sarīradabyaṃ {pb:T:1.0073} vuḍḍhabyaṃ {note:vaddhabyaṃ (sī. pī.)}, sojaccaṃ sādhusīliyaṃ;
::

::gathalast
Brāhmaṇaṃ teva pucchāma, kannu tesaṃ vanimhase {note:vaṇimhase (sī. pī.)}.
::

::hangnum
100\.
::

::gatha1
Attho {pb:V:1.0048} atthi sarīrasmiṃ, vuḍḍhabyassa namo kare;
::

::gathalast
Attho atthi sujātasmiṃ, sīlaṃ asmāka ruccatīti.
::

::centre
Sādhusīlajātakaṃ dasamaṃ.
::

::centre
Ruhakavaggo pañcamo.
::

Tassuddānaṃ –

::gatha1
Apiruhaka {pb:M:1.0053} rūpavatī musalo, pavasanti sapañcamapokkharaṇī;
::

::gathalast
Atha muttimavāṇija umhayate, ciraāgata koṭṭha sarīra dasāti.
::

#### 6. Nataṃdaḷhavaggo

#### 201. Bandhanāgārajātakaṃ (2-6-1)

::hangnum
101\.
::

::gatha1
Na taṃ daḷhaṃ bandhanamāhu dhīrā, yadāyasaṃ dārujapabbajañca {note:babbajañca (sī.)};
::

::gathalast
Sārattarattā maṇikuṇḍalesu, puttesu {pb:T:1.0074} dāresu ca yā apekkhā.
::

::hangnum
102\.
::

::gatha1
Etaṃ daḷhaṃ bandhanamāhu dhīrā, ohārinaṃ sithilaṃ duppamuñcaṃ;
::

::gathalast
Etampi chetvāna vajanti dhīrā, anapekkhino kāmasukhaṃ pahāyāti.
::

::centre
Bandhanāgārajātakaṃ paṭhamaṃ.
::

#### 202. Keḷisīlajātakaṃ (2-6-2)

::hangnum
103\.
::

::gatha1
Haṃsā koñcā mayūrā ca, hatthayo {note:hatthino (sī.), hatthiyo (syā. pī.)} pasadā migā;
::

::gathalast
Sabbe sīhassa bhāyanti, natthi kāyasmi tulyatā.
::

::hangnum
104\.
::

::gatha1
Evameva manussesu, daharo cepi paññavā;
::

::gathalast
So hi tattha mahā hoti, neva bālo sarīravāti.
::

::centre
Keḷisīlajātakaṃ dutiyaṃ.
::

#### 203. Khaṇḍajātakaṃ (2-6-3)

::hangnum
105\.
::

::gatha1
Virūpakkhehi me mettaṃ, mettaṃ erāpathehi me;
::

::gathalast
Chabyāputtehi me mettaṃ, mettaṃ kaṇhāgotamakehi ca.
::

::gatha1
Apādakehi {pb:V:1.0049}{pb:M:1.0054} me mettaṃ, mettaṃ dvipādakehi me;
::

::gathalast
Catuppadehi me mettaṃ, mettaṃ bahuppadehi me.
::

::gatha1
Mā {pb:T:1.0075} maṃ apādako hiṃsi, mā maṃ hiṃsi dvipādako;
::

::gathalast
Mā maṃ catuppado hiṃsi, mā maṃ hiṃsi bahuppado.
::

::gatha1
Sabbe sattā sabbe pāṇā, sabbe bhūtā ca kevalā;
::

::gathalast
Sabbe bhadrāni passantu, mā kañci {note:kiñci (syā. ka.)} pāpamāgamā.
::

::hangnum
106\.
::

::gatha1
Appamāṇo buddho, appamāṇo dhammo;
::

::gatha2
Appamāṇo saṅgho, pamāṇavantāni sarīsapāni {note:sirisapāni (sī. syā. pī.)};
::

::gathalast
Ahivicchikasatapadī, uṇṇanābhi {note:uṇṇānābhi (sī. syā. pī.)} sarabūmūsikā.
::

::gatha1
Katā me rakkhā katā me parittā, paṭikkamantu bhūtāni;
::

::gathalast
Sohaṃ namo bhagavato, namo sattannaṃ sammāsambuddhānanti.
::

::centre
Khaṇḍajātakaṃ tatiyaṃ.
::

#### 204. Vīrakajātakaṃ (2-6-4)

::hangnum
107\.
::

::gatha1
Api vīraka passesi, sakuṇaṃ mañjubhāṇakaṃ;
::

::gathalast
Mayūragīvasaṅkāsaṃ, patiṃ mayhaṃ saviṭṭhakaṃ.
::

::hangnum
108\.
::

::gatha1
Udakathalacarassa pakkhino, niccaṃ āmakamacchabhojino;
::

::gathalast
Tassānukaraṃ saviṭṭhako, sevāle paliguṇṭhito matoti.
::

::centre
Vīrakajātakaṃ catutthaṃ.
::

#### 205. Gaṅgeyyajātakaṃ (2-6-5)

::hangnum
109\.
::

::gatha1
Sobhati maccho gaṅgeyyo, atho sobhati yāmuno {note:sobhanti macchā gaṅgeyyā, atho sobhanti yāmunā (syā. pī.)};
::

::gathalast
Catuppadoyaṃ {pb:T:1.0076} puriso, nigrodhaparimaṇḍalo;
::

::gathalast
Īsakāyata {note:īsamāyata (ka.)} gīvo ca, sabbeva atirocati.
::

::hangnum
110\.
::

::gatha1
Yaṃ {pb:M:1.0055} pucchito na taṃ akkhāsi {note:akkhā (sī. syā. pī.)}, aññaṃ akkhāsi {note:akkhāti (syā. pī.)} pucchito;
::

::gathalast
Attappasaṃsako poso, nāyaṃ asmāka ruccatīti.
::

::centre
Gaṅgeyyajātakaṃ pañcamaṃ.
::

#### 206. Kuruṅgamigajātakaṃ (2-6-6)

::hangnum
111\.
::

::gatha1
Iṅgha {pb:V:1.0050} vaddhamayaṃ {note:vaddhamayaṃ (sī. syā. pī.)} pāsaṃ, chinda dantehi kacchapa;
::

::gathalast
Ahaṃ tathā karissāmi, yathā nehiti luddako.
::

::hangnum
112\.
::

::gatha1
Kacchapo pāvisī vāriṃ, kuruṅgo pāvisī vanaṃ;
::

::gathalast
Satapatto dumaggamhā, dūre putte apānayīti.
::

::centre
Kuruṅgamigajātakaṃ chaṭṭhaṃ.
::

#### 207. Assakajātakaṃ (2-6-7)

::hangnum
113\.
::

::gatha1
Ayamassakarājena, deso vicarito mayā;
::

::gathalast
Anukāmaya kāmena {note:anukāmayavanukāmena (sī. pī.)}, piyena patinā saha.
::

::hangnum
114\.
::

::gatha1
Navena sukhadukkhena, porāṇaṃ apidhīyati {note:apithīyati (sī. pī.), apithiyyati (syā.)};
::

::gathalast
Tasmā assakaraññāva, kīṭo piyataro mamāti.
::

::centre
Assakajātakaṃ sattamaṃ.
::

#### 208. Susumārajātakaṃ (2-6-8)

::hangnum
115\.
::

::gatha1
Alaṃ {pb:T:1.0077} metehi ambehi, jambūhi panasehi ca;
::

::gathalast
Yāni pāraṃ samuddassa, varaṃ mayhaṃ udumbaro.
::

::hangnum
116\.
::

::gatha1
Mahatī vata te bondi, na ca paññā tadūpikā;
::

::gathalast
Susumāra {note:suṃsumāra (sī. syā. pī.)} vañcito mesi, gaccha dāni yathāsukhanti.
::

::centre
Susumārajātakaṃ aṭṭhamaṃ.
::

#### 209. Kukkuṭajātakaṃ (2-6-9)

::hangnum
117\.
::

::gatha1
Diṭṭhā {pb:M:1.0056} mayā vane rukkhā, assakaṇṇā vibhīṭakā {note:vibhedakā (syā. ka.)};
::

::gathalast
Na tāni evaṃ sakkanti, yathā tvaṃ rukkha sakkasi.
::

::hangnum
118\.
::

::gatha1
Purāṇakukkuṭo {note:kakkaro (sī. syā. pī.)} ayaṃ, bhetvā pañjaramāgato;
::

::gathalast
Kusalo vāḷapāsānaṃ, apakkamati bhāsatīti.
::

::centre
Kukkuṭa {note:kakkara (sī. syā. pī.)} jātakaṃ navamaṃ.
::

#### 210. Kandagalakajātakaṃ (2-6-10)

::hangnum
119\.
::

::gatha1
Ambho {pb:V:1.0051} ko nāma yaṃ rukkho, sinnapatto {note:sīnapatto (sī. pī.)} sakaṇṭako;
::

::gathalast
Yattha ekappahārena, uttamaṅgaṃ vibhijjitaṃ {note:visāṭikaṃ (sī. syā. pī.), vighāṭitaṃ (sī. niyya)}.
::

::hangnum
120\.
::

::gatha1
Acāri vatāyaṃ vitudaṃ vanāni, kaṭṭhaṅgarukkhesu asārakesu;
::

::gathalast
Athāsadā {pb:T:1.0078} khadiraṃ jātasāraṃ {note:jātisāraṃ (ka.)}, yatthabbhidā garuḷo uttamaṅganti.
::

::centre
Kandagalaka {note:kandalaka (ka.)} jātakaṃ dasamaṃ.
::

::centre
Nataṃdaḷhavaggo chaṭṭho.
::

Tassuddānaṃ –

::gatha1
Daḷhabandhana haṃsavaro ca puna, virūpakkha saviṭṭhaka macchavaro;
::

::gathalast
Sakuruṅga saassaka ambavaro, puna kukkuṭako garuḷena dasāti.
::

#### 7. Bīraṇathambhavaggo

#### 211. Somadattajātakaṃ (2-7-1)

::hangnum
121\.
::

::gatha1
Akāsi yoggaṃ dhuvamappamatto, saṃvaccharaṃ bīraṇathambhakasmiṃ;
::

::gathalast
Byākāsi saññaṃ parisaṃ vigayha, na niyyamo tāyati appapaññaṃ.
::

::hangnum
122\.
::

::gatha1
Dvayaṃ {pb:M:1.0057} yācanako tāta, somadatta nigacchati;
::

::gathalast
Alābhaṃ {pb:T:1.0079} dhanalābhaṃ vā, evaṃ dhammā hi yācanāti.
::

::centre
Somadattajātakaṃ paṭhamaṃ.
::

#### 212. Ucchiṭṭhabhattajātakaṃ (2-7-2)

::hangnum
123\.
::

::gatha1
Añño uparimo vaṇṇo, añño vaṇṇo ca heṭṭhimo;
::

::gathalast
Brāhmaṇī tveva pucchāmi, kiṃ heṭṭhā kiñca uppari.
::

::hangnum
124\.
::

::gatha1
Ahaṃ naṭosmi bhaddante, bhikkhakosmi idhāgato;
::

::gathalast
Ayañhi koṭṭhamotiṇṇo, ayaṃ so yaṃ {note:tvaṃ (ka.)} gavesasīti.
::

::centre
Ucchiṭṭhabhattajātakaṃ dutiyaṃ.
::

#### 213. Bharujātakaṃ (2-7-3)

::hangnum
125\.
::

::gatha1
Isīnamantaraṃ {pb:V:1.0052} katvā, bharurājāti {note:kururājāti (ka.)} me sutaṃ;
::

::gathalast
Ucchinno saha raṭṭhehi {note:raṭṭhena (sī. pī.)}, sarājā vibhavaṅgato.
::

::hangnum
126\.
::

::gatha1
Tasmā hi chandāgamanaṃ, nappasaṃsanti paṇḍitā;
::

::gathalast
Aduṭṭhacitto bhāseyya, giraṃ saccupasaṃhitanti.
::

::centre
Bharujātakaṃ {note:kururātakaṃ (ka.)} tatiyaṃ.
::

#### 214. Puṇṇanadījātakaṃ (2-7-4)

::hangnum
127\.
::

::gatha1
Puṇṇaṃ nadiṃ yena ca peyyamāhu, jātaṃ {pb:T:1.0080} yavaṃ yena ca guyhamāhu;
::

::gathalast
Dūraṃ gataṃ yena ca avhayanti, so tyāgato {note:tyābhato (syā. ka.) paheḷigāthābhāvo manasi kātabbo} handa ca bhuñja brāhmaṇa.
::

::hangnum
128\.
::

::gatha1
Yato maṃ saratī rājā, vāyasampi pahetave;
::

::gathalast
Haṃsā koñcā mayūrā ca {note:haṃsakoñcamayūrānaṃ (ka. aṭṭha. pāṭhantaraṃ)}, asatīyeva pāpiyāti.
::

::centre
Puṇṇanadījātakaṃ catutthaṃ.
::

#### 215. Kacchapajātakaṃ (2-7-5)

::hangnum
129\.
::

::gatha1
Avadhī {pb:M:1.0058} vata attānaṃ, kacchapo byāharaṃ giraṃ {note:kacchapova pabyāharaṃ (syā.), kacchapo so pabyāharaṃ (ka.)};
::

::gathalast
Suggahītasmiṃ kaṭṭhasmiṃ, vācāya sakiyāvadhi.
::

::hangnum
130\.
::

::gatha1
Etampi disvā naravīriyaseṭṭha, vācaṃ pamuñce kusalaṃ nātivelaṃ;
::

::gathalast
Passasi bahubhāṇena, kacchapaṃ byasanaṃ gatanti.
::

Kacchapajātakaṃ pañcamaṃ.

#### 216. Macchajātakaṃ (2-7-6)

::hangnum
131\.
::

::gatha1
Na māyamaggi tapati, na sūlo sādhutacchito;
::

::gathalast
Yañca maṃ maññate macchī, aññaṃ so ratiyā gato.
::

::hangnum
132\.
::

::gatha1
So {pb:T:1.0081} maṃ dahati rāgaggi, cittaṃ cūpatapeti maṃ;
::

::gathalast
Jālino muñcathāyirā maṃ, na kāme haññate kvacīti.
::

Macchajātakaṃ chaṭṭhaṃ.

#### 217. Seggujātakaṃ (2-7-7)

::hangnum
133\.
::

::gatha1
Sabbo {pb:V:1.0053} loko attamano ahosi, akovidā gāmadhammassa seggu;
::

::gathalast
Komāri ko nāma {note:komārikā nāma (ka.), komāriko nāma (syā. pī.)} tavajja dhammo, yaṃ tvaṃ gahitā pavane parodasi.
::

::hangnum
134\.
::

::gatha1
Yo dukkhaphuṭṭhāya bhaveyya tāṇaṃ, so me pitā dubbhi vane karoti;
::

::gathalast
Sā kassa kandāmi vanassa majjhe, yo tāyitā so sahasaṃ karotīti.
::

::centre
Seggujātakaṃ sattamaṃ.
::

#### 218. Kūṭavāṇijajātakaṃ (2-7-8)

::hangnum
135\.
::

::gatha1
Saṭhassa {pb:M:1.0059} sāṭheyyamidaṃ sucintitaṃ, paccoḍḍitaṃ paṭikūṭassa kūṭaṃ;
::

::gathalast
Phālañce khādeyyuṃ {note:adeyyuṃ (sī. pī.)} mūsikā, kasmā kumāraṃ kulalā na {note:no (sī. syā. pī.)} hareyyuṃ.
::

::hangnum
136\.
::

::gatha1
Kūṭassa {pb:T:1.0082} hi santi {note:santīdha (ka.)} kūṭakūṭā, bhavati {note:bhavanti (ka.)} cāpi nikatino nikatyā;
::

::gathalast
Dehi puttanaṭṭha phālanaṭṭhassa phālaṃ, mā te puttamahāsi phālanaṭṭhoti.
::

::centre
Kūṭavāṇijajātakaṃ aṭṭhamaṃ.
::

#### 219. Garahitajātakaṃ (2-7-9)

::hangnum
137\.
::

::gatha1
Hiraññaṃ me suvaṇṇaṃ me, esā rattiṃ divā kathā;
::

::gathalast
Dummedhānaṃ manussānaṃ, ariyadhammaṃ apassataṃ.
::

::hangnum
138\.
::

::gatha1
Dve dve gahapatayo gehe, eko tattha amassuko;
::

::gathalast
Lambatthano veṇikato, atho aṅkitakaṇṇako;
::

::gathalast
Kīto dhanena bahunā, so taṃ vitudate jananti.
::

::centre
Garahitajātakaṃ navamaṃ.
::

#### 220. Dhammadhajajātakaṃ (2-7-10)

::hangnum
139\.
::

::gatha1
Sukhaṃ jīvitarūposi, raṭṭhā vivanamāgato;
::

::gathalast
So ekako rukkhamūle {note:araññasmiṃ (sī. syā. pī.)}, kapaṇo viya jhāyasi.
::

::hangnum
140\.
::

::gatha1
Sukhaṃ {pb:V:1.0054} jīvitarūposmi, raṭṭhā vivanamāgato;
::

::gathalast
So ekako rukkhamūle, kapaṇo viya jhāyāmi;
::

::gathalast
Sataṃ {pb:T:1.0083} dhammaṃ anussaraṃti.
::

::centre
Dhammadhajajātakaṃ dasamaṃ.
::

::centre
Bīraṇathambhavaggo sattamo.
::

Tassuddānaṃ –

::gatha1
Atha {pb:M:1.0060} bīraṇathambhavaro ca naṭo, bharurājavaruttamapuṇṇanadī;
::

::gathalast
Bahubhāṇi aggipavane mūsikā, sahalambatthano kapaṇena dasāti.
::

#### 8. Kāsāvavaggo

#### 221. Kāsāvajātakaṃ (2-8-1)

::hangnum
141\.
::

::gatha1
Anikkasāvo kāsāvaṃ, yo vatthaṃ paridahissati {note:paridahessati (sī. pī.)};
::

::gathalast
Apeto damasaccena, na so kāsāvamarahati.
::

::hangnum
142\.
::

::gatha1
Yo ca vantakasāvassa, sīlesu susamāhito;
::

::gathalast
Upeto damasaccena, sa ve kāsāvamarahatīti.
::

::centre
Kāsāvajātakaṃ paṭhamaṃ.
::

#### 222. Cūḷanandiyajātakaṃ (2-8-2)

::hangnum
143\.
::

::gatha1
Idaṃ {pb:T:1.0084} tadācariyavaco, pārāsariyo yadabravi {note:porāṇācariyobravi (ka.)};
::

::gathalast
Māsu tvaṃ akari {note:akarā (sī. pī.)} pāpaṃ, yaṃ tvaṃ pacchā kataṃ tape.
::

::hangnum
144\.
::

::gatha1
Yāni karoti puriso, tāni attani passati;
::

::gathalast
Kalyāṇakārī kalyāṇaṃ, pāpakārī ca pāpakaṃ;
::

::gathalast
Yādisaṃ vapate bījaṃ, tādisaṃ harate phalanti.
::

::centre
Cūḷanandiyajātakaṃ dutiyaṃ.
::

#### 223. Puṭabhattajātakaṃ (2-8-3)

::hangnum
145\.
::

::gatha1
Name {pb:V:1.0055} namantassa bhaje bhajantaṃ, kiccānukubbassa kareyya kiccaṃ;
::

::gathalast
Nānatthakāmassa kareyya atthaṃ, asambhajantampi na sambhajeyya.
::

::hangnum
146\.
::

::gatha1
Caje {pb:M:1.0061} cajantaṃ vanathaṃ na kayirā, apetacittena na sambhajeyya;
::

::gathalast
Dijo dumaṃ khīṇaphalanti ñatvā, aññaṃ samekkheyya mahā hi lokoti.
::

::centre
Puṭabhattajātakaṃ tatiyaṃ.
::

#### 224. Kumbhilajātakaṃ (2-8-4)

::hangnum
147\.
::

::gatha1
Yassete {pb:T:1.0085} caturo dhammā, vānarinda yathā tava;
::

::gathalast
Saccaṃ dhammo dhiti cāgo, diṭṭhaṃ so ativattati.
::

::hangnum
148\.
::

::gatha1
Yassa cete na vijjanti, guṇā paramabhaddakā;
::

::gathalast
Saccaṃ dhammo dhiti cāgo, diṭṭhaṃ so nātivattatīti.
::

::centre
Kumbhilajātakaṃ catutthaṃ.
::

#### 225. Khantivaṇṇajātakaṃ (2-8-5)

::hangnum
149\.
::

::gatha1
Atthi me puriso deva, sabbakiccesu byāvaṭo {note:vāvaṭo (ka.)};
::

::gathalast
Tassa cekoparādhatthi, tattha tvaṃ kinti maññasi.
::

::hangnum
150\.
::

::gatha1
Amhākampatthi puriso, ediso idha vijjati;
::

::gathalast
Dullabho aṅgasampanno, khantirasmāka ruccatīti.
::

::centre
Khantivaṇṇajātakaṃ pañcamaṃ.
::

#### 226. Kosiyajātakaṃ (2-8-6)

::hangnum
151\.
::

::gatha1
Kāle nikkhamanā sādhu, nākāle sādhu nikkhamo;
::

::gathalast
Akālena hi nikkhamma, ekakampi bahujjano;
::

::gathalast
Na kiñci atthaṃ joteti, dhaṅkasenāva kosiyaṃ.
::

::hangnum
152\.
::

::gatha1
Dhīro ca vidhividhānaññū, paresaṃ vivarānugū;
::

::gathalast
Sabbāmitte {pb:T:1.0086} vasīkatvā, kosiyova sukhī siyāti.
::

::centre
Kosiyajātakaṃ chaṭṭhaṃ.
::

#### 227. Gūthapāṇajātakaṃ (2-8-7)

::hangnum
153\.
::

::gatha1
Sūro {pb:V:1.0056}{pb:M:1.0062} sūrena saṅgamma, vikkantena pahārinā;
::

::gathalast
Ehi nāga nivattassu, kiṃ nu bhīto palāyasi;
::

::gathalast
Passantu aṅgamagadhā, mama tuyhañca vikkamaṃ.
::

::hangnum
154\.
::

::gatha1
Na taṃ pādā vadhissāmi, na dantehi na soṇḍiyā;
::

::gathalast
Mīḷhena taṃ vadhissāmi, pūti haññatu pūtināti.
::

::centre
Gūthapāṇajātakaṃ sattamaṃ.
::

#### 228. Kāmanītajātakaṃ (2-8-8)

::hangnum
155\.
::

::gatha1
Tayo giriṃ antaraṃ kāmayāmi, pañcālā kuruyo kekake ca {note:kurayo kekaye ca (sī.)};
::

::gathalast
Tatuttariṃ {note:taduttariṃ (ka.)} brāhmaṇa kāmayāmi, tikiccha maṃ brāhmaṇa kāmanītaṃ.
::

::hangnum
156\.
::

::gatha1
Kaṇhāhidaṭṭhassa karonti heke, amanussapaviṭṭhassa {note:amanussavaddhassa (sī. pī.), amanussaviṭṭhassa (syā.)} karonti paṇḍitā;
::

::gathalast
Na kāmanītassa karoti koci, okkantasukkassa {pb:T:1.0087} hi kā tikicchāti.
::

::centre
Kāmanītajātakaṃ aṭṭhamaṃ.
::

#### 229. Palāyitajātakaṃ (2-8-9)

::hangnum
157\.
::

::gatha1
Gajaggameghehi hayaggamālibhi, rathūmijātehi sarābhivassebhi {note:sarābhivassabhi (syā. sī. aṭṭha.), sarābhivassibhi (?)};
::

::gathalast
Tharuggahāvaṭṭa {note:dhanuggahāvaṭṭa (ka.)} daḷhappahāribhi, parivāritā takkasilā samantato.
::

::hangnum
158\.
::

::gatha1
{note:abhidhāvathā ca patathā ca, vividhavinaditā ca dantibhi; vattatajja tumulo ghoso, yathā vijjutā jaladharassa gajjatoti; (sī. pī. ka.)} Abhidhāvatha {pb:M:1.0063} cūpadhāvatha ca {note:abhidhāvathā cuppatathā ca (syā.)}, vividhā vināditā {note:vināditattha (ka.)} vadantibhi;
::

::gathalast
Vattatajja tumulo ghoso yathā, vijjulatā jaladharassa gajjatoti {note:abhidhāvathā ca patathā ca, vividhavinaditā ca dantibhi; vattatajja tumulo ghoso, yathā vijjutā jaladharassa gajjatoti; (sī. pī. ka.)}.
::

::centre
Palāyitajātakaṃ navamaṃ.
::

#### 230. Dutiyapalāyitajātakaṃ (2-8-10)

::hangnum
159\.
::

::gatha1
Dhajamaparimitaṃ anantapāraṃ, duppasahaṃdhaṅkehi sāgaraṃva {note:sāgaramiva (sī. syā. pī.)};
::

::gathalast
Girimivaanilena duppasayho {note:duppasaho (sī. pī. ka.)}, duppasaho ahamajjatādisena.
::

::hangnum
160\.
::

::gatha1
Mā {pb:T:1.0088} bāliyaṃ vilapi {note:vippalapi (bahūsu)} na hissa tādisaṃ, viḍayhase {note:viḷayhase (sī. pī.)} na hi labhase nisedhakaṃ;
::

::gathalast
Āsajjasi gajamiva ekacārinaṃ, yo taṃ padā naḷamiva pothayissatīti.
::

::centre
Dutiyapalāyitajātakaṃ dasamaṃ.
::

::centre
Kāsāvavaggo aṭṭhamo.
::

Tassuddānaṃ –

::gatha1
Varavatthavaco {pb:V:1.0057} dumakhīṇaphalaṃ, caturodhammavaraṃ purisuttama;
::

::gathalast
Dhaṅkamagadhā ca tayogirināma, gajaggavaro dhajavarena dasāti.
::

#### 9. Upāhanavaggo

#### 231. Upāhanajātakaṃ (2-9-1)

::hangnum
161\.
::

::gatha1
Yathāpi {pb:M:1.0064} kītā purisassupāhanā, sukhassa atthāya dukhaṃ udabbahe;
::

::gathalast
Ghammābhitattā thalasā papīḷitā, tasseva pāde purisassa khādare.
::

::hangnum
162\.
::

::gatha1
Evameva {pb:T:1.0089} yo dukkulīno anariyo, tammāka {note:tamhāka (sī.), tumhāka (syā. pī.)} vijjañca sutañca ādiya;
::

::gathalast
Tameva so tattha sutena khādati, anariyo vuccati dupāhanūpamoti {note:pānadūpamoti (sī. pī.)}.
::

::centre
Upāhanajātakaṃ paṭhamaṃ.
::

#### 232. Vīṇāguṇajātakaṃ (2-9-2)

::hangnum
163\.
::

::gatha1
Ekacintito yamattho, bālo apariṇāyako;
::

::gathalast
Na hi khujjena vāmena, bhoti saṅgantumarahasi.
::

::hangnum
164\.
::

::gatha1
Purisūsabhaṃ maññamānā, ahaṃ khujjamakāmayiṃ;
::

::gathalast
Soyaṃ saṃkuṭito seti, chinnatanti yathā viṇāti {note:thuṇāti (sī.)}.
::

::centre
Vīṇāguṇajātakaṃ dutiyaṃ.
::

#### 233. Vikaṇṇajātakaṃ (2-9-3)

::hangnum
165\.
::

::gatha1
Kāmaṃ yahiṃ icchasi tena gaccha, viddhosi mammamhi {note:mamasmi (ka.)} vikaṇṇakena;
::

::gathalast
Hatosi bhattena suvāditena {note:savāditena (sī. syā. pī.)}, lolo ca macche anubandhamāno.
::

::hangnum
166\.
::

::gatha1
Evampi {pb:M:1.0065} lokāmisaṃ opatanto, vihaññatī {pb:T:1.0090} cittavasānuvattī;
::

::gathalast
So haññati ñātisakhāna majjhe, macchānugo soriva suṃsumāroti {note:susumāro (ka.)}.
::

::centre
Vikaṇṇajātakaṃ tatiyaṃ.
::

#### 234. Asitābhūjātakaṃ (2-9-4)

::hangnum
167\.
::

::gatha1
Tvameva {pb:V:1.0058} dānimakara {note:makari (syā.), makarā (ka. sī.)}, yaṃ kāmo byagamā tayi;
::

::gathalast
Soyaṃ appaṭisandhiko, kharachinnaṃva renukaṃ {note:rerukaṃ (sī. pī.)}.
::

::hangnum
168\.
::

::gatha1
Atricchaṃ {note:atricchā (sī. syā. pī.)} atilobhena, atilobhamadena ca;
::

::gathalast
Evaṃ hāyati atthamhā, ahaṃva asitābhuyāti.
::

::centre
Asitābhūjātakaṃ catutthaṃ.
::

#### 235. Vacchanakhajātakaṃ (2-9-5)

::hangnum
169\.
::

::gatha1
Sukhā gharā vacchanakha, sahiraññā sabhojanā;
::

::gathalast
Yattha bhutvā pivitvā ca, sayeyyātha anussuko.
::

::hangnum
170\.
::

::gatha1
Gharā nānīhamānassa, gharā nābhaṇato musā;
::

::gathalast
Gharā nādinnadaṇḍassa, paresaṃ anikubbato {note:anikrubbato (ka.)};
::

::gathalast
Evaṃ chiddaṃ durabhisambhavaṃ {note:durabhibhavaṃ (sī. pī.)}, ko gharaṃ paṭipajjatīti.
::

Vacchanakhajātakaṃ pañcamaṃ.

#### 236. Bakajātakaṃ (2-9-6)

::hangnum
171\.
::

::gatha1
Bhaddako {pb:T:1.0091} vatayaṃ pakkhī, dijo kumudasannibho;
::

::gathalast
Vūpasantehi pakkhehi, mandamandova jhāyati.
::

::hangnum
172\.
::

::gatha1
Nāssa sīlaṃ vijānātha, anaññāya pasaṃsatha;
::

::gathalast
Amhe dijo na pāleti, tena pakkhī na phandatīti.
::

::centre
Bakajātakaṃ chaṭṭhaṃ.
::

#### 237. Sāketajātakaṃ (2-9-7)

::hangnum
173\.
::

::gatha1
Ko {pb:M:1.0066} nu kho bhagavā hetu, ekacce idha puggale;
::

::gathalast
Atīva hadayaṃ nibbāti, cittañcāpi pasīdati.
::

::hangnum
174\.
::

::gatha1
Pubbeva sannivāsena, paccuppannahitena vā;
::

::gathalast
Evaṃ taṃ jāyate pemaṃ, uppalaṃva yathodaketi.
::

::centre
Sāketajātakaṃ sattamaṃ.
::

#### 238. Ekapadajātakaṃ (2-9-8)

::hangnum
175\.
::

::gatha1
Iṅgha {pb:V:1.0059} ekapadaṃ tāta, anekatthapadassitaṃ {note:padanissitaṃ (sī. pī.)};
::

::gathalast
Kiñci saṅgāhikaṃ brūsi, yenatthe sādhayemase.
::

::hangnum
176\.
::

::gatha1
Dakkheyyekapadaṃ tāta, anekatthapadassitaṃ;
::

::gathalast
Tañca sīlena saññuttaṃ, khantiyā upapāditaṃ;
::

::gathalast
Alaṃ {pb:T:1.0092} mitte sukhāpetuṃ, amittānaṃ dukhāya cāti.
::

::centre
Ekapadajātakaṃ aṭṭhamaṃ.
::

#### 239. Haritamaṇḍūkajātakaṃ (2-9-9)

::hangnum
177\.
::

::gatha1
Āsīvisampi maṃ {note:āsīvisaṃ mamaṃ (sī. pī.)} santaṃ, paviṭṭhaṃ kumināmukhaṃ;
::

::gathalast
Ruccate haritāmātā, yaṃ maṃ khādanti macchakā.
::

::hangnum
178\.
::

::gatha1
Vilumpateva puriso, yāvassa upakappati;
::

::gathalast
Yadā caññe vilumpanti, so vilutto vilumpatīti {note:viluppatīti (?)}.
::

::centre
Haritamaṇḍūkajātakaṃ navamaṃ.
::

#### 240. Mahāpiṅgalajātakaṃ (2-9-10)

::hangnum
179\.
::

::gatha1
Sabbo jano hiṃsito piṅgalena, tasmiṃ mate paccayā {note:paccayaṃ (sī. syā. pī.)} vedayanti;
::

::gathalast
Piyo nu te āsi akaṇhanetto, kasmā nu tvaṃ rodasi dvārapāla.
::

::hangnum
180\.
::

::gatha1
Na {pb:M:1.0067} me piyo āsi akaṇhanetto, bhāyāmi paccāgamanāya tassa;
::

::gathalast
Ito gato hiṃseyya maccurājaṃ, so hiṃsito āneyya puna idha.
::

::hangnum
181\.
::

::gatha1
Daḍḍho vāhasahassehi, sitto ghaṭasatehi so;
::

::gathalast
Parikkhatā {pb:T:1.0093} ca sā bhūmi, mā bhāyi nāgamissatīti.
::

::centre
Mahāpiṅgalajātakaṃ dasamaṃ.
::

::centre
Upāhanavaggo navamo.
::

Tassuddānaṃ –

::gatha1
Varupāhana khujja vikaṇṇakako, asitābhuya pañcamavacchanakho;
::

::gathalast
Dija pemavaruttamaekapadaṃ, kumināmukha piṅgalakena dasāti.
::

#### 10. Siṅgālavaggo

#### 241. Sabbadāṭhijātakaṃ (2-10-1)

::hangnum
182\.
::

::gatha1
Siṅgālo {pb:V:1.0060} mānathaddho ca, parivārena atthiko;
::

::gathalast
Pāpuṇi mahatiṃ bhūmiṃ, rājāsi sabbadāṭhinaṃ.
::

::hangnum
183\.
::

::gatha1
Evameva manussesu, yo hoti parivāravā;
::

::gathalast
So hi tattha mahā hoti, siṅgālo viya dāṭhinanti.
::

::centre
Sabbadāṭhijātakaṃ paṭhamaṃ.
::

#### 242. Sunakhajātakaṃ (2-10-2)

::hangnum
184\.
::

::gatha1
Bālo {pb:T:1.0094} vatāyaṃ sunakho, yo varattaṃ {note:yo ca yottaṃ (ka.)} na khādati;
::

::gathalast
Bandhanā ca pamuñceyya, asito ca gharaṃ vaje.
::

::hangnum
185\.
::

::gatha1
Aṭṭhitaṃ {pb:M:1.0068} me manasmiṃ me, atho me hadaye kataṃ;
::

::gathalast
Kālañca paṭikaṅkhāmi, yāva passupatū jano {note:pasupatujjano (syā. ka.)}.
::

::centre
Sunakhajātakaṃ dutiyaṃ.
::

#### 243. Guttilajātakaṃ (2-10-3)

::hangnum
186\.
::

::gatha1
Sattatantiṃ sumadhuraṃ, rāmaṇeyyaṃ avācayiṃ;
::

::gathalast
So maṃ raṅgamhi avheti, saraṇaṃ me hohi kosiya.
::

::hangnum
187\.
::

::gatha1
Ahaṃ taṃ saraṇaṃ samma {note:ahaṃ te saraṇaṃ homi (vi. va. 328)}, ahamācariyapūjako;
::

::gathalast
Na taṃ jayissati sisso, sissamācariya jessasīti.
::

::centre
Guttilajātakaṃ tatiyaṃ.
::

#### 244. Vigaticchajātakaṃ (2-10-4)

::hangnum
188\.
::

::gatha1
Yaṃ passati na taṃ icchati, yañca na passati taṃ kiricchati;
::

::gathalast
Maññāmi ciraṃ carissati, na hi taṃ lacchati yaṃ sa icchati.
::

::hangnum
189\.
::

::gatha1
Yaṃ labhati na tena tussati, yañca pattheti laddhaṃ hīḷeti;
::

::gathalast
Icchā hi anantagocarā, vigaticchāna {note:vīticchānaṃ (sī. pī.)} namo karomaseti.
::

::centre
Vigaticcha {note:vīticcha (sī. pī.)} jātakaṃ catutthaṃ.
::

#### 245. Mūlapariyāyajātakaṃ (2-10-5)

::hangnum
190\.
::

::gatha1
Kālo {pb:T:1.0095}{pb:V:1.0061} ghasati bhūtāni, sabbāneva sahattanā;
::

::gathalast
Yo ca kālaghaso bhūto, sa bhūtapacaniṃ paci.
::

::hangnum
191\.
::

::gatha1
Bahūni narasīsāni, lomasāni brahāni ca;
::

::gathalast
Gīvāsu paṭimukkāni, kocidevettha kaṇṇavāti.
::

::centre
Mūlapariyāyajātakaṃ pañcamaṃ.
::

#### 246. Bālovādajātakaṃ (2-10-6)

::hangnum
192\.
::

::gatha1
Hantvā chetvā {note:jhatvā (sī. pī.), ghatvā (syā.)} vadhitvā ca, deti dānaṃ asaññato;
::

::gathalast
Edisaṃ bhattaṃ bhuñjamāno, sa pāpamupalimpati {note:sa pāpena upalippati (sī. pī.)}.
::

::hangnum
193\.
::

::gatha1
Puttadārampi {pb:M:1.0069} ce hantvā, deti dānaṃ asaññato;
::

::gathalast
Bhuñjamānopi sappañño, na pāpamupalimpatīti.
::

::centre
Bālovādajātakaṃ chaṭṭhaṃ.
::

#### 247. Pādañjalījātakaṃ (2-10-7)

::hangnum
194\.
::

::gatha1
Addhā pādañjalī sabbe, paññāya atirocati;
::

::gathalast
Tathā hi oṭṭhaṃ bhañjati, uttariṃ nūna passati.
::

::hangnum
195\.
::

::gatha1
Nāyaṃ dhammaṃ adhammaṃ vā, atthānatthañca bujjhati;
::

::gathalast
Aññatra {pb:T:1.0096} oṭṭhanibbhogā, nāyaṃ jānāti kiñcananti.
::

::centre
Pādañjalījātakaṃ sattamaṃ.
::

#### 248. Kiṃsukopamajātakaṃ (2-10-8)

::hangnum
196\.
::

::gatha1
Sabbehi kiṃsuko diṭṭho, kiṃnvettha vicikicchatha;
::

::gathalast
Na hi sabbesu ṭhānesu, sārathī paripucchito.
::

::hangnum
197\.
::

::gatha1
Evaṃ sabbehi ñāṇehi, yesaṃ dhammā ajānitā;
::

::gathalast
Te ve dhammesu kaṅkhanti, kiṃsukasmiṃva bhātaroti.
::

::centre
Kiṃsukopamajātakaṃ aṭṭhamaṃ.
::

#### 249. Sālakajātakaṃ (2-10-9)

::hangnum
198\.
::

::gatha1
Ekaputtako {pb:V:1.0062} bhavissasi, tvañca no hessasi issaro kule;
::

::gathalast
Oroha dumasmā sālaka, ehi dāni gharakaṃ vajemase.
::

::hangnum
199\.
::

::gatha1
Nanu maṃ suhadayoti {note:nanu maṃ hadayeti (sī. pī.)} maññasi, yañca maṃ hanasi veḷuyaṭṭhiyā;
::

::gathalast
Pakkambavane ramāmase, gaccha tvaṃ gharakaṃ yathāsukhanti.
::

::centre
Sālakajātakaṃ navamaṃ.
::

#### 250. Kapijātakaṃ (2-10-10)

::hangnum
200\.
::

::gatha1
Ayaṃ {pb:T:1.0097}{pb:M:1.0070} isī upasamasaṃyame rato, sa tiṭṭhati {note:santiṭṭhati (sī. pī.)} sisirabhayena aṭṭito;
::

::gathalast
Handa ayaṃ pavisatumaṃ agārakaṃ, vinetu sītaṃ darathañca kevalaṃ.
::

::hangnum
201\.
::

::gatha1
Nāyaṃ isī upasamasaṃyame rato, kapī ayaṃ dumavarasākhagocaro;
::

::gathalast
So dūsako rosako cāpi jammo, sacevajemampi {note:sace + āvaje + imampi} dūseyyagāranti {note:dūsaye gharanti (sī. syā. pī.)}.
::

::centre
Kapijātakaṃ dasamaṃ.
::

::centre
Siṅgālavaggo dasamo.
::

Tassuddānaṃ –

::gatha1
Atha rājā siṅgālavaro sunakho, tathā kosiya icchati kālaghaso;
::

::gathalast
Atha dānavaroṭṭhapi sārathinā, punambavanañca sisirakapi dasāti.
::

Atha vagguddānaṃ –

::gatha1
Daḷhañca {pb:T:1.0098} vaggaṃ aparena santhavaṃ, kalyāṇavaggāsadiso ca rūhakaṃ;
::

::gathalast
Nataṃdaḷha bīraṇathambhakaṃ puna, kāsāvupāhana siṅgālakena dasāti.
::

::centre
Dukanipātaṃ niṭṭhitaṃ.
::

### 3. Tikanipāto

#### 1. Saṅkappavaggo

#### 251. Saṅkapparāgajātakaṃ (3-1-1)

::hangnum
1\.
::

::gatha1
Saṅkapparāgadhotena{pb:T:1.0099}{pb:V:1.0063}{pb:M:1.0071}, vitakkanisitena ca;
::

::gathalast
Nālaṅkatena bhadrena {note:nevālaṅkatabhadrena (syā.)}, usukārākatena ca {note:na usukārakatena ca (sī. syā. pī.)}.
::

::hangnum
2\.
::

::gatha1
Na kaṇṇāyatamuttena, nāpi morūpasevinā;
::

::gathalast
Tenamhi hadaye viddho, sabbaṅgaparidāhinā.
::

::hangnum
3\.
::

::gatha1
Āvedhañca na passāmi, yato ruhiramassave;
::

::gathalast
Yāva ayoniso cittaṃ, sayaṃ me dukkhamābhatanti.
::

::centre
Saṅkapparāgajātakaṃ paṭhamaṃ.
::

#### 252. Tilamuṭṭhijātakaṃ (3-1-2)

::hangnum
4\.
::

::gatha1
Ajjāpi me taṃ manasi {note:sarasi (ka.)}, yaṃ maṃ tvaṃ tilamuṭṭhiyā;
::

::gathalast
Bāhāya maṃ gahetvāna, laṭṭhiyā anutāḷayi.
::

::hangnum
5\.
::

::gatha1
Nanu jīvite na ramasi, yenāsi brāhmaṇāgato;
::

::gathalast
Yaṃ maṃ bāhā gahetvāna, tikkhattuṃ anutāḷayi.
::

::hangnum
6\.
::

::gatha1
Ariyo anariyaṃ kubbantaṃ {note:kubbānaṃ (sī. pī.), kubbaṃ (syā.)}, yo daṇḍena nisedhati;
::

::gathalast
Sāsanaṃ taṃ na taṃ veraṃ, iti naṃ paṇḍitā vidūti.
::

::centre
Tilamuṭṭhijātakaṃ dutiyaṃ.
::

#### 253. Maṇikaṇṭhajātakaṃ (3-1-3)

::hangnum
7\.
::

::gatha1
Mamannapānaṃ {pb:T:1.0100} vipulaṃ uḷāraṃ, uppajjatīmassa maṇissa hetu;
::

::gathalast
Taṃ te na dassaṃ atiyācakosi, na cāpi te assamamāgamissaṃ.
::

::hangnum
8\.
::

::gatha1
Susū {pb:V:1.0064}{pb:M:1.0072} yathā sakkharadhotapāṇī, tāsesi maṃ selaṃ yācamāno;
::

::gathalast
Taṃ te na dassaṃ atiyācakosi, na cāpi te assamamāgamissaṃ.
::

::hangnum
9\.
::

::gatha1
Na taṃ yāce yassa piyaṃ jigīse {note:jigiṃse (sī. syā. pī.)}, desso hoti atiyācanāya;
::

::gathalast
Nāgo maṇiṃ yācito brāhmaṇena, adassanaṃyeva tadajjhagamāti.
::

::centre
Maṇikaṇṭhajātakaṃ tatiyaṃ.
::

#### 254. Kuṇḍakakucchisindhavajātakaṃ (3-1-4)

::hangnum
10\.
::

::gatha1
Bhutvā tiṇaparighāsaṃ, bhutvā ācāmakuṇḍakaṃ;
::

::gathalast
Etaṃ te bhojanaṃ āsi, kasmā dāni na bhuñjasi.
::

::hangnum
11\.
::

::gatha1
Yattha posaṃ na jānanti, jātiyā vinayena vā;
::

::gathalast
Bahuṃ {note:pahū (sī. pī.), pahuṃ (syā. ka.)} tattha mahābramhe, api ācāmakuṇḍakaṃ.
::

::hangnum
12\.
::

::gatha1
Tvañca {pb:T:1.0101} kho maṃ pajānāsi, yādisāyaṃ hayuttamo;
::

::gathalast
Jānanto jānamāgamma, na te bhakkhāmi kuṇḍakanti.
::

::centre
Kuṇḍakakucchisindhavajātakaṃ catutthaṃ.
::

#### 255. Sukajātakaṃ (3-1-5)

::hangnum
13\.
::

::gatha1
Yāva so mattamaññāsi, bhojanasmiṃ vihaṅgamo;
::

::gathalast
Tāva addhānamāpādi, mātarañca aposayi.
::

::hangnum
14\.
::

::gatha1
Yato ca kho bahutaraṃ, bhojanaṃ ajjhavāhari {note:ajjhupāhari (sī. pī.)};
::

::gathalast
Tato tattheva saṃsīdi, amattaññū hi so ahu.
::

::hangnum
15\.
::

::gatha1
Tasmā mattaññutā sādhu, bhojanasmiṃ agiddhatā {note:agiddhitā (syā. ka.)};
::

::gathalast
Amattaññū hi sīdanti, mattaññū ca na sīdareti.
::

::centre
Sukajātakaṃ pañcamaṃ.
::

#### 256. Jarūdapānajātakaṃ (3-1-6)

::hangnum
16\.
::

::gatha1
Jarūdapānaṃ {pb:M:1.0073} khaṇamānā, vāṇijā udakatthikā;
::

::gatha2
Ajjhagamuṃ ayasaṃ lohaṃ {note:ajjhagaṃsu ayolohaṃ (sī. syā. pī.)}, tipusīsañca vāṇijā;
::

::gathalast
Rajataṃ jātarūpañca, muttā veḷūriyā bahū.
::

::hangnum
17\.
::

::gatha1
Te ca tena asantuṭṭhā, bhiyyo bhiyyo akhāṇisuṃ;
::

::gathalast
Te tatthāsīviso {note:tattha āsīviso (ka.), tatthapāsīviso (syā.)} ghoro, tejassī tejasā hani.
::

::hangnum
18\.
::

::gatha1
Tasmā {pb:T:1.0102}{pb:V:1.0065} khaṇe nātikhaṇe, atikhātaṃ {note:atikhaṇaṃ (ka.)} hi pāpakaṃ;
::

::gathalast
Khātena ca {note:khaṇena ca (ka.), khaṇanena (syā.)} dhanaṃ laddhaṃ, atikhātena {note:atikhaṇena (ka.)} nāsitanti.
::

::centre
Jarūdapānajātakaṃ chaṭṭhaṃ.
::

#### 257. Gāmaṇicandajātakaṃ (3-1-7)

::hangnum
19\.
::

::gatha1
Nāyaṃ gharānaṃ kusalo, lolo ayaṃ valīmukho;
::

::gathalast
Kataṃ kataṃ kho dūseyya, evaṃdhammamidaṃ kulaṃ.
::

::hangnum
20\.
::

::gatha1
Nayidaṃ cittavato lomaṃ, nāyaṃ assāsiko migo;
::

::gathalast
Siṭṭhaṃ {note:satthaṃ (sī. syā. pī.)} me janasandhena, nāyaṃ kiñci vijānati.
::

::hangnum
21\.
::

::gatha1
Na mātaraṃ pitaraṃ vā, bhātaraṃ bhaginiṃ sakaṃ;
::

::gathalast
Bhareyya tādiso poso, siṭṭhaṃ dasarathena meti.
::

::centre
Gāmaṇicanda {note:gāmaṇicaṇḍa (sī. pī.)} jātakaṃ sattamaṃ.
::

#### 258. Mandhātujātakaṃ (3-1-8)

::hangnum
22\.
::

::gatha1
Yāvatā candimasūriyā, pariharanti disā bhanti virocanā {note:virocamānā (ka.)};
::

::gathalast
Sabbeva dāsā mandhātu, ye pāṇā pathavissitā {note:paṭhavinissitā (sī. pī.), paṭhavissitā (syā.)}.
::

::hangnum
23\.
::

::gatha1
Na kahāpaṇavassena, titti kāmesu vijjati;
::

::gathalast
Appassādā dukhā kāmā, iti viññāya paṇḍito.
::

::hangnum
24\.
::

::gatha1
Api {pb:M:1.0074} dibbesu kāmesu, ratiṃ so nādhigacchati;
::

::gathalast
Taṇhakkhayarato {pb:T:1.0103} hoti, sammāsambuddhasāvakoti.
::

::centre
Mandhātujātakaṃ aṭṭhamaṃ.
::

#### 259. Tirīṭavacchajātakaṃ (3-1-9)

::hangnum
25\.
::

::gatha1
Nayimassa vijjāmayamatthi kiñci, na bandhavo no pana te sahāyo;
::

::gathalast
Atha kena vaṇṇena tirīṭavaccho {note:tirīṭivaccho (syā. ka.)}, tedaṇḍiko bhuñjati aggapiṇḍaṃ.
::

::hangnum
26\.
::

::gatha1
Āpāsu {note:āvāsu (ka.)} me yuddhaparājitassa, ekassa katvā vivanasmi ghore;
::

::gathalast
Pasārayī kicchagatassa pāṇiṃ, tenūdatāriṃ dukhasaṃpareto.
::

::hangnum
27\.
::

::gatha1
Etassa {pb:V:1.0066} kiccena idhānupatto, vesāyino visayā jīvaloke;
::

::gathalast
Lābhāraho tāta tirīṭavaccho, dethassa bhogaṃ yajathañca {note:yajatañca (sī. pī.), yajitañca (syā.)} yaññanti.
::

::centre
Tirīṭavacchajātakaṃ navamaṃ.
::

#### 260. Dūtajātakaṃ (3-1-10)

::hangnum
28\.
::

::gatha1
Yassatthā {pb:T:1.0104} dūramāyanti, amittamapi yācituṃ;
::

::gathalast
Tassūdarassahaṃ dūto, mā me kujjha {note:kujjhi (sī. pī.)} rathesabha.
::

::hangnum
29\.
::

::gatha1
Yassa divā ca ratto ca, vasamāyanti māṇavā;
::

::gathalast
Tassūdarassahaṃ dūto, mā me kujjha {note:kujjhi (sī. pī.)} rathesabha.
::

::hangnum
30\.
::

::gatha1
Dadāmi {pb:M:1.0075} te brāhmaṇa rohiṇīnaṃ, gavaṃ sahassaṃ saha puṅgavena;
::

::gathalast
Dūto hi dūtassa kathaṃ na dajjaṃ, mayampi tasseva bhavāma dūtāti.
::

::centre
Dūtajātakaṃ dasamaṃ.
::

::centre
Saṅkappavaggo paṭhamo.
::

Tassuddānaṃ –

::gatha1
Usukāravaro tilamuṭṭhi maṇi, hayarāja vihaṅgama āsiviso;
::

::gathalast
Janasandha kahāpaṇavassa puna, tiriṭaṃ puna dūtavarena dasāti.
::

#### 2. Padumavaggo

#### 261. Padumajātakaṃ (3-2-1)

::hangnum
31\.
::

::gatha1
Yathā {pb:T:1.0105} kesā ca massū ca, chinnaṃ chinnaṃ virūhati;
::

::gathalast
Evaṃ rūhatu te nāsā, padumaṃ dehi yācito.
::

::hangnum
32\.
::

::gatha1
Yathā sāradikaṃ bījaṃ, khette vuttaṃ virūhati;
::

::gathalast
Evaṃ rūhatu te nāsā, padumaṃ dehi yācito.
::

::hangnum
33\.
::

::gatha1
Ubhopi palapantete {note:vilapantete (syā. ka.)}, api padmāni dassati;
::

::gatha2
Vajjuṃ vā te na vā vajjuṃ, natthi nāsāya rūhanā;
::

::gathalast
Dehi samma padumāni, ahaṃ yācāmi yācitoti.
::

::centre
Padumajātakaṃ paṭhamaṃ.
::

#### 262. Mudupāṇijātakaṃ (3-2-2)

::hangnum
34\.
::

::gatha1
Pāṇi {pb:V:1.0067} ce muduko cassa, nāgo cassa sukārito;
::

::gathalast
Andhakāro ca vasseyya, atha nūna tadā siyā.
::

::hangnum
35\.
::

::gatha1
Analā {pb:M:1.0076} mudusambhāsā, duppūrā tā {note:duppūrattā (ka.)} nadīsamā;
::

::gathalast
Sīdanti naṃ viditvāna, ārakā parivajjaye.
::

::hangnum
36\.
::

::gatha1
Yaṃ etā upasevanti, chandasā vā dhanena vā;
::

::gathalast
Jātavedova saṃ ṭhānaṃ, khippaṃ anudahanti nanti.
::

::centre
Mudupāṇijātakaṃ dutiyaṃ.
::

#### 263. Cūḷapalobhanajātakaṃ (3-2-3)

::hangnum
37\.
::

::gatha1
Abhijjamāne {pb:T:1.0106} vārismiṃ, sayaṃ {note:ayaṃ (ka.)} āgamma iddhiyā;
::

::gathalast
Missībhāvitthiyā gantvā, saṃsīdasi {note:saṃsīdati (ka.)} mahaṇṇave.
::

::hangnum
38\.
::

::gatha1
Āvaṭṭanī mahāmāyā, brahmacariyavikopanā;
::

::gathalast
Sīdanti naṃ viditvāna, ārakā parivajjaye.
::

::hangnum
39\.
::

::gatha1
Yaṃ etā upasevanti, chandasā vā dhanena vā;
::

::gathalast
Jātavedova saṃ ṭhānaṃ, khippaṃ anudahanti nanti.
::

::centre
Cūḷapalobhana {note:cullapalobhana (sī. syā. pī.)} jātakaṃ tatiyaṃ.
::

#### 264. Mahāpanādajātakaṃ (3-2-4)

::hangnum
40\.
::

::gatha1
Panādo nāma so rājā, yassa yūpo suvaṇṇayo;
::

::gathalast
Tiriyaṃ soḷasubbedho {note:soḷasapabbedho (sī. pī.)}, uddhamāhu {note:uccamāhu (sī. syā. pī.)} sahassadhā.
::

::hangnum
41\.
::

::gatha1
Sahassakaṇḍo satageṇḍu {note:satabhedo (sī. pī.), satabheṇḍu (sī. nissaya)}, dhajāsu haritāmayo;
::

::gathalast
Anaccuṃ tattha gandhabbā, cha sahassāni sattadhā.
::

::hangnum
42\.
::

::gatha1
Evametaṃ {note:evameva (ka.)} tadā āsi, yathā bhāsasi bhaddaji;
::

::gathalast
Sakko ahaṃ tadā āsiṃ, veyyāvaccakaro tavāti.
::

::centre
Mahāpanādajātakaṃ catutthaṃ.
::

#### 265. Khurappajātakaṃ (3-2-5)

::hangnum
43\.
::

::gatha1
Disvā {pb:V:1.0068}{pb:M:1.0077} khurappe dhanuveganunne, khagge {pb:T:1.0107} gahīte tikhiṇe teladhote;
::

::gathalast
Tasmiṃ bhayasmiṃ maraṇe viyūḷhe, kasmā nu te nāhu chambhitattaṃ.
::

::hangnum
44\.
::

::gatha1
Disvā khurappe dhanuveganunne, khagge gahīte tikhiṇe teladhote;
::

::gathalast
Tasmiṃ bhayasmiṃ maraṇe viyūḷhe, vedaṃ alatthaṃ vipulaṃ uḷāraṃ.
::

::hangnum
45\.
::

::gatha1
So vedajāto ajjhabhaviṃ amitte, pubbeva me jīvitamāsi cattaṃ;
::

::gathalast
Na hi jīvite ālayaṃ kubbamāno, sūro kayirā sūrakiccaṃ kadācīti.
::

::centre
Khurappajātakaṃ pañcamaṃ.
::

#### 266. Vātaggasindhavajātakaṃ (3-2-6)

::hangnum
46\.
::

::gatha1
Yenāsi kisiyā paṇḍu, yena bhattaṃ na ruccati;
::

::gathalast
Ayaṃ so āgato bhattā {note:tāto (sī. syā. pī.)}, kasmā dāni palāyasi.
::

::hangnum
47\.
::

::gatha1
Sace {note:na kho (syā. ka.)} panādikeneva, santhavo nāma jāyati;
::

::gathalast
Yaso hāyati itthīnaṃ, tasmā tāta palāyahaṃ {note:palāyihaṃ (syā.), palāyitaṃ (ka.)}.
::

::hangnum
48\.
::

::gatha1
Yassassinaṃ kule jātaṃ, āgataṃ yā na icchati;
::

::gathalast
Socati {pb:T:1.0108} cirarattāya, vātaggamiva bhaddalīti {note:kundalīti (sī. pī.), gadrabhīti (syā.)}.
::

::centre
Vātaggasindhavajātakaṃ chaṭṭhaṃ.
::

#### 267. Kakkaṭakajātakaṃ (3-2-7)

::hangnum
49\.
::

::gatha1
Siṅgīmigo {pb:M:1.0078} āyatacakkhunetto, aṭṭhittaco vārisayo alomo;
::

::gathalast
Tenābhibhūto kapaṇaṃ rudāmi, mā heva maṃ pāṇasamaṃ jaheyya {note:jaheyyā (pī.) jahā’yye (?)}.
::

::hangnum
50\.
::

::gatha1
Ayya na taṃ jahissāmi, kuñjaraṃ saṭṭhihāyanaṃ {note:kuñjara saṭṭhihāyana (sī. pī.)};
::

::gathalast
Pathabyā cāturantāya, suppiyo hosi me tuvaṃ.
::

::hangnum
51\.
::

::gatha1
Ye kuḷīrā samuddasmiṃ, gaṅgāya yamunāya {note:nammadāya (sī. pī.)} ca;
::

::gathalast
Tesaṃ tvaṃ vārijo seṭṭho, muñca rodantiyā patinti.
::

::centre
Kakkaṭaka {note:kuḷīra (ka.)} jātakaṃ sattamaṃ.
::

#### 268. Ārāmadūsakajātakaṃ (3-2-8)

::hangnum
52\.
::

::gatha1
Yo {pb:V:1.0069} ve sabbasametānaṃ, ahuvā seṭṭhasammato;
::

::gathalast
Tassāyaṃ edisī paññā, kimeva itarā pajā.
::

::hangnum
53\.
::

::gatha1
Evameva tuvaṃ brahme, anaññāya vinindasi;
::

::gathalast
Kathaṃ mūlaṃ adisvāna {note:kathaṃhi mūlaṃ aditvā (syā. pī.)}, rukkhaṃ jaññā patiṭṭhitaṃ.
::

::hangnum
54\.
::

::gatha1
Nāhaṃ {pb:T:1.0109} tumhe vinindāmi, ye caññe vānarā vane;
::

::gathalast
Vissasenova gārayho, yassatthā rukkharopakāti.
::

::centre
Ārāmadūsakajātakaṃ aṭṭhamaṃ.
::

#### 269. Sujātajātakaṃ (3-2-9)

::hangnum
55\.
::

::gatha1
Na hi vaṇṇena sampannā, mañjukā piyadassanā;
::

::gathalast
Kharavācā piyā hoti, asmiṃ loke paramhi ca.
::

::hangnum
56\.
::

::gatha1
Nanu passasimaṃ kāḷiṃ, dubbaṇṇaṃ tilakāhataṃ;
::

::gathalast
Kokilaṃ saṇhavācena, bahūnaṃ pāṇinaṃ piyaṃ.
::

::hangnum
57\.
::

::gatha1
Tasmā {pb:M:1.0079} sakhilavācassa, mantabhāṇī anuddhato;
::

::gathalast
Atthaṃ dhammañca dīpeti, madhuraṃ tassa bhāsitanti.
::

::centre
Sujātajātakaṃ navamaṃ.
::

#### 270. Ulūkajātakaṃ (3-2-10)

::hangnum
58\.
::

::gatha1
Sabbehi kira ñātīhi, kosiyo issaro kato;
::

::gathalast
Sace ñātīhi anuññāto {note:ñātīhanuññāto (sī. pī.)}, bhaṇeyyāhaṃ ekavācikaṃ.
::

::hangnum
59\.
::

::gatha1
Bhaṇa samma anuññāto, atthaṃ dhammañca kevalaṃ;
::

::gathalast
Santi hi daharā pakkhī, paññavanto jutindharā.
::

::hangnum
60\.
::

::gatha1
Na me ruccati bhaddaṃ vo {note:bhadante (ka.)}, ulūkassābhisecanaṃ;
::

::gathalast
Akkuddhassa {pb:T:1.0110} mukhaṃ passa, kathaṃ kuddho karissatīti.
::

::centre
Ulūkajātakaṃ dasamaṃ.
::

::centre
Padumavaggo dutiyo.
::

Tassuddānaṃ –

::gatha1
Padumuttama {pb:V:1.0070} nāgasirivhayano, sa-mahaṇṇava yūpa khurappavaro;
::

::gathalast
Atha bhaddalī kuñjara rukkha puna, kharavāca ulūkavarena dasāti.
::

#### 3. Udapānavaggo

#### 271. Udapānadūsakajātakaṃ (3-3-1)

::hangnum
61\.
::

::gatha1
Āraññikassa isino, cirarattaṃ tapassino;
::

::gathalast
Kicchākataṃ udapānaṃ, kathaṃ samma avāhasi {note:avāhayi (sī. pī.), apāhasi (syā.)}.
::

::hangnum
62\.
::

::gatha1
Esa dhammo siṅgālānaṃ, yaṃ pitvā ohadāmase;
::

::gathalast
Pitupitāmahaṃ dhammo, na taṃ {note:na naṃ (sī. pī.)} ujjhātumarahasi.
::

::hangnum
63\.
::

::gatha1
Yesaṃ {pb:T:1.0111}{pb:M:1.0080} vo ediso dhammo, adhammo pana kīdiso;
::

::gathalast
Mā vo dhammaṃ adhammaṃ vā, addasāma kudācananti.
::

::centre
Udapānadūsakajātakaṃ paṭhamaṃ.
::

#### 272. Byagghajātakaṃ (3-3-2)

::hangnum
64\.
::

::gatha1
Yena mittena saṃsaggā, yogakkhemo vihiyyati;
::

::gathalast
Pubbevajjhābhavaṃ tassa, rukkhe akkhīva paṇḍito.
::

::hangnum
65\.
::

::gatha1
Yena mittena saṃsaggā, yogakkhemo pavaḍḍhati;
::

::gathalast
Kareyyattasamaṃ vuttiṃ, sabbakiccesu paṇḍito.
::

::hangnum
66\.
::

::gatha1
Etha byagghā nivattavho, paccupetha {note:paccametha (sī. pī.)} mahāvanaṃ;
::

::gathalast
Mā vanaṃ chindi nibyagghaṃ, byagghā māhesu nibbanāti.
::

::centre
Byagghajātakaṃ dutiyaṃ.
::

#### 273. Kacchapajātakaṃ (3-3-3)

::hangnum
67\.
::

::gatha1
Ko nu uddhitabhattova {note:udditabhattova (sī.), vaḍḍhitabhattova (syā.)}, pūrahatthova brāhmaṇo;
::

::gathalast
Kahaṃ nu bhikkhaṃ acari, kaṃ saddhaṃ upasaṅkami.
::

::hangnum
68\.
::

::gatha1
Ahaṃ {pb:V:1.0071} kapismi dummedho, anāmāsāni āmasiṃ;
::

::gathalast
Tvaṃ maṃ mocaya bhaddante, mutto gaccheyya pabbataṃ.
::

::hangnum
69\.
::

::gatha1
Kacchapā kassapā honti, koṇḍaññā honti makkaṭā;
::

::gathalast
Muñca kassapa koṇḍaññaṃ, kataṃ methunakaṃ tayāti.
::

::centre
Kacchapajātakaṃ tatiyaṃ.
::

#### 274. Lolajātakaṃ (3-3-4)

::hangnum
70\.
::

::gatha1
Kāyaṃ balākā sikhinī, corī laṅghipitāmahā;
::

::gathalast
Oraṃ {pb:T:1.0112} balāke āgaccha, caṇḍo me vāyaso sakhā.
::

::hangnum
71\.
::

::gatha1
Nāhaṃ balākā sikhinī, ahaṃ lolosmi vāyaso;
::

::gathalast
Akatvā vacanaṃ tuyhaṃ, passa lūnosmi āgato.
::

::hangnum
72\.
::

::gatha1
Punapāpajjasī {pb:M:1.0081} samma, sīlañhi tava tādisaṃ;
::

::gathalast
Na hi mānusakā bhogā, subhuñjā honti pakkhināti.
::

::centre
Lolajātakaṃ catutthaṃ.
::

#### 275. Rucirajātakaṃ (3-3-5)

::hangnum
73\.
::

::gatha1
Kāyaṃ balākā rucirā, kākanīḷasmimacchati;
::

::gathalast
Caṇḍo kāko sakhā mayhaṃ, yassa {note:tassa (sī. pī.)} cetaṃ kulāvakaṃ.
::

::hangnum
74\.
::

::gatha1
Nanu maṃ samma jānāsi, dija sāmākabhojana;
::

::gathalast
Akatvā vacanaṃ tuyhaṃ, passa lūnosmi āgato.
::

::hangnum
75\.
::

::gatha1
Punapāpajjasī samma, sīlañhi tava tādisaṃ;
::

::gathalast
Na hi mānusakā bhogā, subhuñjā honti pakkhināti.
::

::centre
Rucirajātakaṃ pañcamaṃ.
::

#### 276. Kurudhammajātakaṃ (3-3-6)

::hangnum
76\.
::

::gatha1
Tava saddhañca sīlañca, viditvāna janādhipa;
::

::gathalast
Vaṇṇaṃ añjanavaṇṇena, kāliṅgasmiṃ nimimhase {note:vinimhase (syā.), vanimhase (ka.)}.
::

::hangnum
77\.
::

::gatha1
Annabhaccā {pb:T:1.0113} cabhaccā ca, yodha uddissa gacchati;
::

::gathalast
Sabbe te appaṭikkhippā, pubbācariyavaco idaṃ.
::

::hangnum
78\.
::

::gatha1
Dadāmi {pb:V:1.0072} vo brāhmaṇā nāgametaṃ, rājārahaṃ rājabhoggaṃ yasassinaṃ;
::

::gathalast
Alaṅkataṃ hemajālābhichannaṃ, sasārathiṃ gacchatha yena kāmanti.
::

::centre
Kurudhammajātakaṃ {note:kurudhammajātakaṃ (sī. syā. pī.)} chaṭṭhaṃ.
::

#### 277. Romakajātakaṃ (3-3-7)

::hangnum
79\.
::

::gatha1
Vassāni {pb:M:1.0082} paññāsa samādhikāni, vasimha selassa guhāya romaka;
::

::gathalast
Asaṅkamānā abhinibbutattā {note:abhinibbutacittā (syā. ka.)}, hatthatta {note:hatthattha (syā.)} māyanti mamaṇḍajā pure.
::

::hangnum
80\.
::

::gatha1
Te dāni vakkaṅga kimatthamussukā, bhajanti aññaṃ girikandaraṃ dijā;
::

::gathalast
Na nūna maññanti mamaṃ yathā pure, cirappavutthā atha vā na te ime.
::

::hangnum
81\.
::

::gatha1
Jānāma taṃ na mayaṃ sampamūḷhā {note:na maya’masma mūḷhā (sī. pī.)}, soyeva tvaṃ te mayamasma nāññe;
::

::gathalast
Cittañca {pb:T:1.0114} te asmiṃ jane paduṭṭhaṃ, ājīvikā {note:ājīvaka (sī. syā.), ājīvika (pī.)} tena tamuttasāmāti.
::

::centre
Romakajātakaṃ sattamaṃ.
::

#### 278. Mahiṃsarājajātakaṃ (3-3-8)

::hangnum
82\.
::

::gatha1
Kimattha {note:kamattha (sī. pī.)} mabhisandhāya, lahucittassa dubbhino {note:dūbhino (sī. pī.)};
::

::gathalast
Sabbakāmadadasseva {note:duhasseva (sī. syā. pī.), rahasseva (ka.)}, imaṃ dukkhaṃ titikkhasi.
::

::hangnum
83\.
::

::gatha1
Siṅgena nihanāhetaṃ, padasā ca adhiṭṭhaha;
::

::gathalast
Bhiyyo {note:bhīyo (sī.)} bālā pakujjheyyuṃ, no cassa paṭisedhako.
::

::hangnum
84\.
::

::gatha1
Mamevāyaṃ maññamāno, aññepevaṃ {note:aññampevaṃ (sī. syā. pī.)} karissati;
::

::gathalast
Te naṃ tattha vadhissanti, sā me mutti bhavissatīti.
::

::centre
Mahiṃsarājajātakaṃ {note:mahisajātakaṃ (sī. syā. pī.)} aṭṭhamaṃ.
::

#### 279. Satapattajātakaṃ (3-3-9)

::hangnum
85\.
::

::gatha1
Yathā {pb:M:1.0083} māṇavako panthe, siṅgāliṃ vanagocariṃ;
::

::gatha2
Atthakāmaṃ pavedentiṃ {note:pavadantiṃ (pī.)}, anatthakāmāti maññati;
::

::gathalast
Anatthakāmaṃ satapattaṃ, atthakāmoti maññati.
::

::hangnum
86\.
::

::gatha1
Evameva idhekacco, puggalo hoti tādiso;
::

::gathalast
Hitehi vacanaṃ vutto, paṭigaṇhāti vāmato.
::

::hangnum
87\.
::

::gatha1
Ye {pb:T:1.0115}{pb:V:1.0073} ca kho naṃ pasaṃsanti, bhayā ukkaṃsayanti vā {note:ca (sī. pī.)};
::

::gathalast
Tañhi so maññate mittaṃ, satapattaṃva māṇavoti.
::

::centre
Satapattajātakaṃ navamaṃ.
::

#### 280. Puṭadūsakajātakaṃ (3-3-10)

::hangnum
88\.
::

::gatha1
Addhā hi nūna migarājā, puṭakammassa kovido;
::

::gathalast
Tathā hi puṭaṃ dūseti, aññaṃ nūna karissati.
::

::hangnum
89\.
::

::gatha1
Na me mātā vā pitā vā, puṭakammassa kovido;
::

::gathalast
Kataṃ kataṃ kho dūsema, evaṃ dhammamidaṃ kulaṃ.
::

::hangnum
90\.
::

::gatha1
Yesaṃ vo ediso dhammo, adhammo pana kīdiso;
::

::gathalast
Mā vo dhammaṃ adhammaṃ vā, addasāma kudācananti.
::

::centre
Puṭadūsakajātakaṃ dasamaṃ.
::

::centre
Udapānavaggo {note:araññavaggo (sī. pī. ka.)} tatiyo.
::

Tassuddānaṃ –

::gatha1
Udapānavaraṃ vanabyaggha kapi, sikhinī ca balāka ruciravaro;
::

::gathalast
Sujanādhiparomakadūsa puna, satapattavaro puṭakamma dasāti.
::

#### 4. Abbhantaravaggo

#### 281. Abbhantarajātakaṃ (3-4-1)

::hangnum
91\.
::

::gatha1
Abbhantaro {pb:T:1.0116}{pb:M:1.0084} nāma dumo, yassa dibyamidaṃ phalaṃ;
::

::gathalast
Bhutvā dohaḷinī nārī, cakkavattiṃ vijāyati.
::

::hangnum
92\.
::

::gatha1
Tvampi {note:tvañca (sī. pī.), tvaṃ hi (ka.)} bhadde mahesīsi, sā cāpi {note:cāsi (sī. pī.)} patino piyā;
::

::gathalast
Āharissati te rājā, idaṃ abbhantaraṃ phalaṃ.
::

::hangnum
93\.
::

::gatha1
Bhatturatthe parakkanto, yaṃ ṭhānamadhigacchati;
::

::gathalast
Sūro attapariccāgī, labhamāno bhavāmahanti.
::

::centre
Abbhantarajātakaṃ paṭhamaṃ.
::

#### 282. Seyyajātakaṃ (3-4-2)

::hangnum
94\.
::

::gatha1
Seyyaṃso {pb:V:1.0074} seyyaso hoti, yo seyyamupasevati;
::

::gathalast
Ekena sandhiṃ katvāna, sataṃ vajjhe {note:macce (ka.), bajjhe (ka. aṭṭha.)} amocayiṃ.
::

::hangnum
95\.
::

::gatha1
{note:kasmā…pe… saggaṃ na gaccheyya (katthaci)} Tasmā sabbena lokena, sandhiṃ katvāna ekato {note:ekako (sī. syā. pī.)};
::

::gathalast
Pecca saggaṃ nigaccheyya {note:kasmā…pe… saggaṃ na gaccheyya (katthaci)}, idaṃ suṇātha kāsiyā {note:kāsayo (sī. pī.)}.
::

::hangnum
96\.
::

::gatha1
Idaṃ vatvā mahārājā, kaṃso bārāṇasiggaho;
::

::gathalast
Dhanuṃ kaṇḍañca {note:tūṇiñca (sī. pī.)} nikkhippa, saṃyamaṃ ajjhupāgamīti.
::

::centre
Seyyajātakaṃ dutiyaṃ.
::

#### 283. Vaḍḍhakīsūkarajātakaṃ (3-4-3)

::hangnum
97\.
::

::gatha1
Varaṃ {pb:T:1.0117} varaṃ tvaṃ nihanaṃ pure cari, asmiṃ padese abhibhuyya sūkare;
::

::gathalast
So dāni eko byapagamma jhāyasi, balaṃ nu te byaggha na cajja vijjati.
::

::hangnum
98\.
::

::gatha1
Ime {pb:M:1.0085} sudaṃ {note:imassu tā (syā. ka.)} yanti disodisaṃ pure, bhayaṭṭitā leṇagavesino puthu;
::

::gathalast
Te dāni saṅgamma vasanti ekato, yatthaṭṭhitā duppasahajjame {note:duppasahajjime (syā.)} mayā.
::

::hangnum
99\.
::

::gatha1
Namatthu saṅghāna samāgatānaṃ, disvā sayaṃ sakhya vadāmi abbhutaṃ;
::

::gathalast
Byagghaṃ migā yattha jiniṃsu dāṭhino, sāmaggiyā dāṭhabalesu muccareti.
::

::centre
Vaḍḍhakīsūkarajātakaṃ tatiyaṃ.
::

#### 284. Sirijātakaṃ (3-4-4)

::hangnum
100\.
::

::gatha1
Yaṃ ussukā saṅgharanti, alakkhikā bahuṃ dhanaṃ;
::

::gathalast
Sippavanto asippā ca, lakkhivā tāni bhuñjati.
::

::hangnum
101\.
::

::gatha1
Sabbattha {pb:T:1.0118} katapuññassa, aticcaññeva pāṇino;
::

::gathalast
Uppajjanti bahū bhogā, appanāyatanesupi.
::

::hangnum
102\.
::

::gatha1
Kukkuṭo {note:kukkuṭa (sī. pī.), kukkuṭā (sī. nissaya, saddanīti)} maṇayo daṇḍo, thiyo ca puññalakkhaṇā;
::

::gathalast
Uppajjanti apāpassa, katapuññassa jantunoti.
::

::centre
Sirijātakaṃ catutthaṃ.
::

#### 285. Maṇisūkarajātakaṃ (3-4-5)

::hangnum
103\.
::

::gatha1
Dariyā {pb:V:1.0075} satta vassāni, tiṃsamattā vasāmase;
::

::gathalast
Haññāma {note:hañchema (sī. pī.), hañchāma (?)} maṇino ābhaṃ, iti no mantanaṃ ahu.
::

::hangnum
104\.
::

::gatha1
Yāvatā maṇiṃ ghaṃsāma {note:yāva yāva nighaṃsāma (sī. pī.)}, bhiyyo vodāyate maṇi;
::

::gathalast
Idañca dāni pucchāma, kiṃ kiccaṃ idha maññasi.
::

::hangnum
105\.
::

::gatha1
Ayaṃ maṇi veḷūriyo, akāco vimalo {note:vipulo (ka.)} subho;
::

::gathalast
Nāssa sakkā siriṃ hantuṃ, apakkamatha sūkarāti.
::

::centre
Maṇisūkara {note:maṇighaṃsa (ka.)} jātakaṃ pañcamaṃ.
::

#### 286. Sālūkajātakaṃ (3-4-6)

::hangnum
106\.
::

::gatha1
Mā {pb:M:1.0086} sālūkassa pihayi, āturannāni bhuñjati;
::

::gathalast
Appossukko bhusaṃ khāda, etaṃ dīghāyulakkhaṇaṃ.
::

::hangnum
107\.
::

::gatha1
Idāni so idhāgantvā, atithī yuttasevako;
::

::gathalast
Atha dakkhasi sālūkaṃ, sayantaṃ musaluttaraṃ.
::

::hangnum
108\.
::

::gatha1
Vikantaṃ {pb:T:1.0119} {note:vikattaṃ (sī.), vikantiyamānaṃ chindiyamānaṃti attho} sūkaraṃ disvā, sayantaṃ musaluttaraṃ;
::

::gathalast
Jaraggavā vicintesuṃ, varamhākaṃ bhusāmivāti.
::

::centre
Sālūkajātakaṃ chaṭṭhaṃ.
::

#### 287. Lābhagarahajātakaṃ (3-4-7)

::hangnum
109\.
::

::gatha1
Nānummatto nāpisuṇo, nānaṭo nākutūhalo;
::

::gathalast
Mūḷhesu labhate lābhaṃ, esā te anusāsanī.
::

::hangnum
110\.
::

::gatha1
Dhiratthu taṃ yasalābhaṃ, dhanalābhañca brāhmaṇa;
::

::gathalast
Yā vutti vinipātena, adhammacaraṇena {note:adhammacariyāya (sī. syā.)} vā.
::

::hangnum
111\.
::

::gatha1
Api ce pattamādāya, anagāro paribbaje;
::

::gathalast
Esāva jīvikā seyyo {note:seyyā (sī. syā. pī.)}, yā cādhammena esanāti.
::

::centre
Lābhagarahajātakaṃ sattamaṃ.
::

#### 288. Macchuddānajātakaṃ (3-4-8)

::hangnum
112\.
::

::gatha1
Agghanti {pb:V:1.0076} macchā adhikaṃ sahassaṃ, na so atthi yo imaṃ saddaheyya;
::

::gathalast
Mayhañca assu idha satta māsā, ahampi taṃ macchuddānaṃ kiṇeyyaṃ.
::

::hangnum
113\.
::

::gatha1
Macchānaṃ bhojanaṃ datvā, mama dakkhiṇamādisi;
::

::gathalast
Taṃ dakkhiṇaṃ sarantiyā, kataṃ apacitiṃ tayā.
::

::hangnum
114\.
::

::gatha1
Paduṭṭhacittassa {pb:T:1.0120}{pb:M:1.0087} na phāti hoti, na cāpi taṃ {note:naṃ (sī. syā.)} devatā pūjayanti;
::

::gathalast
Yo bhātaraṃ pettikaṃ sāpateyyaṃ, avañcayī dukkaṭakammakārīti.
::

::centre
Macchuddānajātakaṃ aṭṭhamaṃ.
::

#### 289. Nānāchandajātakaṃ (3-4-9)

::hangnum
115\.
::

::gatha1
Nānāchandā mahārāja, ekāgāre vasāmase;
::

::gathalast
Ahaṃ gāmavaraṃ icche, brāhmaṇī ca gavaṃ sataṃ.
::

::hangnum
116\.
::

::gatha1
Putto ca ājaññarathaṃ, kaññā ca maṇikuṇḍalaṃ;
::

::gathalast
Yā cesā puṇṇikā jammī, udukkhalaṃbhikaṅkhati.
::

::hangnum
117\.
::

::gatha1
Brāhmaṇassa gāmavaraṃ, brāhmaṇiyā gavaṃ sataṃ;
::

::gatha2
Puttassa ājaññarathaṃ, kaññāya maṇikuṇḍalaṃ;
::

::gathalast
Yañcetaṃ puṇṇikaṃ jammiṃ, paṭipādethudukkhalanti.
::

::centre
Nānāchandajātakaṃ navamaṃ.
::

#### 290. Sīlavīmaṃsakajātakaṃ (3-4-10)

::hangnum
118\.
::

::gatha1
Sīlaṃ kireva kalyāṇaṃ, sīlaṃ loke anuttaraṃ;
::

::gathalast
Passa ghoraviso nāgo, sīlavāti na haññati.
::

::hangnum
119\.
::

::gatha1
Sohaṃ sīlaṃ samādissaṃ, loke anumataṃ sivaṃ;
::

::gathalast
Ariyavuttisamācāro{pb:T:1.0121}, yena vuccati sīlavā.
::

::hangnum
120\.
::

::gatha1
Ñātīnañca piyo hoti, mittesu ca virocati;
::

::gathalast
Kāyassa bhedā sugatiṃ, upapajjati sīlavāti.
::

::centre
Sīlavīmaṃsakajātakaṃ dasamaṃ.
::

::centre
Abbhantaravaggo catuttho.
::

Tassuddānaṃ –

::gatha1
Duma {pb:V:1.0077}{pb:M:1.0088} kaṃsavaruttamabyagghamigā, maṇayo maṇi sālukamavhayano;
::

::gathalast
Anusāsaniyopi ca macchavaro, maṇikuṇḍalakena kirena dasāti.
::

#### 5. Kumbhavaggo

#### 291. Surāghaṭajātakaṃ (2-5-1)

::hangnum
121\.
::

::gatha1
Sabbakāmadadaṃ kumbhaṃ, kuṭaṃ laddhāna dhuttako;
::

::gathalast
Yāva naṃ anupāleti, tāva so sukhamedhati.
::

::hangnum
122\.
::

::gatha1
Yadā matto ca ditto ca, pamādā kumbhamabbhidā;
::

::gathalast
Tadā naggo ca pottho ca, pacchā bālo vihaññati.
::

::hangnum
123\.
::

::gatha1
Evameva yo dhanaṃ laddhā, pamatto {note:amattā (sī.), amatto (pī.)} paribhuñjati;
::

::gathalast
Pacchā {pb:T:1.0122} tappati dummedho, kuṭaṃ bhitvāva {note:kuṭaṃ bhinnova (sī. pī.), kuṭabhinnova (?)} dhuttakoti.
::

::centre
Surāghaṭa {note:bhadraghaṭa (sī. pī.), bhadraghaṭabhedaka (syā.)} jātakaṃ paṭhamaṃ.
::

#### 292. Supattajātakaṃ (3-5-2)

::hangnum
124\.
::

::gatha1
Bārāṇasyaṃ {note:bārāṇassaṃ (sī. pī.)} mahārāja, kākarājā nivāsako {note:nivāsiko (sī. pī.)};
::

::gathalast
Asītiyā sahassehi, supatto parivārito.
::

::hangnum
125\.
::

::gatha1
Tassa dohaḷinī bhariyā, suphassā bhakkhitumicchati {note:macchamicchati (sī. pī.)};
::

::gathalast
Rañño mahānase pakkaṃ, paccagghaṃ rājabhojanaṃ.
::

::hangnum
126\.
::

::gatha1
Tesāhaṃ pahito dūto, rañño camhi idhāgato;
::

::gathalast
Bhattu apacitiṃ kummi, nāsāyamakaraṃ {note:makariṃ (sī. nissaya)} vaṇanti.
::

::centre
Supattajātakaṃ dutiyaṃ.
::

#### 293. Kāyanibbindajātakaṃ (3-5-3)

::hangnum
127\.
::

::gatha1
Phuṭṭhassa {pb:M:1.0089} me aññatarena byādhinā, rogena bāḷhaṃ dukhitassa ruppato;
::

::gathalast
Parisussati khippamidaṃ kaḷevaraṃ, pupphaṃ yathā paṃsuni ātape kataṃ.
::

::hangnum
128\.
::

::gatha1
Ajaññaṃ {pb:V:1.0078} jaññasaṅkhātaṃ, asuciṃ sucisammataṃ;
::

::gathalast
Nānākuṇapaparipūraṃ, jaññarūpaṃ apassato.
::

::hangnum
129\.
::

::gatha1
Dhiratthumaṃ {pb:T:1.0123} āturaṃ pūtikāyaṃ, jegucchiyaṃ assuciṃ byādhidhammaṃ;
::

::gathalast
Yatthappamattā adhimucchitā pajā, hāpenti maggaṃ sugatūpapattiyāti.
::

::centre
Kāyanibbinda {note:kāyavicchanda (sī.), kāyavicchinda (pī.)} jātakaṃ tatiyaṃ.
::

#### 294. Jambukhādakajātakaṃ (3-5-4)

::hangnum
130\.
::

::gatha1
Koyaṃ bindussaro vaggu, saravantāna {note:pavadantāna (sī. pī.)} muttamo;
::

::gathalast
Accuto jambusākhāya, moracchāpova kūjati.
::

::hangnum
131\.
::

::gatha1
Kulaputtova jānāti {note:kulaputto pajānāti (syā. ka.)}, kulaputtaṃ {note:kulaputte (sī. pī.)} pasaṃsituṃ;
::

::gathalast
Byagghacchāpasarīvaṇṇa, bhuñja samma dadāmi te.
::

::hangnum
132\.
::

::gatha1
Cirassaṃ vata passāmi, musāvādī samāgate;
::

::gathalast
Vantādaṃ kuṇapādañca, aññamaññaṃ pasaṃsaketi.
::

::centre
Jambukhādakajātakaṃ catutthaṃ.
::

#### 295. Antajātakaṃ (3-5-5)

::hangnum
133\.
::

::gatha1
Usabhasseva te khandho, sīhasseva vijambhitaṃ;
::

::gathalast
Migarāja namo tyatthu, api kiñci labhāmase.
::

::hangnum
134\.
::

::gatha1
Kulaputtova jānāti, kulaputtaṃ pasaṃsituṃ;
::

::gathalast
Mayūragīvasaṅkāsa, ito pariyāhi vāyasa.
::

::hangnum
135\.
::

::gatha1
Migānaṃ {pb:T:1.0124}{pb:M:1.0090} siṅgālo {note:kotthuko (sī. pī.), koṭṭhuko (syā.)} anto, pakkhīnaṃ pana vāyaso;
::

::gathalast
Eraṇḍo anto rukkhānaṃ, tayo antā samāgatāti.
::

::centre
Antajātakaṃ pañcamaṃ.
::

#### 296. Samuddajātakaṃ (3-5-6)

::hangnum
136\.
::

::gatha1
Ko nāyaṃ {note:ko nvāyaṃ (syā.)} loṇatoyasmiṃ, samantā paridhāvati;
::

::gathalast
Macche makare ca vāreti, ūmīsu ca vihaññati.
::

::hangnum
137\.
::

::gatha1
Anantapāyī sakuṇo, atittoti disāsuto;
::

::gathalast
Samuddaṃ pātumicchāmi, sāgaraṃ saritaṃ patiṃ.
::

::hangnum
138\.
::

::gatha1
So {pb:V:1.0079} ayaṃ hāyati ceva, pūrate ca mahodadhi;
::

::gathalast
Nāssa nāyati pītanto, apeyyo kira sāgaroti.
::

::centre
Samuddajātakaṃ chaṭṭhaṃ.
::

#### 297. Kāmavilāpajātakaṃ (3-5-7)

::hangnum
139\.
::

::gatha1
Ucce sakuṇa ḍemāna, pattayāna vihaṅgama;
::

::gathalast
Vajjāsi kho tvaṃ vāmūruṃ, ciraṃ kho sā karissati {note:sarissati (ka.)}.
::

::hangnum
140\.
::

::gatha1
Idaṃ kho sā na jānāti, asiṃ sattiñca oḍḍitaṃ;
::

::gathalast
Sā caṇḍī kāhati kodhaṃ, taṃ me tapati no idaṃ {note:no idha (sī. syā. pī.)}.
::

::hangnum
141\.
::

::gatha1
Esa {pb:T:1.0125} uppalasannāho, nikkhañcussīsakohitaṃ {note:nikkhamussīsake kataṃ (sī. pī.), nikkhañcussīsake kataṃ (syā.)};
::

::gathalast
Kāsikañca muduṃ vatthaṃ, tappetu dhanikā piyāti {note:dhanakāmiyāti (syā. pī.), dhanakāmikāti (sī.)}.
::

::centre
Kāmavilāpajātakaṃ sattamaṃ.
::

#### 298. Udumbarajātakaṃ (3-5-8)

::hangnum
142\.
::

::gatha1
Udumbarā cime pakkā, nigrodhā ca kapitthanā;
::

::gathalast
Ehi nikkhama bhuñjassu, kiṃ jighacchāya miyyasi.
::

::hangnum
143\.
::

::gatha1
Evaṃ {pb:M:1.0091} so suhito hoti, yo vuḍḍhamapacāyati;
::

::gathalast
Yathāhamajja suhito, dumapakkāni māsito.
::

::hangnum
144\.
::

::gatha1
Yaṃ vanejo vanejassa, vañceyya kapino kapi;
::

::gathalast
Daharo kapi {note:daharopi taṃ na (sī. pī.), daharopi na (syā.)} saddheyya, na hi jiṇṇo jarākapīti.
::

::centre
Udumbarajātakaṃ aṭṭhamaṃ.
::

#### 299. Komāraputtajātakaṃ (3-5-9)

::hangnum
145\.
::

::gatha1
Pure tuvaṃ sīlavataṃ sakāse, okkantikaṃ {note:okkandikaṃ (sī. syā. pī.)} kīḷasi assamamhi;
::

::gathalast
Karohare {note:karohi re (ka.)} makkaṭiyāni makkaṭa, na taṃ mayaṃ sīlavataṃ ramāma.
::

::hangnum
146\.
::

::gatha1
Sutā {pb:T:1.0126} hi mayhaṃ paramā visuddhi, komāraputtassa bahussutassa;
::

::gathalast
Mā dāni maṃ maññi tuvaṃ yathā pure, jhānānuyutto viharāmi {note:jhānānuyuttā viharāma (sī. pī.)} āvuso.
::

::hangnum
147\.
::

::gatha1
Sacepi selasmi vapeyya bījaṃ, devo ca vasse na hi taṃ virūḷhe {note:neva hi taṃ ruheyya (sī. pī.), na hi taṃ virūhe (?)};
::

::gathalast
Sutā hi te sā paramā visuddhi, ārā tuvaṃ makkaṭa jhānabhūmiyāti.
::

::centre
Komāraputtajātakaṃ navamaṃ.
::

#### 300. Vakajātakaṃ (3-5-10)

::hangnum
148\.
::

::gatha1
Parapāṇarodhā {pb:V:1.0080} {note:parapāṇaghāte (syā.), parapāṇarocaṃ (ka.)} jīvanto, maṃsalohitabhojano;
::

::gathalast
Vako vataṃ samādāya, upapajji uposathaṃ.
::

::hangnum
149\.
::

::gatha1
Tassa sakko vataññāya, ajarūpenupāgami;
::

::gathalast
Vītatapo ajjhappatto, bhañji lohitapo tapaṃ.
::

::hangnum
150\.
::

::gatha1
Evameva {pb:M:1.0092} idhekacce, samādānamhi dubbalā;
::

::gathalast
Lahuṃ karonti attānaṃ, vakova ajakāraṇāti.
::

::centre
Vakajātakaṃ dasamaṃ.
::

::centre
Kumbhavaggo pañcamo.
::

Tassuddānaṃ –

::gatha1
Varakumbha {pb:T:1.0127} supattasirivhayano, sucisammata bindusaro cusabho;
::

::gathalast
Saritaṃpati caṇḍi jarākapinā, atha makkaṭiyā vakakena dasāti.
::

Atha vagguddānaṃ –

::gatha1
Saṅkappo padumo ceva, udapānena tatiyaṃ;
::

::gathalast
Abbhantaraṃ ghaṭabhedaṃ, tikanipātamhilaṅkatanti.
::

::centre
Tikanipātaṃ niṭṭhitaṃ.
::

### 4. Catukkanipāto

#### 1. Kāliṅgavaggo

#### 301. Cūḷakāliṅgajātakaṃ (4-1-1)

::hangnum
1\.
::

::gatha1
Vivarathimāsaṃ {pb:T:1.0128}{pb:V:1.0081}{pb:M:1.0093} {note:vivaratha imāsaṃ (sī. syā. pī.)} dvāraṃ, nagaraṃ pavisantu {note:pavisituṃ mayā; (ka.)} aruṇarājassa;
::

::gathalast
Sīhena susiṭṭhena, surakkhitaṃ {note:susatthena, surakkhitaṃ (sī. pī.), susiṭṭhena (ka.)} nandisenena.
::

::hangnum
2\.
::

::gatha1
Jayo kaliṅgānamasayhasāhinaṃ, parājayo anayo {note:ajayo (syā.), anvito (ka.)} assakānaṃ;
::

::gathalast
Icceva te bhāsitaṃ brahmacāri, na ujjubhūtā vitathaṃ bhaṇanti.
::

::hangnum
3\.
::

::gatha1
Devā musāvādamupātivattā, saccaṃ dhanaṃ paramaṃ tesu {note:tathaṃ pemakaraṃ nu (ka.), tathaṃ paramaṃ karaṃ nu (syā.)} sakka;
::

::gathalast
Taṃ te musā bhāsitaṃ devarāja, kiṃ vā paṭicca maghavā mahinda.
::

::hangnum
4\.
::

::gatha1
Nanu te sutaṃ brāhmaṇa bhaññamāne, devā na issanti purisaparakkamassa;
::

::gatha2
Damo samādhi manaso abhejjo {note:adejjo (sī. pī.), abhijjo (ka.)}, abyaggatā {pb:T:1.0129} nikkamanañca {note:nikkhamanañca (sī.)} kāle;
::

::gathalast
Daḷhañca viriyaṃ purisaparakkamo ca, teneva āsi vijayo assakānanti.
::

::centre
Cūḷakāliṅgajātakaṃ paṭhamaṃ.
::

#### 302. Mahāassārohajātakaṃ (4-1-2)

::hangnum
5\.
::

::gatha1
Adeyyesu dadaṃ dānaṃ, deyyesu nappavecchati;
::

::gathalast
Āpāsu byasanaṃ patto, sahāyaṃ nādhigacchati.
::

::hangnum
6\.
::

::gatha1
Nādeyyesu {pb:M:1.0094} dadaṃ dānaṃ, deyyesu yo pavecchati;
::

::gathalast
Āpāsu byasanaṃ patto, sahāyamadhigacchati.
::

::hangnum
7\.
::

::gatha1
Saññogasambhogavisesadassanaṃ, anariyadhammesu saṭhesu nassati;
::

::gathalast
Katañca ariyesu ca ajjavesu, mahapphalaṃ hoti aṇumpi tādisu.
::

::hangnum
8\.
::

::gatha1
Yo pubbe katakalyāṇo, akā loke sudukkaraṃ;
::

::gathalast
Pacchā kayirā na vā kayirā, accantaṃ pūjanārahoti.
::

::centre
Mahāassārohajātakaṃ dutiyaṃ.
::

#### 303. Ekarājajātakaṃ (4-1-3)

::hangnum
9\.
::

::gatha1
Anuttare {pb:T:1.0130}{pb:V:1.0082} kāmaguṇe samiddhe, bhutvāna pubbe vasī ekarāja;
::

::gathalast
So dāni dugge narakamhi khitto, nappajjahe vaṇṇabalaṃ purāṇaṃ.
::

::hangnum
10\.
::

::gatha1
Pubbeva khantī ca tapo ca mayhaṃ, sampatthitā dubbhisena {note:dabbasenā (sī. pī.)} ahosi;
::

::gathalast
Taṃ dāni laddhāna kathaṃ nu rāja, jahe ahaṃ vaṇṇabalaṃ purāṇaṃ.
::

::hangnum
11\.
::

::gatha1
Sabbā kirevaṃ pariniṭṭhitāni, yasassinaṃ paññavantaṃ visayha;
::

::gathalast
Yaso ca laddhā purimaṃ uḷāraṃ, nappajjahe vaṇṇabalaṃ purāṇaṃ.
::

::hangnum
12\.
::

::gatha1
Panujja dukkhena sukhaṃ janinda, sukhena vā dukkhamasayhasāhi;
::

::gathalast
Ubhayattha santo abhinibbutattā, sukhe ca dukkhe ca bhavanti tulyāti.
::

::centre
Ekarājajātakaṃ tatiyaṃ.
::

#### 304. Daddarajātakaṃ (4-1-4)

::hangnum
13\.
::

::gatha1
Imāni {pb:T:1.0131}{pb:M:1.0095} maṃ daddara tāpayanti, vācāduruttāni manussaloke;
::

::gathalast
Maṇḍūkabhakkhā udakantasevī, āsīvisaṃ maṃ avisā sapanti.
::

::hangnum
14\.
::

::gatha1
Sakā raṭṭhā pabbājito, aññaṃ janapadaṃ gato;
::

::gathalast
Mahantaṃ koṭṭhaṃ kayirātha, duruttānaṃ {note:duruttāni (ka.)} nidhetave.
::

::hangnum
15\.
::

::gatha1
Yattha posaṃ na jānanti, jātiyā vinayena vā;
::

::gathalast
Na tattha mānaṃ kayirātha, vasamaññātake jane.
::

::hangnum
16\.
::

::gatha1
Videsavāsaṃ vasato, jātavedasamenapi {note:jātavedabhayenapi (ka.)};
::

::gathalast
Khamitabbaṃ sapaññena, api dāsassa tajjitanti.
::

::centre
Daddarajātakaṃ catutthaṃ.
::

#### 305. Sīlavīmaṃsanajātakaṃ (4-1-5)

::hangnum
17\.
::

::gatha1
Natthi loke raho nāma, pāpakammaṃ pakubbato;
::

::gathalast
Passanti vanabhūtāni, taṃ bālo maññatī raho.
::

::hangnum
18\.
::

::gatha1
Ahaṃ raho na passāmi, suññaṃ vāpi na vijjati;
::

::gathalast
Yattha aññaṃ {note:suññaṃ (syā. ka.)} na passāmi, asuññaṃ hoti taṃ mayā.
::

::hangnum
19\.
::

::gatha1
Dujjacco ca sujacco {note:ajacco (pī.)} ca, nando ca sukhavaḍḍhito {note:sukhavacchako (sī.), sukhavacchano (syā. pī.)};
::

::gathalast
Vejjo {pb:T:1.0132} ca addhuvasīlo {note:atha sīlo (ka.)} ca, te dhammaṃ jahu matthikā.
::

::hangnum
20\.
::

::gatha1
Brāhmaṇo {pb:V:1.0083} ca kathaṃ jahe, sabbadhammāna pāragū;
::

::gathalast
Yo dhammamanupāleti, dhitimā saccanikkamoti.
::

::centre
Sīlavīmaṃsanajātakaṃ pañcamaṃ.
::

#### 306. Sujātajātakaṃ (4-1-6)

::hangnum
21\.
::

::gatha1
Kimaṇḍakā {pb:M:1.0096} ime deva, nikkhittā kaṃsamallake;
::

::gathalast
Upalohitakā vaggū, taṃ {note:te (pī.)} me akkhāhi pucchito.
::

::hangnum
22\.
::

::gatha1
Yāni pure tuvaṃ devi, bhaṇḍu nantakavāsinī;
::

::gathalast
Ucchaṅgahatthā pacināsi, tassā te koliyaṃ phalaṃ.
::

::hangnum
23\.
::

::gatha1
Uḍḍayhate na ramati, bhogā vippajahanti taṃ {note:vippajahanti’maṃ (?)};
::

::gathalast
Tatthevimaṃ paṭinetha, yattha kolaṃ pacissati.
::

::hangnum
24\.
::

::gatha1
Honti hete mahārāja, iddhippattāya {note:iddhimattāya (ka.)} nāriyā;
::

::gathalast
Khama deva sujātāya, māssā {note:māsu (ka.)} kujjha rathesabhāti.
::

::centre
Sujātajātakaṃ chaṭṭhaṃ.
::

#### 307. Palāsajātakaṃ (4-1-7)

::hangnum
25\.
::

::gatha1
Acetanaṃ brāhmaṇa assuṇantaṃ, jāno ajānantamimaṃ palāsaṃ;
::

::gathalast
Āraddhaviriyo dhuvaṃ appamatto, sukhaseyyaṃ {pb:T:1.0133} pucchasi kissa hetu.
::

::hangnum
26\.
::

::gatha1
Dūre suto ceva brahā ca rukkho, dese ṭhito bhūtanivāsarūpo;
::

::gathalast
Tasmā namassāmi imaṃ palāsaṃ, ye cettha bhūtā te {note:te ca (sī. pī.)} dhanassa hetu.
::

::hangnum
27\.
::

::gatha1
So te karissāmi yathānubhāvaṃ, kataññutaṃ brāhmaṇa pekkhamāno;
::

::gathalast
Kathañhi āgamma sataṃ sakāse, moghāni te assu pariphanditāni.
::

::hangnum
28\.
::

::gatha1
Yo {pb:M:1.0097} tindukarukkhassa paro {note:puro (ka.)} pilakkho {note:pilakkhu (sī. pī.), milakkhu (ka.)}, parivārito pubbayañño uḷāro;
::

::gathalast
Tassesa mūlasmiṃ nidhi nikhāto, adāyādo gaccha taṃ uddharāhīti.
::

::centre
Palāsajātakaṃ sattamaṃ.
::

#### 308. Sakuṇajātakaṃ (4-1-8)

::hangnum
29\.
::

::gatha1
Akaramhasa te kiccaṃ, yaṃ balaṃ ahuvamhase;
::

::gathalast
Migarāja namo tyatthu, api kiñci labhāmase.
::

::hangnum
30\.
::

::gatha1
Mama {pb:V:1.0084} lohitabhakkhassa, niccaṃ luddāni kubbato;
::

::gathalast
Dantantaragato santo, taṃ bahuṃ yampi jīvasi.
::

::hangnum
31\.
::

::gatha1
Akataññumakattāraṃ{pb:T:1.0134}, katassa appaṭikārakaṃ;
::

::gathalast
Yasmiṃ kataññutā natthi, niratthā tassa sevanā.
::

::hangnum
32\.
::

::gatha1
Yassa sammukhaciṇṇena, mittadhammo na labbhati;
::

::gathalast
Anusūya {note:anusuyya (sī. pī.)} manakkosaṃ, saṇikaṃ tamhā apakkameti.
::

::centre
Sakuṇajātakaṃ aṭṭhamaṃ.
::

#### 309. Chavakajātakaṃ (4-1-9)

::hangnum
33\.
::

::gatha1
Sabbamidaṃ carimaṃ kataṃ {note:carimavataṃ (sī. pī.)}, ubho dhammaṃ na passare;
::

::gatha2
Ubho pakatiyā cutā, yo cāyaṃ mantejjhāpeti {note:mantajjhāyati (sī.), sajjhāpayati (pī.)};
::

::gathalast
Yo ca mantaṃ adhīyati.
::

::hangnum
34\.
::

::gatha1
Sālīnaṃ odanaṃ bhuñje, suciṃ maṃsūpasecanaṃ;
::

::gathalast
Tasmā etaṃ na sevāmi, dhammaṃ isīhi sevitaṃ.
::

::hangnum
35\.
::

::gatha1
Paribbaja mahā loko {note:mahābrahme (ka.)}, pacantaññepi pāṇino;
::

::gathalast
Mā taṃ adhammo ācarito, asmā kumbhamivābhidā.
::

::hangnum
36\.
::

::gatha1
Dhiratthu {pb:M:1.0098} taṃ yasalābhaṃ, dhanalābhañca brāhmaṇa;
::

::gathalast
Yā vutti vinipātena, adhammacaraṇena vāti.
::

::centre
Chavakajātakaṃ navamaṃ.
::

#### 310. Seyyajātakaṃ (4-1-10)

::hangnum
37\.
::

::gatha1
Sasamuddapariyāyaṃ{pb:T:1.0135}, mahiṃ sāgarakuṇḍalaṃ;
::

::gathalast
Na icche saha nindāya, evaṃ seyya {note:sayha (sī. syā. pī.)} vijānahi.
::

::hangnum
38\.
::

::gatha1
Dhiratthu taṃ yasalābhaṃ, dhanalābhañca brāhmaṇa;
::

::gathalast
Yā vutti vinipātena, adhammacaraṇena vā.
::

::hangnum
39\.
::

::gatha1
Api ce pattamādāya, anagāro paribbaje;
::

::gathalast
Sāyeva jīvikā seyyo, yā cādhammena esanā.
::

::hangnum
40\.
::

::gatha1
Api {pb:V:1.0085} ce pattamādāya, anagāro paribbaje;
::

::gathalast
Aññaṃ ahiṃsayaṃ loke, api rajjena taṃ varanti.
::

::centre
Seyyajātakaṃ {note:sayhajātakaṃ (sī. syā. pī.)} dasamaṃ.
::

::centre
Kāliṅgavaggo {note:vivaravaggo (sī. pī.)} paṭhamo.
::

Tassuddānaṃ –

::gatha1
Vivarañca adeyya samiddhavaraṃ, atha daddara pāpamahātiraho;
::

::gathalast
Atha koli palāsavarañca kara, carimaṃ sasamuddavarena dasāti.
::

#### 2. Pucimandavaggo

#### 311. Pucimandajātakaṃ (4-2-1)

::hangnum
41\.
::

::gatha1
Uṭṭhehi cora kiṃ sesi, ko attho supanena {note:supitena (sī.), supinena (pī. ka.)} te;
::

::gathalast
Mā {pb:T:1.0136} taṃ gahesuṃ {note:gaṇheyyuṃ (ka.)} rājāno, gāme kibbisakārakaṃ.
::

::hangnum
42\.
::

::gatha1
Yaṃ {pb:M:1.0099} nu {note:nūna (syā.)} coraṃ gahessanti, gāme kibbisakārakaṃ;
::

::gathalast
Kiṃ tattha pucimandassa, vane jātassa tiṭṭhato.
::

::hangnum
43\.
::

::gatha1
Na tvaṃ assattha jānāsi, mama corassa cantaraṃ;
::

::gatha2
Coraṃ gahetvā rājāno, gāme kibbisakārakaṃ;
::

::gathalast
Appenti {note:accenti (syā.)} nimbasūlasmiṃ, tasmiṃ me saṅkate mano.
::

::hangnum
44\.
::

::gatha1
Saṅkeyya saṅkitabbāni, rakkheyyānāgataṃ bhayaṃ;
::

::gathalast
Anāgatabhayā dhīro, ubho loke avekkhatīti.
::

::centre
Pucimandajātakaṃ paṭhamaṃ.
::

#### 312. Kassapamandiyajātakaṃ (4-2-2)

::hangnum
45\.
::

::gatha1
Api kassapa mandiyā, yuvā sapati hanti {note:sampaṭihanti (ka.)} vā;
::

::gathalast
Sabbaṃ taṃ khamate dhīro, paṇḍito taṃ titikkhati.
::

::hangnum
46\.
::

::gatha1
Sacepi santo vivadanti, khippaṃ sandhīyare puna;
::

::gathalast
Bālā pattāva bhijjanti, na te samathamajjhagū.
::

::hangnum
47\.
::

::gatha1
Ete {pb:V:1.0086} bhiyyo samāyanti, sandhi tesaṃ na jīrati;
::

::gathalast
Yo cādhipannaṃ jānāti, yo ca jānāti desanaṃ.
::

::hangnum
48\.
::

::gatha1
Eso hi uttaritaro, bhāravaho dhuraddharo;
::

::gathalast
Yo paresādhipannānaṃ{pb:T:1.0137}, sayaṃ sandhātumarahatīti.
::

::centre
Kassapamandiyajātakaṃ dutiyaṃ.
::

#### 313. Khantīvādījātakaṃ (4-2-3)

::hangnum
49\.
::

::gatha1
Yo te hatthe ca pāde ca, kaṇṇanāsañca chedayi;
::

::gathalast
Tassa kujjha mahāvīra, mā raṭṭhaṃ vinasā {note:vinassa (ka. sī. syā. ka.)} idaṃ.
::

::hangnum
50\.
::

::gatha1
Yo me hatthe ca pāde ca, kaṇṇanāsañca chedayi;
::

::gathalast
Ciraṃ jīvatu so rājā, na hi kujjhanti mādisā.
::

::hangnum
51\.
::

::gatha1
Ahū atītamaddhānaṃ {note:ahu atītamaddhāne (syā. pī. ka.)}, samaṇo khantidīpano;
::

::gathalast
Taṃ khantiyāyeva ṭhitaṃ, kāsirājā achedayi.
::

::hangnum
52\.
::

::gatha1
Tassa {pb:M:1.0100} kamma {note:kammassa (sī. pī.)} pharusassa, vipāko kaṭuko ahu;
::

::gathalast
Yaṃ kāsirājā vedesi, nirayamhi samappitoti.
::

::centre
Khantīvādījātakaṃ tatiyaṃ.
::

#### 314. Lohakumbhijātakaṃ (4-2-4)

::hangnum
53\.
::

::gatha1
Dujjīvitamajīvimha, ye sante {note:yesaṃ no (syā. ka.)} na dadamhase;
::

::gathalast
Vijjamānesu bhogesu, dīpaṃ nākamha attano.
::

::hangnum
54\.
::

::gatha1
Saṭṭhi {note:saṭṭhiṃ (syā.)} vassasahassāni, paripuṇṇāni sabbaso;
::

::gathalast
Niraye paccamānānaṃ, kadā anto bhavissati.
::

::hangnum
55\.
::

::gatha1
Natthi anto kuto anto, na anto paṭidissati;
::

::gathalast
Tadā {pb:T:1.0138} hi pakataṃ pāpaṃ, mama tuyhañca mārisā {note:mārisa (sī. syā. pī.)}.
::

::hangnum
56\.
::

::gatha1
Sohaṃ nūna ito gantvā, yoniṃ laddhāna mānusiṃ;
::

::gathalast
Vadaññū sīlasampanno, kāhāmi kusalaṃ bahunti.
::

::centre
Lohakumbhijātakaṃ catutthaṃ.
::

#### 315. Sabbamaṃsalābhajātakaṃ (4-2-5)

::hangnum
57\.
::

::gatha1
Pharusā {pb:V:1.0087} vata te vācā, maṃsaṃ {note:samma (pī. ka.)} yācanako asi {note:casi (pī.)};
::

::gathalast
Kilomasadisī {note:kilomassa sadisā (pī.)} vācā, kilomaṃ samma dammi te.
::

::hangnum
58\.
::

::gatha1
Aṅgametaṃ manussānaṃ, bhātā loke pavuccati;
::

::gathalast
Aṅgassa sadisī vācā {note:aṅgassadisī te vācā (ka.)}, aṅgaṃ samma dadāmi te.
::

::hangnum
59\.
::

::gatha1
Tātāti putto vadamāno, kampeti {note:sammeti (ka.)} hadayaṃ pitu;
::

::gathalast
Hadayassa sadisī {note:hadayassadisī (ka.)} vācā, hadayaṃ samma dammi te.
::

::hangnum
60\.
::

::gatha1
Yassa gāme sakhā natthi, yathāraññaṃ tatheva taṃ;
::

::gathalast
Sabbassa sadisī vācā, sabbaṃ samma dadāmi teti.
::

::centre
Sabbamaṃsalābhajātakaṃ {note:maṃsajātakaṃ (sī. syā. pī.)} pañcamaṃ.
::

#### 316. Sasapaṇḍitajātakaṃ (4-2-6)

::hangnum
61\.
::

::gatha1
Satta {pb:M:1.0101} me rohitā macchā, udakā thalamubbhatā;
::

::gathalast
Idaṃ brāhmaṇa me atthi, etaṃ bhutvā vane vasa.
::

::hangnum
62\.
::

::gatha1
Dussa me khettapālassa, rattibhattaṃ apābhataṃ;
::

::gatha2
Maṃsasūlā {pb:T:1.0139} ca dve godhā, ekañca dadhivārakaṃ;
::

::gathalast
Idaṃ brāhmaṇa me atthi, etaṃ bhutvā vane vasa.
::

::hangnum
63\.
::

::gatha1
Ambapakkaṃ dakaṃ {note:ambapakkodakaṃ (sī. pī.)} sītaṃ, sītacchāyā manoramā {note:sītacchāyaṃ manoramaṃ (sī. syā. pī.)};
::

::gathalast
Idaṃ brāhmaṇa me atthi, etaṃ bhutvā vane vasa.
::

::hangnum
64\.
::

::gatha1
Na sasassa tilā atthi, na muggā napi taṇḍulā;
::

::gathalast
Iminā agginā pakkaṃ, mamaṃ {note:maṃsaṃ (ka.)} bhutvā vane vasāti.
::

::centre
Sasapaṇḍitajātakaṃ chaṭṭhaṃ.
::

#### 317. Matarodanajātakaṃ (4-2-7)

::hangnum
65\.
::

::gatha1
Mataṃ mataṃ eva {note:matamatameva (sī. syā. pī.)} rodatha, na hi taṃ rodatha yo marissati;
::

::gathalast
Sabbepi {note:sabbeva (sī. syā. pī.)} sarīradhārino, anupubbena jahanti jīvitaṃ.
::

::hangnum
66\.
::

::gatha1
Devamanussā catuppadā, pakkhigaṇā uragā ca bhogino;
::

::gathalast
Samhi {note:yamhi (syā.), asmiṃ (pī. ka.)} sarīre anissarā, ramamānāva jahanti jīvitaṃ.
::

::hangnum
67\.
::

::gatha1
Evaṃ {pb:V:1.0088} calitaṃ asaṇṭhitaṃ, sukhadukkhaṃ manujesvapekkhiya;
::

::gathalast
Kanditaruditaṃ niratthakaṃ, kiṃ vo sokagaṇābhikīrare.
::

::hangnum
68\.
::

::gatha1
Dhuttā ca soṇḍā {note:dhuttā soṇḍā (sī.), dhuttā soṇḍā ca (syā.)} akatā, bālā sūrā ayogino {note:bālā sūrā vīrā ayogino (pī.)};
::

::gathalast
Dhīraṃ maññanti bāloti, ye dhammassa akovidāti.
::

::centre
Matarodanajātakaṃ sattamaṃ.
::

#### 318. Kaṇaverajātakaṃ (4-2-8)

::hangnum
69\.
::

::gatha1
Yaṃ {pb:T:1.0140}{pb:M:1.0102} taṃ vasantasamaye, kaṇaveresu bhāṇusu;
::

::gathalast
Sāmaṃ bāhāya pīḷesi, sā taṃ ārogyamabravi.
::

::hangnum
70\.
::

::gatha1
Ambho na kira saddheyyaṃ, yaṃ vāto pabbataṃ vahe;
::

::gatha2
Pabbatañce vahe vāto, sabbampi pathaviṃ vahe;
::

::gathalast
Yattha sāmā kālakatā {note:kālaṅkatā (ka.)}, sā maṃ ārogyamabravi.
::

::hangnum
71\.
::

::gatha1
Na ceva sā kālakatā, na ca sā aññamicchati;
::

::gathalast
Ekabhattikinī {note:ekabhattā kira (sī. syā.), ekabhattakinī (pī.)} sāmā, tameva abhikaṅkhati.
::

::hangnum
72\.
::

::gatha1
Asanthutaṃ maṃ cirasanthutena {note:asandhataṃ maṃ cirasandhatena (ka.)}, nimīni sāmā adhuvaṃ dhuvena;
::

::gathalast
Mayāpi sāmā nimineyya aññaṃ, ito ahaṃ dūrataraṃ gamissanti.
::

::centre
Kaṇaverajātakaṃ aṭṭhamaṃ.
::

#### 319. Tittirajātakaṃ (4-2-9)

::hangnum
73\.
::

::gatha1
Susukhaṃ vata jīvāmi, labhāmi ceva bhuñjituṃ;
::

::gathalast
Paripantheva tiṭṭhāmi, kā nu bhante gatī mama.
::

::hangnum
74\.
::

::gatha1
Mano ce te nappaṇamati, pakkhi pāpassa kammuno;
::

::gathalast
Abyāvaṭassa bhadrassa, na pāpamupalimpati.
::

::hangnum
75\.
::

::gatha1
Ñātako no nisinnoti, bahu āgacchate jano;
::

::gathalast
Paṭicca {pb:T:1.0141} kammaṃ phusati, tasmiṃ me saṅkate mano.
::

::hangnum
76\.
::

::gatha1
Na paṭicca kammaṃ phusati, mano ce nappadussati;
::

::gathalast
Appossukkassa bhadrassa, na pāpamupalimpatīti.
::

::centre
Tittirajātakaṃ navamaṃ.
::

#### 320. Succajajātakaṃ (4-2-10)

::hangnum
77\.
::

::gatha1
Succajaṃ {pb:V:1.0089}{pb:M:1.0103} vata naccaji, vācāya adadaṃ giriṃ;
::

::gathalast
Kiṃ hitassa cajantassa, vācāya adada pabbataṃ.
::

::hangnum
78\.
::

::gatha1
Yañhi kayirā tañhi vade, yaṃ na kayirā na taṃ vade;
::

::gathalast
Akarontaṃ bhāsamānaṃ, parijānanti paṇḍitā.
::

::hangnum
79\.
::

::gatha1
Rājaputta namo tyatthu, sacce dhamme ṭhito casi;
::

::gathalast
Yassa te byasanaṃ patto, saccasmiṃ ramate mano.
::

::hangnum
80\.
::

::gatha1
Yā daliddī daliddassa, aḍḍhā aḍḍhassa kittima {note:kittimā (sī. syā. pī.)};
::

::gathalast
Sā hissa paramā bhariyā, sahiraññassa itthiyoti.
::

::centre
Succajajātakaṃ dasamaṃ.
::

::centre
Pucimandavaggo dutiyo.
::

Tassuddānaṃ –

::gatha1
Atha cora sakassapa khantīvaro, dujjīvitatā ca varā pharusā;
::

::gathalast
Atha {pb:T:1.0142} sasa matañca vasanta sukhaṃ, succajaṃvatanaccajinā ca dasāti.
::

#### 3. Kuṭidūsakavaggo

#### 321. Kuṭidūsakajātakaṃ (4-3-1)

::hangnum
81\.
::

::gatha1
Manussasseva te sīsaṃ, hatthapādā ca vānara;
::

::gathalast
Atha kena nu vaṇṇena, agāraṃ te na vijjati.
::

::hangnum
82\.
::

::gatha1
Manussasseva me sīsaṃ, hatthapādā ca siṅgila {note:siṅgāla (ka.), piṅgala (ṭīkā)};
::

::gathalast
Yāhu seṭṭhā manussesu, sā me paññā na vijjati.
::

::hangnum
83\.
::

::gatha1
Anavaṭṭhitacittassa{pb:M:1.0104}, lahucittassa dubbhino {note:dūbhino (pī.)};
::

::gathalast
Niccaṃ addhuvasīlassa, sukhabhāvo {note:sucibhāvo (sī.), sukhabhāgo (?)} na vijjati.
::

::hangnum
84\.
::

::gatha1
So {pb:V:1.0090} karassu ānubhāvaṃ, vītivattassu sīliyaṃ;
::

::gathalast
Sītavātaparittāṇaṃ, karassu kuṭavaṃ {note:kuṭikaṃ (sī. syā.)} kapīti.
::

::centre
Kuṭidūsaka {note:siṅgālasakuṇa (ka.)} jātakaṃ paṭhamaṃ.
::

#### 322. Duddubhajātakaṃ (4-3-2)

::hangnum
85\.
::

::gatha1
Duddubhāyati {note:daddabhāyati (sī. pī.)} bhaddante, yasmiṃ dese vasāmahaṃ;
::

::gathalast
Ahampetaṃ na jānāmi, kimetaṃ duddubhāyati.
::

::hangnum
86\.
::

::gatha1
Beluvaṃ {pb:T:1.0143} patitaṃ sutvā, duddubhanti {note:daddabhanti (sī.)} saso javi;
::

::gathalast
Sasassa vacanaṃ sutvā, santattā migavāhinī.
::

::hangnum
87\.
::

::gatha1
Appatvā padaviññāṇaṃ, paraghosānusārino;
::

::gathalast
Panādaparamā bālā, te honti parapattiyā.
::

::hangnum
88\.
::

::gatha1
Ye ca sīlena sampannā, paññāyūpasame ratā;
::

::gathalast
Ārakā viratā dhīrā, na honti parapattiyāti.
::

::centre
Duddubhajātakaṃ {note:daddabhajātakaṃ (sī. pī.)} dutiyaṃ.
::

#### 323. Brahmadattajātakaṃ (4-3-3)

::hangnum
89\.
::

::gatha1
Dvayaṃ yācanako rāja, brahmadatta nigacchati;
::

::gathalast
Alābhaṃ dhanalābhaṃ vā, evaṃ dhammā hi yācanā.
::

::hangnum
90\.
::

::gatha1
Yācanaṃ rodanaṃ āhu, pañcālānaṃ rathesabha;
::

::gathalast
Yo yācanaṃ paccakkhāti, tamāhu paṭirodanaṃ.
::

::hangnum
91\.
::

::gatha1
Mā maddasaṃsu rodantaṃ, pañcālā susamāgatā;
::

::gathalast
Tuvaṃ vā paṭirodantaṃ, tasmā icchāmahaṃ raho.
::

::hangnum
92\.
::

::gatha1
Dadāmi {pb:M:1.0105} te brāhmaṇa rohiṇīnaṃ, gavaṃ sahassaṃ saha puṅgavena;
::

::gathalast
Ariyo hi ariyassa kathaṃ na dajjā {note:dajje (sī.), dajjaṃ (?)}, sutvāna gāthā tava dhammayuttāti.
::

::centre
Brahmadattajātakaṃ tatiyaṃ.
::

#### 324. Cammasāṭakajātakaṃ (4-3-4)

::hangnum
93\.
::

::gatha1
Kalyāṇarūpo {pb:T:1.0144} vatayaṃ catuppado, subhaddako ceva supesalo ca;
::

::gathalast
Yo brāhmaṇaṃ jātimantūpapannaṃ, apacāyati meṇḍavaro yasassī.
::

::hangnum
94\.
::

::gatha1
Mā {pb:V:1.0091} brāhmaṇa ittaradassanena, vissāsamāpajji catuppadassa;
::

::gathalast
Daḷhappahāraṃ abhikaṅkhamāno {note:abhikattukāmo (syā.)}, avasakkatī dassati suppahāraṃ.
::

::hangnum
95\.
::

::gatha1
Ūruṭṭhi {note:ūraṭṭhi (sī.)} bhaggaṃ pavaṭṭito {note:patito (sī. syā.)} khāribhāro, sabbañca bhaṇḍaṃ brāhmaṇassa {note:brāhmaṇassīdha (ka. sī. pī.), brāhmaṇasseva (ka. sī. syā. ka.)} bhinnaṃ;
::

::gathalast
Ubhopi bāhā paggayha {note:paggayyeva (syā.), paggahīya (?)} kandati {note:bāhā paggayya kandati (pī. ka.)}, abhidhāvatha haññate brahmacārī.
::

::hangnum
96\.
::

::gatha1
Evaṃ so nihato seti, yo apūjaṃ pasaṃsati {note:namassati (pī.)};
::

::gathalast
Yathāhamajja pahato, hato meṇḍena dummatīti.
::

::centre
Cammasāṭakajātakaṃ catutthaṃ.
::

#### 325. Godharājajātakaṃ (4-3-5)

::hangnum
97\.
::

::gatha1
Samaṇaṃ {pb:T:1.0145} taṃ maññamāno, upagacchimasaññataṃ;
::

::gathalast
So maṃ daṇḍena pāhāsi, yathā assamaṇo tathā.
::

::hangnum
98\.
::

::gatha1
Kiṃ {pb:M:1.0106} te jaṭāhi dummedha, kiṃ te ajinasāṭiyā;
::

::gathalast
Abbhantaraṃ te gahanaṃ, bāhiraṃ parimajjasi.
::

::hangnum
99\.
::

::gatha1
Ehi godha nivattassu, bhuñja sālīnamodanaṃ;
::

::gathalast
Telaṃ loṇañca me atthi, pahūtaṃ mayha pipphali.
::

::hangnum
100\.
::

::gatha1
Esa bhiyyo pavekkhāmi, vammikaṃ sataporisaṃ;
::

::gathalast
Telaṃ loṇañca kittesi {note:kintesi (syā. pī.)}, ahitaṃ mayha pipphalīti.
::

::centre
Godharājajātakaṃ pañcamaṃ.
::

#### 326. Kakkārujātakaṃ (4-3-6)

::hangnum
101\.
::

::gatha1
Kāyena yo nāvahare, vācāya na musā bhaṇe;
::

::gathalast
Yaso laddhā na majjeyya, sa ve kakkārumarahati.
::

::hangnum
102\.
::

::gatha1
Dhammena vittameseyya, na nikatyā dhanaṃ hare;
::

::gathalast
Bhoge laddhā na majjeyya, sa ve kakkārumarahati.
::

::hangnum
103\.
::

::gatha1
Yassa cittaṃ ahāliddaṃ, saddhā ca avirāginī;
::

::gathalast
Eko sāduṃ na bhuñjeyya, sa ve kakkārumarahati.
::

::hangnum
104\.
::

::gatha1
Sammukhā vā tirokkhā vā {note:parokkhā vā (pī.), parammukhā (ka.)}, yo sante na paribhāsati;
::

::gathalast
Yathāvādī {pb:T:1.0146} tathākārī, sa ve kakkārumarahatīti.
::

::centre
Kakkārujātakaṃ chaṭṭhaṃ.
::

#### 327. Kākavatījātakaṃ (4-3-7)

::hangnum
105\.
::

::gatha1
Vāti {pb:V:1.0092} cāyaṃ {note:vāyaṃ (ka.)} tato gandho, yattha me vasatī piyā;
::

::gathalast
Dūre ito hi kākavatī {note:kākātī (sī.), kākāti (syā. pī.)}, yattha me nirato mano.
::

::hangnum
106\.
::

::gatha1
Kathaṃ samuddamatarī, kathaṃ atari kepukaṃ {note:kebukaṃ (sī. pī.)};
::

::gathalast
Kathaṃ satta samuddāni, kathaṃ simbalimāruhi.
::

::hangnum
107\.
::

::gatha1
Tayā samuddamatariṃ, tayā atari kepukaṃ {note:kebukaṃ (sī. pī.)};
::

::gathalast
Tayā satta samuddāni, tayā simbalimāruhiṃ.
::

::hangnum
108\.
::

::gatha1
Dhiratthumaṃ {pb:M:1.0107} mahākāyaṃ, dhiratthumaṃ acetanaṃ;
::

::gathalast
Yattha jāyāyahaṃ jāraṃ, āvahāmi vahāmi cāti.
::

::centre
Kākavatījātakaṃ sattamaṃ.
::

#### 328. Ananusociyajātakaṃ (4-3-8)

::hangnum
109\.
::

::gatha1
Bahūnaṃ vijjatī bhotī, tehi me kiṃ bhavissati;
::

::gathalast
Tasmā etaṃ na socāmi, piyaṃ sammillahāsiniṃ.
::

::hangnum
110\.
::

::gatha1
Taṃ taṃ ce anusoceyya, yaṃ yaṃ tassa na vijjati;
::

::gathalast
Attānamanusoceyya, sadā maccuvasaṃ pataṃ.
::

::hangnum
111\.
::

::gatha1
Na {pb:T:1.0147} heva ṭhitaṃ nāsīnaṃ, na sayānaṃ na paddhaguṃ {note:patthaguṃ (syā.)};
::

::gathalast
Yāva byāti nimisati, tatrāpi rasatī {note:saratī (sī. syā. pī.)} vayo.
::

::hangnum
112\.
::

::gatha1
Tatthattani vatappaddhe {note:vata panthe (syā.), vata bandhe (ka.) vata + pa-addhe = vatappaddhe}, vinābhāve asaṃsaye;
::

::gathalast
Bhūtaṃ sesaṃ dayitabbaṃ, vītaṃ ananusociyanti {note:cavitaṃ nānusociyanti (syā.), matantaṃ nānusociyaṃ (ka.)}.
::

::centre
Ananusociyajātakaṃ aṭṭhamaṃ.
::

#### 329. Kāḷabāhujātakaṃ (4-3-9)

::hangnum
113\.
::

::gatha1
Yaṃ annapānassa pure labhāma, taṃ dāni sākhamigameva gacchati;
::

::gathalast
Gacchāma dāni vanameva rādha, asakkatā casma dhanañjayāya {note:dhanañcayāya (ka.)}.
::

::hangnum
114\.
::

::gatha1
Lābho alābho yaso ayaso ca, nindā pasaṃsā ca sukhañca dukkhaṃ;
::

::gathalast
Ete aniccā manujesu dhammā, mā soci kiṃ socasi poṭṭhapāda.
::

::hangnum
115\.
::

::gatha1
Addhā {pb:M:1.0108} tuvaṃ paṇḍitakosi rādha, jānāsi atthāni anāgatāni;
::

::gathalast
Kathaṃ {pb:T:1.0148} nu sākhāmigaṃ dakkhisāma {note:dakkhiyāma (ka.), dakkhāma (syā.)}, niddhāvitaṃ {note:niddhāpitaṃ (sī. syā.), nibbāpitaṃ (pī.), nicchadaṃ (ka.)} rājakulatova jammaṃ.
::

::hangnum
116\.
::

::gatha1
Cāleti {pb:V:1.0093} kaṇṇaṃ bhakuṭiṃ karoti, muhuṃ muhuṃ bhāyayate {note:bhāyate (syā.), bhāyāpate (ka.)} kumāre;
::

::gathalast
Sayameva taṃ kāhati kāḷabāhu, yenārakā ṭhassati annapānāti.
::

::centre
Kāḷabāhujātakaṃ navamaṃ.
::

#### 330. Sīlavīmaṃsajātakaṃ (4-3-10)

::hangnum
117\.
::

::gatha1
Sīlaṃ kireva kalyāṇaṃ, sīlaṃ loke anuttaraṃ;
::

::gathalast
Passa ghoraviso nāgo, sīlavāti na haññati.
::

::hangnum
118\.
::

::gatha1
Yāvadevassahū kiñci, tāvadeva akhādisuṃ;
::

::gathalast
Saṅgamma kulalā loke, na hiṃsanti akiñcanaṃ.
::

::hangnum
119\.
::

::gatha1
Sukhaṃ nirāsā supati, āsā phalavatī sukhā;
::

::gathalast
Āsaṃ nirāsaṃ katvāna, sukhaṃ supati piṅgalā.
::

::hangnum
120\.
::

::gatha1
Na samādhiparo atthi, asmiṃ loke paramhi ca;
::

::gathalast
Na paraṃ nāpi attānaṃ, vihiṃsati samāhitoti.
::

::centre
Sīlavīmaṃsajātakaṃ dasamaṃ.
::

::centre
Kuṭidūsakavaggo tatiyo.
::

Tassuddānaṃ –

::gatha1
Samanussa {pb:T:1.0149} -saduddubha-yācanako, atha meṇḍavaruttama-godhavaro;
::

::gathalast
Atha kāyasakepuka bhotīvaro, atha rādhasusīlavarena dasāti.
::

#### 4. Kokilavaggo

#### 331. Kokilajātakaṃ (4-4-1)

::hangnum
121\.
::

::gatha1
Yo {pb:M:1.0109} ve kāle asampatte, ativelaṃ pabhāsati;
::

::gathalast
Evaṃ so nihato seti, kokilāyiva atrajo.
::

::hangnum
122\.
::

::gatha1
Na hi satthaṃ sunisitaṃ, visaṃ halāhalāmiva {note:halāhalaṃ iva (pī.)};
::

::gathalast
Evaṃ nikaṭṭhe {note:nikkaḍḍhe (syā.), nikaḍḍhe (ka.)} pāteti, vācā dubbhāsitā yathā.
::

::hangnum
123\.
::

::gatha1
Tasmā kāle akāle vā {note:akāle ca (sī. syā.)}, vācaṃ rakkheyya paṇḍito;
::

::gathalast
Nātivelaṃ pabhāseyya, api attasamamhi vā.
::

::hangnum
124\.
::

::gatha1
Yo {pb:V:1.0094} ca kāle mitaṃ bhāse, matipubbo vicakkhaṇo;
::

::gathalast
Sabbe amitte ādeti, supaṇṇo uragāmivāti.
::

::centre
Kokilajātakaṃ {note:kokālikajātakaṃ (sabbattha)} paṭhamaṃ.
::

#### 332. Rathalaṭṭhijātakaṃ (4-4-2)

::hangnum
125\.
::

::gatha1
Api hantvā hato brūti, jetvā jitoti bhāsati;
::

::gathalast
Pubbavakkhāyino {pb:T:1.0150} {note:pubbamakkhāyino (sī. syā.)} rāja, aññadatthu {note:ekadatthu (sī. pī.)} na saddahe.
::

::hangnum
126\.
::

::gatha1
Tasmā paṇḍitajātiyo, suṇeyya itarassapi;
::

::gathalast
Ubhinnaṃ vacanaṃ sutvā, yathā dhammo tathā kare.
::

::hangnum
127\.
::

::gatha1
Alaso gihī kāmabhogī na sādhu, asaññato pabbajito na sādhu;
::

::gathalast
Rājā na sādhu anisammakārī, yo paṇḍito kodhano taṃ na sādhu.
::

::hangnum
128\.
::

::gatha1
Nisamma khattiyo kayirā, nānisamma disampati;
::

::gathalast
Nisammakārino rāja {note:rañño (sī. syā.)}, yaso kitti ca vaḍḍhatīti.
::

::centre
Rathalaṭṭhijātakaṃ dutiyaṃ.
::

#### 333. Pakkagodhajātakaṃ (4-4-3)

::hangnum
129\.
::

::gatha1
Tadeva {pb:M:1.0110} me tvaṃ vidito, vanamajjhe rathesabha;
::

::gatha2
Yassa te khaggabaddhassa, sannaddhassa tirīṭino;
::

::gathalast
Assatthadumasākhāya, pakkā godhā palāyatha.
::

::hangnum
130\.
::

::gatha1
Name namantassa bhaje bhajantaṃ, kiccānukubbassa kareyya kiccaṃ;
::

::gathalast
Nānatthakāmassa kareyya atthaṃ, asambhajantampi na sambhajeyya.
::

::hangnum
131\.
::

::gatha1
Caje {pb:T:1.0151} cajantaṃ vanathaṃ na kayirā, apetacittena na sambhajeyya;
::

::gathalast
Dijo dumaṃ khīṇaphalanti {note:phalaṃva (ka. sī. syā. ka.), dukanipāte puṭabhattajātakena saṃsandetabbaṃ} ñatvā, aññaṃ samekkheyya mahā hi loko.
::

::hangnum
132\.
::

::gatha1
So te karissāmi yathānubhāvaṃ, kataññutaṃ khattiye {note:khattiyo (syā. ka.)} pekkhamāno;
::

::gathalast
Sabbañca te issariyaṃ dadāmi, yassicchasī tassa tuvaṃ dadāmīti.
::

::centre
Pakkagodhajātakaṃ {note:godhajātakaṃ (sī. syā. pī.)} tatiyaṃ.
::

#### 334. Rājovādajātakaṃ (4-4-4)

::hangnum
133\.
::

::gatha1
Gavaṃ ce taramānānaṃ, jimhaṃ gacchati puṅgavo;
::

::gathalast
Sabbā tā jimhaṃ gacchanti {note:sabbā gāvī jimhaṃ yanti (sī. syā.)}, nette jimhaṃ gate sati.
::

::hangnum
134\.
::

::gatha1
Evameva {pb:V:1.0095} manussesu, yo hoti seṭṭhasammato;
::

::gatha2
So ce adhammaṃ carati, pageva itarā pajā;
::

::gathalast
Sabbaṃ raṭṭhaṃ dukhaṃ seti, rājā ce hoti adhammiko.
::

::hangnum
135\.
::

::gatha1
Gavaṃ ce taramānānaṃ, ujuṃ gacchati puṅgavo;
::

::gathalast
Sabbā gāvī ujuṃ yanti {note:sabbā tā ujuṃ gacchanti (pī. a. ni. 4.70)}, nette ujuṃ gate sati.
::

::hangnum
136\.
::

::gatha1
Evameva {pb:M:1.0111} manussesu, yo hoti seṭṭhasammato;
::

::gatha2
So sace dhammaṃ carati, pageva itarā pajā;
::

::gathalast
Sabbaṃ {pb:T:1.0152} raṭṭhaṃ sukhaṃ seti, rājā ce hoti dhammikoti.
::

::centre
Rājovādajātakaṃ catutthaṃ.
::

#### 335. Jambukajātakaṃ (4-4-5)

::hangnum
137\.
::

::gatha1
Brahā pavaḍḍhakāyo so, dīghadāṭho ca jambuka;
::

::gathalast
Na tvaṃ tattha kule jāto, yattha gaṇhanti kuñjaraṃ.
::

::hangnum
138\.
::

::gatha1
Asīho sīhamānena, yo attānaṃ vikubbati;
::

::gathalast
Kotthūva {note:kuṭṭhūva (sī.), kutthuva (syā. pī)} gajamāsajja, seti bhūmyā anutthunaṃ.
::

::hangnum
139\.
::

::gatha1
Yasassino uttamapuggalassa, sañjātakhandhassa mahabbalassa;
::

::gathalast
Asamekkhiya thāmabalūpapattiṃ, sa seti nāgena hatoyaṃ jambuko.
::

::hangnum
140\.
::

::gatha1
Yo cīdha kammaṃ kurute pamāya, thāmabbalaṃ attani saṃviditvā;
::

::gathalast
Jappena mantena subhāsitena, parikkhavā so vipulaṃ jinātīti.
::

::centre
Jambukajātakaṃ pañcamaṃ.
::

#### 336. Brahāchattajātakaṃ (4-4-6)

::hangnum
141\.
::

::gatha1
Tiṇaṃ tiṇanti lapasi, ko nu te tiṇamāhari;
::

::gathalast
Kiṃ {pb:T:1.0153} nu te tiṇakiccatthi, tiṇameva pabhāsasi.
::

::hangnum
142\.
::

::gatha1
Idhāgamā brahmacārī, brahā chatto bahussuto;
::

::gathalast
So me {note:so ve (ka.)} sabbaṃ samādāya, tiṇaṃ nikkhippa gacchati.
::

::hangnum
143\.
::

::gatha1
Evetaṃ hoti kattabbaṃ, appena bahumicchatā;
::

::gathalast
Sabbaṃ sakassa ādānaṃ, anādānaṃ tiṇassa ca. ( ) {note:(tiṇassa cāṭīsu gato, tattha kā paridevanā) (sī. syā.) (cāṭīsu pakkhipitvāna, tattha kā paridevanā) (ka.)}
::

::hangnum
144\.
::

::gatha1
Sīlavanto {pb:V:1.0096}{pb:M:1.0112} na kubbanti, bālo sīlāni kubbati;
::

::gathalast
Aniccasīlaṃ dussīlyaṃ {note:dussīlaṃ (pī.)}, kiṃ paṇḍiccaṃ karissatīti.
::

::centre
Brahāchattajātakaṃ chaṭṭhaṃ.
::

#### 337. Pīṭhajātakaṃ (4-4-7)

::hangnum
145\.
::

::gatha1
Na te pīṭhamadāyimhā {note:madāsimha (pī. ka.)}, na pānaṃ napi bhojanaṃ;
::

::gathalast
Brahmacāri khamassu me, etaṃ passāmi accayaṃ.
::

::hangnum
146\.
::

::gatha1
Nevābhisajjāmi na cāpi kuppe, na cāpi me appiyamāsi kiñci;
::

::gathalast
Athopi me āsi manovitakko, etādiso nūna kulassa dhammo.
::

::hangnum
147\.
::

::gatha1
Esasmākaṃ kule dhammo, pitupitāmaho sadā;
::

::gathalast
Āsanaṃ udakaṃ pajjaṃ, sabbetaṃ nipadāmase.
::

::hangnum
148\.
::

::gatha1
Esasmākaṃ {pb:T:1.0154} kule dhammo, pitupitāmaho sadā;
::

::gathalast
Sakkaccaṃ upatiṭṭhāma, uttamaṃ viya ñātakanti.
::

::centre
Pīṭhajātakaṃ sattamaṃ.
::

#### 338. Thusajātakaṃ (4-4-8)

::hangnum
149\.
::

::gatha1
Viditaṃ thusaṃ undurānaṃ {note:undūrānaṃ (ka.)}, viditaṃ pana taṇḍulaṃ;
::

::gathalast
Thusaṃ thusaṃ {note:thusaṃ thūlaṃ (sī.)} vivajjetvā, taṇḍulaṃ pana khādare.
::

::hangnum
150\.
::

::gatha1
Yā mantanā araññasmiṃ, yā ca gāme nikaṇṇikā;
::

::gathalast
Yañcetaṃ iti cīti ca, etampi viditaṃ mayā.
::

::hangnum
151\.
::

::gatha1
Dhammena kira jātassa, pitā puttassa makkaṭo;
::

::gathalast
Daharasseva santassa, dantehi phalamacchidā.
::

::hangnum
152\.
::

::gatha1
Yametaṃ parisappasi {note:parisabbesi (ka.)}, ajakāṇova sāsape;
::

::gathalast
Yopāyaṃ heṭṭhato seti {note:sesi (sī.)}, etampi viditaṃ mayāti.
::

::centre
Thusajātakaṃ aṭṭhamaṃ.
::

#### 339. Bāverujātakaṃ (4-4-9)

::hangnum
153\.
::

::gatha1
Adassanena {pb:M:1.0113} morassa, sikhino mañjubhāṇino;
::

::gathalast
Kākaṃ tattha apūjesuṃ, maṃsena ca phalena ca.
::

::hangnum
154\.
::

::gatha1
Yadā {pb:V:1.0097} ca sarasampanno, moro bāverumāgamā;
::

::gathalast
Atha {pb:T:1.0155} lābho ca sakkāro, vāyasassa ahāyatha.
::

::hangnum
155\.
::

::gatha1
Yāva nuppajjatī buddho, dhammarājā pabhaṅkaro;
::

::gathalast
Tāva aññe apūjesuṃ, puthū samaṇabrāhmaṇe.
::

::hangnum
156\.
::

::gatha1
Yadā ca sarasampanno, buddho dhammaṃ adesayi;
::

::gathalast
Atha lābho ca sakkāro, titthiyānaṃ ahāyathāti.
::

::centre
Bāverujātakaṃ navamaṃ.
::

#### 340. Visayhajātakaṃ (4-4-10)

::hangnum
157\.
::

::gatha1
Adāsi dānāni pure visayha, dadato ca te khayadhammo ahosi;
::

::gathalast
Ito paraṃ ce na dadeyya dānaṃ, tiṭṭheyyuṃ te saṃyamantassa bhogā.
::

::hangnum
158\.
::

::gatha1
Anariyamariyena sahassanetta, suduggatenāpi akiccamāhu;
::

::gathalast
Mā vo dhanaṃ taṃ ahu devarāja {note:ahuvā janinda (ka. sī. syā. pī.)}, yaṃ bhogahetu vijahemu saddhaṃ.
::

::hangnum
159\.
::

::gatha1
Yena eko ratho yāti, yāti tenāparo ratho;
::

::gathalast
Porāṇaṃ nihitaṃ vattaṃ, vattataññeva {note:vaddhaṃ, vaddhataññeva (ka. sī. pī.)} vāsava.
::

::hangnum
160\.
::

::gatha1
Yadi {pb:T:1.0156} hessati dassāma, asante kiṃ dadāmase;
::

::gathalast
Evaṃbhūtāpi dassāma, mā dānaṃ pamadamhaseti.
::

::centre
Visayhajātakaṃ dasamaṃ.
::

::centre
Kokilavaggo {note:kokālikavaggo (ka.)} catuttho.
::

Tassuddānaṃ –

::gatha1
Ativelapabhāsati {pb:M:1.0114} jītavaro, vanamajjha rathesabha jimhagamo;
::

::gathalast
Atha jambu tiṇāsanapīṭhavaraṃ, atha taṇḍula mora visayha dasāti.
::

#### 5. Cūḷakuṇālavaggo

#### 341. Kaṇḍarījātakaṃ (4-5-1)

::hangnum
161\.
::

::gatha1
Narānamārāmakarāsu nārisu, anekacittāsu aniggahāsu ca;
::

::gathalast
Sabbattha nāpītikarāpi {note:sabba’ttanā’pītikarāpi (sī. syā.)} ce siyā {note:siyuṃ (syā.)}, na vissase titthasamā hi nāriyo.
::

::hangnum
162\.
::

::gatha1
Yaṃ {pb:V:1.0098} ve {note:yañca (syā. ka.)} disvā kaṇḍarīkinnarānaṃ {note:kinnarakinnarīnaṃ (syā.), kinnarīkinnarānaṃ (ka.)}, sabbitthiyo na ramanti agāre;
::

::gathalast
Taṃ {pb:T:1.0157} tādisaṃ maccaṃ cajitvā bhariyā, aññaṃ disvā purisaṃ pīṭhasappiṃ.
::

::hangnum
163\.
::

::gatha1
Bakassa ca bāvarikassa {note:pāvārikassa (sī.)} rañño, accantakāmānugatassa bhariyā;
::

::gathalast
Avācarī {note:accācari (syā.), anācari (ka.)} paṭṭhavasānugassa {note:baddhavasānugassa (sī. syā.), pattavasānugatassa (ka.)}, kaṃ vāpi itthī nāticare tadaññaṃ.
::

::hangnum
164\.
::

::gatha1
Piṅgiyānī sabbalokissarassa, rañño piyā brahmadattassa bhariyā;
::

::gathalast
Avācarī paṭṭhavasānugassa, taṃ vāpi sā nājjhagā kāmakāminīti.
::

::centre
Kaṇḍarījātakaṃ {note:kinnarījātakaṃ (ka. sī. ka.), kuṇḍalikajātakaṃ (syā.)} paṭhamaṃ.
::

#### 342. Vānarajātakaṃ (4-5-2)

::hangnum
165\.
::

::gatha1
Asakkhiṃ {pb:M:1.0115} vata attānaṃ, uddhātuṃ udakā thalaṃ;
::

::gathalast
Na dānāhaṃ puna tuyhaṃ, vasaṃ gacchāmi vārija.
::

::hangnum
166\.
::

::gatha1
Alametehi ambehi, jambūhi panasehi ca;
::

::gathalast
Yāni pāraṃ samuddassa, varaṃ mayhaṃ udumbaro.
::

::hangnum
167\.
::

::gatha1
Yo ca uppatitaṃ atthaṃ, na khippamanubujjhati;
::

::gathalast
Amittavasamanveti{pb:T:1.0158}, pacchā ca anutappati.
::

::hangnum
168\.
::

::gatha1
Yo ca uppatitaṃ atthaṃ, khippameva nibodhati;
::

::gathalast
Muccate sattusambādhā, na ca pacchānutappatīti.
::

::centre
Vānarajātakaṃ dutiyaṃ.
::

#### 343. Kuntinījātakaṃ (4-5-3)

::hangnum
169\.
::

::gatha1
Avasimha tavāgāre, niccaṃ sakkatapūjitā;
::

::gathalast
Tvameva dānimakari, handa rāja vajāmahaṃ.
::

::hangnum
170\.
::

::gatha1
Yo ve kate paṭikate, kibbise paṭikibbise;
::

::gathalast
Evaṃ taṃ sammatī veraṃ, vasa kuntini māgamā.
::

::hangnum
171\.
::

::gatha1
Na katassa ca kattā ca, metti {note:mettī (pī.), mittī (ka.)} sandhīyate puna;
::

::gathalast
Hadayaṃ nānujānāti, gacchaññeva rathesabha.
::

::hangnum
172\.
::

::gatha1
Katassa ceva kattā ca, metti sandhīyate puna;
::

::gathalast
Dhīrānaṃ no ca bālānaṃ, vasa kuntini māgamāti.
::

::centre
Kuntinījātakaṃ tatiyaṃ.
::

#### 344. Ambajātakaṃ (4-5-4)

::hangnum
173\.
::

::gatha1
Yo {pb:V:1.0099} nīliyaṃ maṇḍayati, saṇḍāsena vihaññati;
::

::gathalast
Tassa sā vasamanvetu, yā te ambe avāhari.
::

::hangnum
174\.
::

::gatha1
Vīsaṃ vā pañcavīsaṃ {note:paṇṇuvīsaṃ (ka. sī. pī.)} vā, ūnatiṃsaṃ va jātiyā;
::

::gathalast
Tādisā {pb:T:1.0159} pati mā laddhā {note:patiṃ mā laddhā (pī.), pati mā’lattha (?)}, yā te ambe avāhari.
::

::hangnum
175\.
::

::gatha1
Dīghaṃ {pb:M:1.0116} gacchatu addhānaṃ, ekikā abhisārikā;
::

::gathalast
Saṅkete pati mā adda {note:mā addasa (sī. pī.)}, yā te ambe avāhari.
::

::hangnum
176\.
::

::gatha1
Alaṅkatā suvasanā, mālinī candanussadā;
::

::gathalast
Ekikā sayane setu, yā te ambe avāharīti.
::

::centre
Ambajātakaṃ {note:ambacorajātakaṃ (ka. sī. pī.)} catutthaṃ.
::

#### 345. Gajakumbhajātakaṃ (4-5-5)

::hangnum
177\.
::

::gatha1
Vanaṃ yadaggi dahati, pāvako kaṇhavattanī;
::

::gathalast
Kathaṃ karosi pacalaka, evaṃ dandhaparakkamo.
::

::hangnum
178\.
::

::gatha1
Bahūni rukkhachiddāni, pathabyā vivarāni ca;
::

::gathalast
Tāni ce nābhisambhoma, hoti no kālapariyāyo.
::

::hangnum
179\.
::

::gatha1
Yo dandhakāle tarati, taraṇīye ca dandhati;
::

::gathalast
Sukkhapaṇṇaṃva akkamma, atthaṃ bhañjati attano.
::

::hangnum
180\.
::

::gatha1
Yo dandhakāle dandheti, taraṇīye ca tārayi;
::

::gathalast
Sasīva rattiṃ vibhajaṃ, tassattho paripūratīti.
::

::centre
Gajakumbhajātakaṃ pañcamaṃ.
::

#### 346. Kesavajātakaṃ (4-5-6)

::hangnum
181\.
::

::gatha1
Manussindaṃ {pb:T:1.0160} jahitvāna, sabbakāmasamiddhinaṃ;
::

::gathalast
Kathaṃ nu bhagavā kesī, kappassa ramati assame {note:ramatassame (ka.)}.
::

::hangnum
182\.
::

::gatha1
Sādūnī {note:sādhūni (ka. sī. syā. ka.)} ramaṇīyāni, santi vakkhā manoramā;
::

::gathalast
Subhāsitāni kappassa, nārada ramayanti maṃ.
::

::hangnum
183\.
::

::gatha1
Sālīnaṃ odanaṃ bhuñje, suciṃ maṃsūpasecanaṃ;
::

::gathalast
Kathaṃ sāmākanīvāraṃ, aloṇaṃ chādayanti taṃ.
::

::hangnum
184\.
::

::gatha1
Sāduṃ {pb:V:1.0100} vā {note:asāduṃ (pī.)} yadi vāsāduṃ, appaṃ vā yadi vā bahuṃ;
::

::gathalast
Vissattho yattha bhuñjeyya, vissāsaparamā rasāti.
::

::centre
Kesavajātakaṃ {note:kesījātakaṃ (ka.)} chaṭṭhaṃ.
::

#### 347. Ayakūṭajātakaṃ (4-5-7)

::hangnum
185\.
::

::gatha1
Sabbāyasaṃ {pb:M:1.0117} kūṭamatippamāṇaṃ, paggayha yo {note:so (pī.)} tiṭṭhasi antalikkhe;
::

::gathalast
Rakkhāya me {note:maṃ (sī.)} tvaṃ vihito nusajja, udāhu me cetayase {note:vāyamase (sī. syā.)} vadhāya.
::

::hangnum
186\.
::

::gatha1
Dūto ahaṃ rājidha rakkhasānaṃ, vadhāya tuyhaṃ pahitohamasmi;
::

::gathalast
Indo {pb:T:1.0161} ca taṃ rakkhati devarājā, tenuttamaṅgaṃ na te {note:na hi (ka. sī. pī.), te na (ka.)} phālayāmi.
::

::hangnum
187\.
::

::gatha1
Sace ca maṃ rakkhati devarājā, devānamindo maghavā sujampati;
::

::gathalast
Kāmaṃ pisācā vinadantu sabbe, na santase rakkhasiyā pajāya.
::

::hangnum
188\.
::

::gatha1
Kāmaṃ kandantu {note:kantantu (ka.), kaṇḍantu (syā.)} kumbhaṇḍā, sabbe paṃsupisācakā;
::

::gathalast
Nālaṃ pisācā yuddhāya, mahatī sā vibhiṃsikāti {note:vibhesikāti (syā.), vihesikāti (pī.)}.
::

::centre
Ayakūṭajātakaṃ sattamaṃ.
::

#### 348. Araññajātakaṃ (4-5-8)

::hangnum
189\.
::

::gatha1
Araññā gāmamāgamma, kiṃsīlaṃ kiṃvataṃ ahaṃ;
::

::gathalast
Purisaṃ tāta seveyyaṃ, taṃ me akkhāhi pucchito.
::

::hangnum
190\.
::

::gatha1
Yo taṃ vissāsaye tāta, vissāsañca khameyya te;
::

::gathalast
Sussūsī ca titikkhī ca, taṃ bhajehi ito {note:taṃ bhajeyyāsito (ka.)} gato.
::

::hangnum
191\.
::

::gatha1
Yassa kāyena vācāya, manasā natthi dukkaṭaṃ;
::

::gathalast
Urasīva patiṭṭhāya, taṃ bhajehi ito gato.
::

::hangnum
192\.
::

::gatha1
Haliddirāgaṃ {pb:M:1.0118} kapicittaṃ, purisaṃ rāgavirāginaṃ;
::

::gathalast
Tādisaṃ {pb:T:1.0162} tāta mā sevi, nimmanussampi ce siyāti.
::

::centre
Araññajātakaṃ aṭṭhamaṃ.
::

#### 349. Sandhibhedajātakaṃ (4-5-9)

::hangnum
193\.
::

::gatha1
Neva itthīsu sāmaññaṃ, nāpi bhakkhesu sārathi;
::

::gathalast
Athassa sandhibhedassa, passa yāva sucintitaṃ.
::

::hangnum
194\.
::

::gatha1
Asi {pb:V:1.0101} tikkhova maṃsamhi, pesuññaṃ parivattati;
::

::gathalast
Yatthūsabhañca sīhañca, bhakkhayanti migādhamā.
::

::hangnum
195\.
::

::gatha1
Imaṃ so sayanaṃ seti, yamimaṃ {note:yayimaṃ (sī. pī.), yimaṃ (ka.)} passasi sārathi;
::

::gathalast
Yo vācaṃ sandhibhedassa, pisuṇassa nibodhati.
::

::hangnum
196\.
::

::gatha1
Te janā sukhamedhanti, narā saggagatāriva;
::

::gathalast
Ye vācaṃ sandhibhedassa, nāvabodhanti sārathīti.
::

::centre
Sandhibhedajātakaṃ navamaṃ.
::

#### 350. Devatāpañhajātakaṃ (4-5-10)

::hangnum
197\.
::

::gatha1
Hanti hatthehi pādehi, mukhañca parisumbhati;
::

::gathalast
Sa ve rāja piyo hoti, kaṃ tena tvābhipassasi {note:mabhipassasi (sī.)}.
::

::hangnum
198\.
::

::gatha1
Akkosati yathākāmaṃ, āgamañcassa icchati;
::

::gathalast
Sa {pb:T:1.0163} ve rāja piyo hoti, kaṃ tena tvābhipassasi.
::

::hangnum
199\.
::

::gatha1
Abbhakkhāti abhūtena, alikenābhisāraye;
::

::gathalast
Sa ve rāja piyo hoti, kaṃ tena tvābhipassasi.
::

::hangnum
200\.
::

::gatha1
Haraṃ annañca pānañca, vatthasenāsanāni ca;
::

::gatha2
Aññadatthuharā santā, te ve rāja piyā honti;
::

::gathalast
Kaṃ tena tvābhipassasīti.
::

::centre
Devatāpañhajātakaṃ dasamaṃ.
::

::centre
Cūḷakuṇālavaggo pañcamo.
::

Tassuddānaṃ –

::gatha1
Narānaṃ {pb:M:1.0119} asakkhivasimhavaro, nīliyamaggivarañca puna;
::

::gathalast
Puna rasāyasakūṭavaro, tathārañña sārathi hanti dasāti.
::

Atha vagguddānaṃ –

::gatha1
Kāliṅgaṃ {note:vivaraṃ (bahūsu)} pucimandañca, kuṭidūsaka kokilā {note:kuṭidūsaṃ bahubhāṇakaṃ (bahūsu)};
::

::gathalast
Cūḷakuṇālavaggo so, pañcamo suppakāsitoti.
::

::centre
Catukkanipātaṃ niṭṭhitaṃ.
::

### 5. Pañcakanipāto

#### 1. Maṇikuṇḍalavaggo

#### 351. Maṇikuṇḍalajātakaṃ (5-1-1)

::hangnum
1\.
::

::gatha1
Jīno {pb:T:1.0164}{pb:V:1.0102}{pb:M:1.0120} rathassaṃ maṇikuṇḍale ca, putte ca dāre ca tatheva jīno;
::

::gathalast
Sabbesu bhogesu asesakesu {note:asesitesu (sī. pī.), asesikesu (ka.)}, kasmā na santappasi sokakāle.
::

::hangnum
2\.
::

::gatha1
Pubbeva maccaṃ vijahanti bhogā, macco vā te {note:ca ne (pī.), dhane (ka.)} pubbataraṃ jahāti;
::

::gathalast
Asassatā bhogino kāmakāmi, tasmā na socāmahaṃ sokakāle.
::

::hangnum
3\.
::

::gatha1
Udeti āpūrati veti {note:pūreti khīyati (syā.)} cando, atthaṃ tapetvāna {note:andhaṃ tapetvāna (ka.), atthaṅgametvāna (syā.), ettha ‘‘tapetvāna atthaṃ paletī’’ti sambandho} paleti sūriyo;
::

::gathalast
Viditā {note:vijitā (syā.)} mayā sattuka lokadhammā, tasmā na socāmahaṃ sokakāle.
::

::hangnum
4\.
::

::gatha1
Alaso gihī kāmabhogī na sādhu, asaññato {pb:T:1.0165} pabbajito na sādhu;
::

::gathalast
Rājā na sādhu anisammakārī, yo paṇḍito kodhano taṃ na sādhu.
::

::hangnum
5\.
::

::gatha1
Nisamma khattiyo kayirā, nānisamma disampati;
::

::gathalast
Nisammakārino rāja {note:rañño (sī. syā.)}, yaso kitti ca vaḍḍhatīti.
::

::centre
Maṇikuṇḍalajātakaṃ paṭhamaṃ.
::

#### 352. Sujātajātakaṃ (5-1-2)

::hangnum
6\.
::

::gatha1
Kiṃ {pb:M:1.0121} nu santaramānova, lāyitvā haritaṃ tiṇaṃ;
::

::gathalast
Khāda khādāti lapasi, gatasattaṃ jaraggavaṃ.
::

::hangnum
7\.
::

::gatha1
Na hi annena pānena, mato goṇo samuṭṭhahe;
::

::gathalast
Tvañca tucchaṃ vilapasi, yathā taṃ dummatī tathā.
::

::hangnum
8\.
::

::gatha1
Tatheva tiṭṭhati sīsaṃ, hatthapādā ca vāladhi;
::

::gathalast
Sotā tatheva tiṭṭhanti {note:so tāta tatheva tiṭṭhati (ka.)}, maññe goṇo samuṭṭhahe.
::

::hangnum
9\.
::

::gatha1
Nevayyakassa sīsañca {note:sīsaṃ vā (sī. syā. pī.)}, hatthapādā ca dissare;
::

::gathalast
Rudaṃ mattikathūpasmiṃ, nanu tvaññeva dummati.
::

::hangnum
10\.
::

::gatha1
Ādittaṃ {pb:V:1.0103} vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ {note:osiñci (ka.)}, sabbaṃ nibbāpaye daraṃ.
::

::hangnum
11\.
::

::gatha1
Abbahī {note:abbūḷhaṃ (sī. syā.), abbhūḷhaṃ (ka.)} vata me sallaṃ, yamāsi hadayassitaṃ {note:sokaṃ hadayanissitaṃ (sī. syā.)};
::

::gathalast
Yo {pb:T:1.0166} me sokaparetassa, pitu sokaṃ apānudi.
::

::hangnum
12\.
::

::gatha1
Sohaṃ abbūḷhasallosmi, vītasoko anāvilo;
::

::gathalast
Na socāmi na rodāmi, tava sutvāna māṇava.
::

::hangnum
13\.
::

::gatha1
Evaṃ karonti sappaññā, ye honti anukampakā;
::

::gathalast
Vinivattenti sokamhā, sujāto pitaraṃ yathāti.
::

::centre
Sujātajātakaṃ dutiyaṃ.
::

#### 353. Venasākhajātakaṃ (5-1-3)

::hangnum
14\.
::

::gatha1
Nayidaṃ niccaṃ bhavitabbaṃ brahmadatta, khemaṃ subhikkhaṃ sukhatā ca kāye;
::

::gathalast
Atthaccaye mā ahu sampamūḷho, bhinnaplavo sāgarasseva majjhe.
::

::hangnum
15\.
::

::gatha1
Yāni {pb:M:1.0122} karoti puriso, tāni attani passati;
::

::gatha2
Kalyāṇakārī kalyāṇaṃ, pāpakārī ca pāpakaṃ;
::

::gathalast
Yādisaṃ vapate bījaṃ, tādisaṃ harate phalaṃ.
::

::hangnum
16\.
::

::gatha1
Idaṃ tadācariyavaco, pārāsariyo yadabravi;
::

::gathalast
Mā su {note:mā ssu (sī. syā. pī.)} tvaṃ akari pāpaṃ, yaṃ tvaṃ pacchā kataṃ tape.
::

::hangnum
17\.
::

::gatha1
Ayameva so piṅgiya {note:so piṅgiyo (syā.), sopi bhiyyo (ka.)} venasākho, {note:dhonasākho (ka. sī. pī.)} yamhi {pb:T:1.0167} ghātayiṃ khattiyānaṃ sahassaṃ;
::

::gathalast
Alaṅkate candanasārānulitte, tameva dukkhaṃ paccāgataṃ mamaṃ.
::

::hangnum
18\.
::

::gatha1
Sāmā ca {note:sāmāpi (sī. syā.)} kho candanalittagattā {note:gattī (ka. sī. syā. pī.)}, laṭṭhīva sobhañjanakassa uggatā;
::

::gathalast
Adisvā {note:adisvāva (sī.)} kālaṃ karissāmi ubbariṃ, taṃ me ito dukkhataraṃ bhavissatīti.
::

::centre
Venasākhajātakaṃ {note:dhonasākhajātakaṃ (ka. sī. pī.)} tatiyaṃ.
::

#### 354. Uragajātakaṃ (5-1-4)

::hangnum
19\.
::

::gatha1
Uragova tacaṃ jiṇṇaṃ, hitvā gacchati saṃ tanuṃ;
::

::gathalast
Evaṃ sarīre nibbhoge, pete kālaṅkate sati.
::

::hangnum
20\.
::

::gatha1
Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na socāmi, gato so tassa yā gati.
::

::hangnum
21\.
::

::gatha1
Anavhito {pb:V:1.0104} tato āgā, ananuññāto {note:nānuññāto (ka.)} ito gato;
::

::gathalast
Yathāgato tathā gato, tattha kā paridevanā.
::

::hangnum
22\.
::

::gatha1
Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na socāmi, gato so tassa yā gati.
::

::hangnum
23\.
::

::gatha1
Sace rode kisā {note:kisī (pī.)} assaṃ, tassā me kiṃ phalaṃ siyā;
::

::gathalast
Ñātimittasuhajjānaṃ{pb:T:1.0168}, bhiyyo no aratī siyā.
::

::hangnum
24\.
::

::gatha1
Ḍayhamāno {pb:M:1.0123} na jānāti, ñātīnaṃ paridevitaṃ;
::

::gathalast
Tasmā etaṃ na socāmi, gato so tassa yā gati.
::

::hangnum
25\.
::

::gatha1
Yathāpi dārako candaṃ, gacchantamanurodati;
::

::gathalast
Evaṃ sampadamevetaṃ, yo petamanusocati.
::

::hangnum
26\.
::

::gatha1
Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na socāmi, gato so tassa yā gati.
::

::hangnum
27\.
::

::gatha1
Yathāpi udakakumbho, bhinno appaṭisandhiyo;
::

::gathalast
Evaṃ sampadamevetaṃ, yo petamanusocati.
::

::hangnum
28\.
::

::gatha1
Ḍayhamāno na jānāti, ñātīnaṃ paridevitaṃ;
::

::gathalast
Tasmā etaṃ na socāmi, gato so tassa yā gatīti.
::

::centre
Uragajātakaṃ catutthaṃ.
::

#### 355. Ghaṭajātakaṃ (5-1-5)

::hangnum
29\.
::

::gatha1
Aññe socanti rodanti, aññe assumukhā janā;
::

::gathalast
Pasannamukhavaṇṇosi, kasmā ghaṭa {note:ghata (sī. pī.)} na socasi.
::

::hangnum
30\.
::

::gatha1
Nābbhatītaharo soko, nānāgatasukhāvaho;
::

::gathalast
Tasmā dhaṅka {note:vaṃka (pī.)} na socāmi, natthi soke dutīyatā {note:soko dutīyakā (ka.)}.
::

::hangnum
31\.
::

::gatha1
Socaṃ paṇḍu kiso hoti, bhattañcassa na ruccati;
::

::gathalast
Amittā sumanā honti, sallaviddhassa ruppato.
::

::hangnum
32\.
::

::gatha1
Gāme {pb:T:1.0169} vā yadi vāraññe, ninne vā yadi vā thale;
::

::gathalast
Ṭhitaṃ maṃ nāgamissati, evaṃ diṭṭhapado ahaṃ.
::

::hangnum
33\.
::

::gatha1
Yassattā nālamekova, sabbakāmarasāharo;
::

::gathalast
Sabbāpi pathavī tassa, na sukhaṃ āvahissatīti.
::

::centre
Ghaṭajātakaṃ pañcamaṃ.
::

#### 356. Koraṇḍiyajātakaṃ (5-1-6)

::hangnum
34\.
::

::gatha1
Eko {pb:V:1.0105}{pb:M:1.0124} araññe girikandarāyaṃ, paggayha paggayha silaṃ pavecchasi {note:pavejjhasi (syā. sī. aṭṭha.)};
::

::gathalast
Punappunaṃ santaramānarūpo, koraṇḍiya {note:kāraṇḍiya (sī. syā. pī.)} ko nu tava yidhattho.
::

::hangnum
35\.
::

::gatha1
Ahañhimaṃ sāgara sevitantaṃ, samaṃ karissāmi yathāpi pāṇi;
::

::gathalast
Vikiriya sānūni ca pabbatāni ca, tasmā silaṃ dariyā pakkhipāmi.
::

::hangnum
36\.
::

::gatha1
Nayimaṃ mahiṃ arahati pāṇikappaṃ, samaṃ manusso karaṇāya meko;
::

::gathalast
Maññāmimaññeva dariṃ jigīsaṃ {note:jigiṃsaṃ (sī. syā. pī.)}, koraṇḍiya {pb:T:1.0170} hāhasi {note:hāyasi (syā. ka.)} jīvalokaṃ.
::

::hangnum
37\.
::

::gatha1
Sace ahaṃ {note:ayaṃ (sī. syā. pī.)} bhūtadharaṃ na sakkā {note:sakko (syā. ka.)}, samaṃ manusso karaṇāya meko;
::

::gathalast
Evameva tvaṃ brahme ime manusse, nānādiṭṭhike nānayissasi te {note:ne (ka.)}.
::

::hangnum
38\.
::

::gatha1
Saṅkhittarūpena bhavaṃ mamatthaṃ, akkhāsi koraṇḍiya evametaṃ;
::

::gathalast
Yathā na sakkā pathavī samāyaṃ, kattuṃ manussena tathā manussāti.
::

::centre
Koraṇḍiyajātakaṃ chaṭṭhaṃ.
::

#### 357. Laṭukikajātakaṃ (5-1-7)

::hangnum
39\.
::

::gatha1
Vandāmi taṃ kuñjara saṭṭhihāyanaṃ, āraññakaṃ yūthapatiṃ yasassiṃ;
::

::gathalast
Pakkhehi taṃ pañjalikaṃ karomi, mā me vadhī puttake dubbalāya.
::

::hangnum
40\.
::

::gatha1
Vandāmi {pb:M:1.0125} taṃ kuñjara ekacāriṃ, āraññakaṃ pabbatasānugocaraṃ;
::

::gathalast
Pakkhehi taṃ pañjalikaṃ karomi, mā {pb:T:1.0171} me vadhī puttake dubbalāya;
::

::hangnum
41\.
::

::gatha1
Vamissāmi te laṭukike puttakāni, kiṃ me tuvaṃ kāhasi dubbalāsi;
::

::gathalast
Sataṃ sahassānipi tādisīnaṃ, vāmena pādena papothayeyyaṃ.
::

::hangnum
42\.
::

::gatha1
Na heva sabbattha balena kiccaṃ, balañhi bālassa vadhāya hoti;
::

::gathalast
Karissāmi te nāgarājā anatthaṃ, yo me vadhī puttake dubbalāya.
::

::hangnum
43\.
::

::gatha1
Kākañca passa laṭukikaṃ, maṇḍūkaṃ nīlamakkhikaṃ;
::

::gatha2
Ete nāgaṃ aghātesuṃ, passa verassa verinaṃ;
::

::gathalast
Tasmā hi veraṃ na kayirātha, appiyenapi kenacīti.
::

::centre
Laṭukikajātakaṃ sattamaṃ.
::

#### 358. Cūḷadhammapālajātakaṃ (5-1-8)

::hangnum
44\.
::

::gatha1
Ahameva {pb:V:1.0106} dūsiyā bhūnahatā, rañño mahāpatāpassa;
::

::gathalast
Etaṃ muñcatu dhammapālaṃ, hatthe me deva chedehi.
::

::hangnum
45\.
::

::gatha1
Ahameva dūsiyā bhūnahatā, rañño mahāpatāpassa;
::

::gathalast
Etaṃ muñcatu dhammapālaṃ, pāde me deva chedehi.
::

::hangnum
46\.
::

::gatha1
Ahameva dūsiyā bhūnahatā, rañño mahāpatāpassa;
::

::gathalast
Etaṃ {pb:T:1.0172} muñcatu dhammapālaṃ, sīsaṃ me deva chedehi.
::

::hangnum
47\.
::

::gatha1
Na hi {note:naha (sī. syā. pī.) ettha ha-kāro khede} nūnimassa rañño, mittāmaccā ca vijjare suhadā;
::

::gathalast
Ye na vadanti rājānaṃ, mā ghātayi orasaṃ puttaṃ.
::

::hangnum
48\.
::

::gatha1
Na hi {note:naha (sī. syā. pī.) ettha ha-kāro khede} nūnimassa rañño, ñātī mittā ca vijjare suhadā;
::

::gathalast
Ye na vadanti rājānaṃ, mā ghātayi atrajaṃ puttaṃ.
::

::hangnum
49\.
::

::gatha1
Candanasārānulittā{pb:M:1.0126}, bāhā chijjanti dhammapālassa;
::

::gathalast
Dāyādassa pathabyā, pāṇā me deva rujjhantīti.
::

::centre
Cūḷadhammapālajātakaṃ aṭṭhamaṃ.
::

#### 359. Suvaṇṇamigajātakaṃ (5-1-9)

::hangnum
50\.
::

::gatha1
Vikkama re haripāda {note:mahāmiga (sī. syā. pī.)}, vikkama re mahāmiga {note:harīpada (sī. syā. pī.)};
::

::gathalast
Chinda vārattikaṃ pāsaṃ, nāhaṃ ekā vane rame.
::

::hangnum
51\.
::

::gatha1
Vikkamāmi na pāremi, bhūmiṃ sumbhāmi vegasā;
::

::gathalast
Daḷho vārattiko pāso, pādaṃ me parikantati.
::

::hangnum
52\.
::

::gatha1
Attharassu palāsāni, asiṃ nibbāha luddaka;
::

::gathalast
Paṭhamaṃ maṃ vadhitvāna, hana pacchā mahāmigaṃ.
::

::hangnum
53\.
::

::gatha1
Na me sutaṃ vā diṭṭhaṃ vā, bhāsantiṃ mānusiṃ migiṃ {note:na me sutā vā diṭṭhā vā, bhāsantī mānusiṃ migī (ṭīkā)};
::

::gathalast
Tvañca bhadde sukhī hohi, eso cāpi mahāmigo.
::

::hangnum
54\.
::

::gatha1
Evaṃ luddaka nandassu, saha sabbehi ñātibhi;
::

::gathalast
Yathāhamajja {pb:T:1.0173} nandāmi, muttaṃ disvā mahāmiganti.
::

::centre
Suvaṇṇamigajātakaṃ navamaṃ.
::

#### 360. Suyonandījātakaṃ (5-1-10)

::hangnum
55\.
::

::gatha1
Vāti {pb:V:1.0107} gandho timirānaṃ, kusamuddo ca {note:va (syā. pī.)} ghosavā;
::

::gathalast
Dūre ito suyonandī {note:ito hi susandī (sī. syā.), itopi sussondī (pī.)}, tambakāmā tudanti maṃ.
::

::hangnum
56\.
::

::gatha1
Kathaṃ samuddamatari, kathaṃ addakkhi sedumaṃ {note:serumaṃ (sī. syā. pī.)};
::

::gathalast
Kathaṃ tassā ca tuyhañca, ahu sagga {note:agga (sī. syā.)} samāgamo.
::

::hangnum
57\.
::

::gatha1
Kurukacchā {note:bharukacchā (sī. syā. pī.)} payātānaṃ, vāṇijānaṃ dhanesinaṃ;
::

::gathalast
Makarehi abhidā {note:makarehibbhidā (sī.), makarehi’bhidā (syā.), makarehi bhinnā (pī.)} nāvā, phalakenāhamaplaviṃ.
::

::hangnum
58\.
::

::gatha1
Sā {pb:M:1.0127} maṃ saṇhena mudunā, niccaṃ candanagandhinī;
::

::gathalast
Aṅgena {note:aṅkena (pī. ka.)} uddharī bhaddā, mātā puttaṃva orasaṃ.
::

::hangnum
59\.
::

::gatha1
Sā maṃ annena pānena, vatthena sayanena ca;
::

::gathalast
Attanāpi ca mandakkhī, evaṃ tamba vijānāhīti.
::

::centre
Suyonandījātakaṃ dasamaṃ.
::

::centre
Maṇikuṇḍalavaggo paṭhamo.
::

Tassuddānaṃ –

::gatha1
Atha jinavaro haritaṃ tiṇako, atha {pb:T:1.0174} bhinnaplavo uragova ghaṭo;
::

::gathalast
Dariyā puna kuñjara bhūnahatā, migamuttamasaggavarena dasāti.
::

#### 2. Vaṇṇārohavaggo

#### 361. Vaṇṇārohajātakaṃ (5-2-1)

::hangnum
60\.
::

::gatha1
Vaṇṇārohena jātiyā, balanikkamanena ca;
::

::gathalast
Subāhu na mayā seyyo, sudāṭha iti bhāsasi.
::

::hangnum
61\.
::

::gatha1
Vaṇṇārohena jātiyā, balanikkamanena ca;
::

::gathalast
Sudāṭho na mayā seyyo, subāhu iti bhāsasi.
::

::hangnum
62\.
::

::gatha1
Evaṃ ce maṃ viharantaṃ, subāhu samma dubbhasi;
::

::gathalast
Na dānāhaṃ tayā saddhiṃ, saṃvāsamabhirocaye.
::

::hangnum
63\.
::

::gatha1
Yo {pb:V:1.0108} paresaṃ vacanāni, saddaheyya {note:saddahetha (sī. syā. pī.)} yathātathaṃ;
::

::gathalast
Khippaṃ bhijjetha mittasmiṃ, verañca pasave bahuṃ.
::

::hangnum
64\.
::

::gatha1
Na {pb:M:1.0128} so mitto yo sadā appamatto, bhedāsaṅkī randhamevānupassī;
::

::gathalast
Yasmiñca setī urasīva putto, sa ve mitto yo abhejjo parehīti.
::

::centre
Vaṇṇārohajātakaṃ paṭhamaṃ.
::

#### 362. Sīlavīmaṃsajātakaṃ (5-2-2)

::hangnum
65\.
::

::gatha1
Sīlaṃ {pb:T:1.0175} seyyo sutaṃ seyyo, iti me saṃsayo ahu;
::

::gathalast
Sīlameva sutā seyyo, iti me natthi saṃsayo.
::

::hangnum
66\.
::

::gatha1
Moghā jāti ca vaṇṇo ca, sīlameva kiruttamaṃ;
::

::gathalast
Sīlena anupetassa, sutenattho na vijjati.
::

::hangnum
67\.
::

::gatha1
Khattiyo ca adhammaṭṭho, vesso cādhammanissito;
::

::gathalast
Te pariccajjubho loke, upapajjanti duggatiṃ.
::

::hangnum
68\.
::

::gatha1
Khattiyā brāhmaṇā vessā, suddā caṇḍālapukkusā;
::

::gathalast
Idha dhammaṃ caritvāna, bhavanti tidive samā.
::

::hangnum
69\.
::

::gatha1
Na vedā samparāyāya, na jāti nāpi {note:nopi (pī.)} bandhavā;
::

::gathalast
Sakañca sīlaṃ saṃsuddhaṃ, samparāyāya sukhāya cāti {note:sukhāvahanti (sī. syā.)}.
::

::centre
Sīlavīmaṃsajātakaṃ dutiyaṃ.
::

#### 363. Hirijātakaṃ (5-2-3)

::hangnum
70\.
::

::gatha1
Hiriṃ tarantaṃ vijigucchamānaṃ, tavāhamasmī iti bhāsamānaṃ;
::

::gathalast
Seyyāni kammāni anādiyantaṃ, neso mamanti iti naṃ vijaññā.
::

::hangnum
71\.
::

::gatha1
Yañhi kayirā tañhi vade, yaṃ na kayirā na taṃ vade;
::

::gathalast
Akarontaṃ {pb:T:1.0176} bhāsamānaṃ, parijānanti paṇḍitā.
::

::hangnum
72\.
::

::gatha1
Na {pb:M:1.0129} so mitto yo sadā appamatto, bhedāsaṅkī randhamevānupassī;
::

::gathalast
Yasmiñca setī urasīva putto, sa ve mitto yo abhejjo parehi.
::

::hangnum
73\.
::

::gatha1
Pāmojjakaraṇaṃ ṭhānaṃ, pasaṃsāvahanaṃ sukhaṃ;
::

::gathalast
Phalānisaṃso bhāveti, vahanto porisaṃ dhuraṃ.
::

::hangnum
74\.
::

::gatha1
Pavivekarasaṃ {pb:V:1.0109} pitvā, rasaṃ upasamassa ca;
::

::gathalast
Niddaro hoti nippāpo, dhammappītirasaṃ pivanti.
::

::centre
Hirijātakaṃ tatiyaṃ.
::

#### 364. Khajjopanakajātakaṃ (5-2-4)

::hangnum
75\.
::

::gatha1
Ko nu santamhi pajjote, aggipariyesanaṃ caraṃ;
::

::gathalast
Addakkhi ratti {note:rattiṃ (syā.)} khajjotaṃ, jātavedaṃ amaññatha.
::

::hangnum
76\.
::

::gatha1
Svassa gomayacuṇṇāni, abhimatthaṃ tiṇāni ca;
::

::gathalast
Viparītāya saññāya, nāsakkhi pajjaletave.
::

::hangnum
77\.
::

::gatha1
Evampi anupāyena, atthaṃ na labhate migo {note:mūgo (syā.)};
::

::gathalast
Visāṇato gavaṃ dohaṃ, yattha khīraṃ na vindati.
::

::hangnum
78\.
::

::gatha1
Vividhehi upāyehi, atthaṃ papponti māṇavā;
::

::gathalast
Niggahena amittānaṃ, mittānaṃ paggahena ca.
::

::hangnum
79\.
::

::gatha1
Senāmokkhapalābhena {pb:T:1.0177} {note:senī mokkhūpalābhena (syā.)}, vallabhānaṃ nayena ca;
::

::gathalast
Jagatiṃ jagatipālā, āvasanti vasundharanti.
::

::centre
Khajjopanakajātakaṃ catutthaṃ.
::

#### 365. Ahituṇḍikajātakaṃ (5-2-5)

::hangnum
80\.
::

::gatha1
Dhuttomhi samma sumukha, jūte akkhaparājito;
::

::gathalast
Harehi {note:sevehi (pī.)} ambapakkāni, vīriyaṃ te bhakkhayāmase.
::

::hangnum
81\.
::

::gatha1
Alikaṃ vata maṃ samma, abhūtena pasaṃsasi;
::

::gathalast
Ko te suto vā diṭṭho vā, sumukho nāma makkaṭo.
::

::hangnum
82\.
::

::gatha1
Ajjāpi {pb:M:1.0130} me taṃ manasi {note:te maṃ sarasi (ka.)}, yaṃ maṃ tvaṃ ahituṇḍika;
::

::gathalast
Dhaññāpaṇaṃ pavisitvā, matto {note:mutto (ka.)} chātaṃ hanāsi maṃ.
::

::hangnum
83\.
::

::gatha1
Tāhaṃ saraṃ dukkhaseyyaṃ, api rajjampi kāraye;
::

::gathalast
Nevāhaṃ yācito dajjaṃ, tathā hi bhayatajjito.
::

::hangnum
84\.
::

::gatha1
Yañca jaññā kule jātaṃ, gabbhe tittaṃ amacchariṃ;
::

::gathalast
Tena sakhiñca mittañca, dhīro sandhātumarahatīti.
::

::centre
Ahituṇḍikajātakaṃ pañcamaṃ.
::

#### 366. Gumbiyajātakaṃ (5-2-6)

::hangnum
85\.
::

::gatha1
Madhuvaṇṇaṃ {pb:V:1.0110} madhurasaṃ, madhugandhaṃ visaṃ ahu;
::

::gathalast
Gumbiyo {pb:T:1.0178} ghāsamesāno, araññe odahī visaṃ.
::

::hangnum
86\.
::

::gatha1
Madhu iti maññamānā {note:madhūti maññamānāya (ka.)}, ye taṃ visamakhādisuṃ {note:visamasāyisuṃ (sī. syā.)};
::

::gathalast
Tesaṃ taṃ kaṭukaṃ āsi, maraṇaṃ tenupāgamuṃ.
::

::hangnum
87\.
::

::gatha1
Ye ca kho paṭisaṅkhāya, visaṃ taṃ parivajjayuṃ;
::

::gathalast
Te āturesu sukhitā, ḍayhamānesu nibbutā.
::

::hangnum
88\.
::

::gatha1
Evameva manussesu, visaṃ kāmā samohitā;
::

::gathalast
Āmisaṃ bandhanañcetaṃ, maccuveso {note:paccuvaso (sī. syā.)} guhāsayo.
::

::hangnum
89\.
::

::gatha1
Evameva ime kāme, āturā paricārike {note:paricārake (ka.)};
::

::gathalast
Ye sadā parivajjenti, saṅgaṃ loke upaccagunti.
::

::centre
Gumbiyajātakaṃ chaṭṭhaṃ.
::

#### 367. Sāḷiyajātakaṃ (5-2-7)

::hangnum
90\.
::

::gatha1
Yvāyaṃ sāḷiya {note:sāliya (sī. syā. pī.), sāḷika (?)} chāpoti, kaṇhasappaṃ agāhayi;
::

::gathalast
Tena sappenayaṃ daṭṭho, hato pāpānusāsako.
::

::hangnum
91\.
::

::gatha1
Ahantāra {note:ahananta (pī.), aharanta (?)} mahantāraṃ, yo naro hantumicchati;
::

::gathalast
Evaṃ so nihato seti, yathāyaṃ puriso hato.
::

::hangnum
92\.
::

::gatha1
Ahantāra {pb:M:1.0131} {note:ahananta (sī. syā. pī.), aharanta (?)} maghātentaṃ, yo naro hantumicchati;
::

::gathalast
Evaṃ so nihato seti, yathāyaṃ puriso hato.
::

::hangnum
93\.
::

::gatha1
Yathā paṃsumuṭṭhiṃ puriso, paṭivātaṃ paṭikkhipe;
::

::gathalast
Tameva {pb:T:1.0179} so rajo hanti, tathāyaṃ puriso hato.
::

::hangnum
94\.
::

::gatha1
Yo appaduṭṭhassa narassa dussati, suddhassa posassa anaṅgaṇassa;
::

::gathalast
Tameva bālaṃ pacceti pāpaṃ, sukhumo rajo paṭivātaṃva khittoti.
::

::centre
Sāḷiyajātakaṃ sattamaṃ.
::

#### 368. Tacasārajātakaṃ (5-2-8)

::hangnum
95\.
::

::gatha1
Amittahatthatthagatā {note:hatthattagatā (katthaci, sī. niyya)}, tacasārasamappitā;
::

::gathalast
Pasannamukhavaṇṇāttha, kasmā tumhe na socatha.
::

::hangnum
96\.
::

::gatha1
Na {pb:V:1.0111} socanāya paridevanāya, atthova labbho {note:attho ca labbhā (sī. syā.), atthodha labbhā (a. ni. 5.48)} api appakopi;
::

::gathalast
Socantamenaṃ dukhitaṃ viditvā, paccatthikā attamanā bhavanti.
::

::hangnum
97\.
::

::gatha1
Yato ca kho paṇḍito āpadāsu, na vedhatī atthavinicchayaññū;
::

::gathalast
Paccatthikāssa {note:paccatthikā te (ka.)} dukhitā bhavanti, disvā mukhaṃ avikāraṃ purāṇaṃ.
::

::hangnum
98\.
::

::gatha1
Jappena mantena subhāsitena, anuppadānena paveṇiyā vā;
::

::gathalast
Yathā {pb:T:1.0180} yathā yattha labhetha atthaṃ, tathā tathā tattha parakkameyya.
::

::hangnum
99\.
::

::gatha1
Yato {pb:M:1.0132} ca jāneyya alabbhaneyyo, mayā va {note:mayā vā (syā. ka.)} aññena vā esa attho;
::

::gathalast
Asocamāno adhivāsayeyya, kammaṃ daḷhaṃ kinti karomi dānīti.
::

::centre
Tacasārajātakaṃ aṭṭhamaṃ.
::

#### 369. Mittavindakajātakaṃ (5-2-9)

::hangnum
100\.
::

::gatha1
Kyāhaṃ devānamakaraṃ, kiṃ pāpaṃ pakataṃ mayā;
::

::gathalast
Yaṃ me sirasmiṃ ohacca {note:uhacca (ka.), uhacca (pī.)}, cakkaṃ bhamati matthake.
::

::hangnum
101\.
::

::gatha1
Atikkamma ramaṇakaṃ, sadāmattañca dūbhakaṃ;
::

::gathalast
Brahmattarañca pāsādaṃ, kenatthena idhāgato.
::

::hangnum
102\.
::

::gatha1
Ito bahutarā bhogā, atra maññe bhavissare;
::

::gathalast
Iti etāya saññāya, passa maṃ byasanaṃ gataṃ.
::

::hangnum
103\.
::

::gatha1
Catubbhi aṭṭhajjhagamā, aṭṭhāhipi ca {note:aṭṭhāhi cāpi (sī. syā.), aṭṭhābhi cāpi (ka.)} soḷasa;
::

::gathalast
Soḷasāhi ca bāttiṃsa, atricchaṃ cakkamāsado;
::

Icchāhatassa posassa, cakkaṃ bhamati matthake.

::hangnum
104\.
::

::gatha1
Uparivisālā duppūrā, icchā visaṭagāminī {note:upari visālaṃ duppūraṃ, icchāvisadagāminī (sī.)};
::

::gathalast
Ye {pb:T:1.0181} ca taṃ anugijjhanti, te honti cakkadhārinoti.
::

::centre
Mittavindakajātakaṃ navamaṃ.
::

#### 370. Palāsajātakaṃ (5-2-10)

::hangnum
105\.
::

::gatha1
Haṃso palāsamavaca, nigrodho samma jāyati;
::

::gathalast
Aṅkasmiṃ {note:aṅgasmiṃ (ka.)} te nisinnova, so te mammāni checchati {note:chijjati (ka.)}.
::

::hangnum
106\.
::

::gatha1
Vaḍḍhatāmeva {note:vaddhitameva (ka.)} nigrodho, patiṭṭhassa bhavāmahaṃ;
::

::gathalast
Yathā pitā ca mātā ca {note:pitā vā mātā vā (pī.), mātā vā pitā vā (ka.)}, evaṃ me so bhavissati.
::

::hangnum
107\.
::

::gatha1
Yaṃ {pb:V:1.0112} tvaṃ aṅkasmiṃ vaḍḍhesi, khīrarukkhaṃ bhayānakaṃ;
::

::gathalast
Āmanta kho taṃ gacchāma, vuḍḍhi massa na ruccati.
::

::hangnum
108\.
::

::gatha1
Idāni {pb:M:1.0133} kho maṃ bhāyeti, mahānerunidassanaṃ;
::

::gathalast
Haṃsassa anabhiññāya, mahā me bhayamāgataṃ.
::

::hangnum
109\.
::

::gatha1
Na tassa vuḍḍhi kusalappasatthā, yo vaḍḍhamāno ghasate patiṭṭhaṃ;
::

::gathalast
Tassūparodhaṃ parisaṅkamāno, patārayī mūlavadhāya dhīroti.
::

::centre
Palāsajātakaṃ dasamaṃ.
::

::centre
Vaṇṇārohavaggo dutiyo {note:imassuddānaṃ tatiyavaggapariyosāne bhavissati}.
::

#### 3. Aḍḍhavaggo

#### 371. Dīghītikosalajātakaṃ (5-3-1)

::hangnum
110\.
::

::gatha1
Evaṃbhūtassa te rāja, āgatassa vase {note:vaso (pī. ka.)} mama;
::

::gathalast
Atthi nu koci pariyāyo, yo taṃ dukkhā pamocaye.
::

::hangnum
111\.
::

::gatha1
Evaṃbhūtassa {pb:T:1.0182} me tāta, āgatassa vase tava;
::

::gathalast
Natthi no koci pariyāyo, yo maṃ dukkhā pamocaye.
::

::hangnum
112\.
::

::gatha1
Nāññaṃ sucaritaṃ rāja, nāññaṃ rāja subhāsitaṃ;
::

::gathalast
Tāyate maraṇakāle, evamevitaraṃ dhanaṃ.
::

::hangnum
113\.
::

::gatha1
Akkocchi maṃ avadhi maṃ, ajini maṃ ahāsi me;
::

::gathalast
Ye ca taṃ upanayhanti, veraṃ tesaṃ na sammati.
::

::hangnum
114\.
::

::gatha1
Akkocchi maṃ avadhi maṃ, ajini maṃ ahāsi me;
::

::gathalast
Ye ca taṃ nupanayhanti, veraṃ tesūpasammati.
::

::hangnum
115\.
::

::gatha1
Na hi verena verāni, sammantīdha kudācanaṃ;
::

::gathalast
Averena ca sammanti, esa dhammo sanantanoti.
::

::centre
Dīghītikosalajātakaṃ paṭhamaṃ.
::

#### 372. Migapotakajātakaṃ (5-3-2)

::hangnum
116\.
::

::gatha1
Agārā {pb:V:1.0113} paccupetassa, anagārassa te sato;
::

::gathalast
Samaṇassa na taṃ sādhu, yaṃ petamanusocasi.
::

::hangnum
117\.
::

::gatha1
Saṃvāsena {pb:M:1.0134} have sakka, manussassa migassa vā;
::

::gathalast
Hadaye {pb:T:1.0183} jāyate pemaṃ, na taṃ sakkā asocituṃ.
::

::hangnum
118\.
::

::gatha1
Mataṃ marissaṃ rodanti, ye rudanti lapanti ca;
::

::gathalast
Tasmā tvaṃ isi mā rodi, roditaṃ moghamāhu santo.
::

::hangnum
119\.
::

::gatha1
Roditena have brahme, mato peto samuṭṭhahe;
::

::gathalast
Sabbe saṅgamma rodāma, aññamaññassa ñātake.
::

::hangnum
120\.
::

::gatha1
Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
121\.
::

::gatha1
Abbahi vata me sallaṃ, yamāsi hadayassitaṃ;
::

::gathalast
Yo me sokaparetassa, puttasokaṃ apānudi.
::

::hangnum
122\.
::

::gatha1
Sohaṃ abbūḷhasallosmi, vītasoko anāvilo;
::

::gathalast
Na socāmi na rodāmi, tava sutvāna vāsavāti.
::

::centre
Migapotakajātakaṃ dutiyaṃ.
::

#### 373. Mūsikajātakaṃ (5-3-3)

::hangnum
123\.
::

::gatha1
Kuhiṃ gatā kattha gatā, iti lālappatī jano;
::

::gathalast
Ahameveko jānāmi, udapāne mūsikā hatā.
::

::hangnum
124\.
::

::gatha1
Yañcetaṃ {note:yathetaṃ (pī.), yavetaṃ (ka.), yametaṃ (katthaci)} iti cīti ca, gadrabhova nivattasi;
::

::gathalast
Udapāne mūsikaṃ hantvā, yavaṃ bhakkhetumicchasi.
::

::hangnum
125\.
::

::gatha1
Daharo cāsi dummedha, paṭhamuppattiko {note:paṭhamuppattito (sī. pī.)} susu;
::

::gathalast
Dīghañcetaṃ {pb:T:1.0184} {note:dīghametaṃ (pī.)} samāsajja {note:samāpajja (syā. ka.)}, na te dassāmi jīvitaṃ.
::

::hangnum
126\.
::

::gatha1
Nāntalikkhabhavanena, nāṅgaputtapinena {note:nāṅgaputtasirena (sī. syā. pī.)} vā;
::

::gathalast
Puttena hi patthayito, silokehi pamocito.
::

::hangnum
127\.
::

::gatha1
Sabbaṃ {pb:V:1.0114} sutamadhīyetha, hīnamukkaṭṭhamajjhimaṃ;
::

::gatha2
Sabbassa atthaṃ jāneyya, na ca sabbaṃ payojaye;
::

::gathalast
Hoti tādisako kālo, yattha atthāvahaṃ sutanti.
::

::centre
Mūsikajātakaṃ tatiyaṃ.
::

#### 374. Cūḷadhanuggahajātakaṃ (5-3-4)

::hangnum
128\.
::

::gatha1
Sabbaṃ {pb:M:1.0135} bhaṇḍaṃ samādāya, pāraṃ tiṇṇosi brāhmaṇa;
::

Paccāgaccha lahuṃ khippaṃ, mampi tārehi dānito {note:dānibho (syā.)}.

::hangnum
129\.
::

::gatha1
Asanthutaṃ maṃ cirasanthutena, nimīni bhotī addhuvaṃ dhuvena;
::

::gathalast
Mayāpi bhotī nimineyya aññaṃ, ito ahaṃ dūrataraṃ gamissaṃ.
::

::hangnum
130\.
::

::gatha1
Kāyaṃ eḷagalāgumbe {note:eḷagaṇagumbe (ka.)}, karoti ahuhāsiyaṃ;
::

::gatha2
Nayīdha naccagītaṃ vā {note:nayidha naccaṃ vā gītaṃ vā (sī. syā. pī.)}, tāḷaṃ vā susamāhitaṃ;
::

::gathalast
Anamhikāle {note:anamhakāle (pī.)} susoṇi {note:sussoṇi (sī. syā. pī.)}, kiṃ nu jagghasi sobhane {note:sobhaṇe (pī. ka.)}.
::

::hangnum
131\.
::

::gatha1
Siṅgāla bāla dummedha, appapaññosi jambuka;
::

::gathalast
Jīno {pb:T:1.0185} macchañca pesiñca, kapaṇo viya jhāyasi.
::

::hangnum
132\.
::

::gatha1
Sudassaṃ vajjamaññesaṃ, attano pana duddasaṃ;
::

::gathalast
Jīnā patiñca jārañca, maññe tvaññeva {note:mampi tvaññeva (sī. syā.), tvampi maññeva (pī.)} jhāyasi.
::

::hangnum
133\.
::

::gatha1
Evametaṃ migarāja, yathā bhāsasi jambuka;
::

::gathalast
Sā nūnāhaṃ ito gantvā, bhattu hessaṃ vasānugā.
::

::hangnum
134\.
::

::gatha1
Yo hare mattikaṃ thālaṃ, kaṃsathālampi so hare;
::

::gathalast
Katañceva {note:kataṃyeva (sī. syā. pī.)} tayā pāpaṃ, punapevaṃ karissasīti.
::

::centre
Cūḷadhanuggahajātakaṃ catutthaṃ.
::

#### 375. Kapotajātakaṃ (5-3-5)

::hangnum
135\.
::

::gatha1
Idāni khomhi sukhito arogo, nikkaṇṭako nippatito kapoto;
::

::gathalast
Kāhāmi dānī hadayassa tuṭṭhiṃ, tathāhimaṃ maṃsasākaṃ baleti.
::

::hangnum
136\.
::

::gatha1
Kāyaṃ {pb:M:1.0136} balākā sikhino, corī laṅghipitāmahā;
::

::gathalast
Oraṃ balāke āgaccha, caṇḍo me vāyaso sakhā.
::

::hangnum
137\.
::

::gatha1
Alañhi te jagghitāye, mamaṃ disvāna edisaṃ;
::

::gathalast
Vilūnaṃ sūdaputtena, piṭṭhamaṇḍena {note:piṭṭhamaddena (sī. syā. pī.)} makkhitaṃ.
::

::hangnum
138\.
::

::gatha1
Sunhāto {pb:V:1.0115} suvilittosi, annapānena tappito;
::

::gathalast
Kaṇṭhe {pb:T:1.0186} ca te veḷuriyo, agamā nu kajaṅgalaṃ.
::

::hangnum
139\.
::

::gatha1
Mā te mitto amitto vā, agamāsi kajaṅgalaṃ;
::

::gathalast
Piñchāni tattha lāyitvā, kaṇṭhe bandhanti vaṭṭanaṃ.
::

::hangnum
140\.
::

::gatha1
Punapāpajjasī samma, sīlañhi tava tādisaṃ;
::

::gathalast
Na hi mānusakā bhogā, subhuñjā honti pakkhināti.
::

::centre
Kapotajātakaṃ pañcamaṃ.
::

::centre
Aḍḍhavaggo tatiyo.
::

Tassuddānaṃ –

::gatha1
Atha vaṇṇa sasīla hiri labhate, sumukhā visa sāḷiyamittavaro;
::

::gathalast
Atha cakka palāsa sarāja sato, yava bāla kapotaka pannarasāti.
::

Atha vagguddānaṃ –

::gatha1
Jīnañca vaṇṇaṃ asamaṃvaguppari, sudesitā jātakanti santi vīsati {note:jātaka pañcavīsati (?)};
::

::gathalast
Mahesino brahmacarittamutta-mavoca gāthā atthavatī subyañjanāti.
::

::centre
Pañcakanipātaṃ niṭṭhitaṃ.
::

### 6. Chakkanipāto

#### 1. Avāriyavaggo

#### 376. Avāriyajātakaṃ (6-1-1)

::hangnum
1\.
::

::gatha1
Māsu {pb:T:1.0187}{pb:V:1.0116}{pb:M:1.0137} kujjha bhūmipati, māsu kujjha rathesabha;
::

::gathalast
Kuddhaṃ appaṭikujjhanto, rājā raṭṭhassa pūjito.
::

::hangnum
2\.
::

::gatha1
Gāme vā yadi vāraññe, ninne vā yadi vā thale;
::

::gathalast
Sabbattha anusāsāmi, māsu kujjha {note:māssu kujjhi (sī. pī.)} rathesabha.
::

::hangnum
3\.
::

::gatha1
Avāriyapitā nāma, ahu gaṅgāya nāviko;
::

::gatha2
Pubbe janaṃ tāretvāna, pacchā yācati vetanaṃ;
::

::gathalast
Tenassa bhaṇḍanaṃ hoti, na ca bhogehi vaḍḍhati.
::

::hangnum
4\.
::

::gatha1
Atiṇṇaṃyeva yācassu, apāraṃ tāta nāvika;
::

::gathalast
Añño hi tiṇṇassa mano, añño hoti pāresino {note:taresino (sī. pī.), tiresino (syā.)}.
::

::hangnum
5\.
::

::gatha1
Gāme vā yadi vāraññe, ninne vā yadi vā thale;
::

::gathalast
Sabbattha anusāsāmi, māsu kujjhittha nāvika.
::

::hangnum
6\.
::

::gatha1
Yāyevānusāsaniyā, rājā gāmavaraṃ adā;
::

::gathalast
Tāyevānusāsaniyā, nāviko paharī mukhaṃ.
::

::hangnum
7\.
::

::gatha1
Bhattaṃ bhinnaṃ hatā bhariyā, gabbho ca patito chamā;
::

::gathalast
Migova jātarūpena, na tenatthaṃ abandhi sūti {note:avaḍḍhitunti (sī. syā.), avaḍḍhi sūti (?)}.
::

::centre
Avāriyajātakaṃ paṭhamaṃ.
::

#### 377. Setaketujātakaṃ (6-1-2)

::hangnum
8\.
::

::gatha1
Mā {pb:T:1.0188} tāta kujjhi na hi sādhu kodho, bahumpi te adiṭṭhamassutañca;
::

::gathalast
Mātā pitā disatā {note:disā tāta (syā.), disā tā (pī.)} setaketu, ācariyamāhu disataṃ pasatthā.
::

::hangnum
9\.
::

::gatha1
Agārino {pb:V:1.0117}{pb:M:1.0138} annadapānavatthadā {note:annapānavatthadā (syā. ka.)}, avhāyikā tampi disaṃ vadanti;
::

::gathalast
Esā disā paramā setaketu, yaṃ patvā dukkhī sukhino bhavanti.
::

::hangnum
10\.
::

::gatha1
Kharājinā jaṭilā paṅkadantā, dummakkharūpā {note:dumukkharūpā (sī. syā.), dummukkharūpā (pī. ka.)} yeme jappanti mante;
::

::gathalast
Kacci nu te mānusake payoge, idaṃ vidū parimuttā apāyā.
::

::hangnum
11\.
::

::gatha1
Pāpāni kammāni katvāna rāja, bahussuto ce na {note:bahussuto neva (sī. syā.)} careyya dhammaṃ;
::

::gathalast
Sahassavedopi na taṃ paṭicca, dukkhā pamuñce caraṇaṃ apatvā.
::

::hangnum
12\.
::

::gatha1
Sahassavedopi na taṃ paṭicca, dukkhā pamuñce caraṇaṃ apatvā;
::

::gathalast
Maññāmi {pb:T:1.0189} vedā aphalā bhavanti, sasaṃyamaṃ caraṇameva {note:caraṇaññeva (sī. syā. pī.)} saccaṃ.
::

::hangnum
13\.
::

::gatha1
Na heva vedā aphalā bhavanti, sasaṃyamaṃ caraṇameva saccaṃ;
::

::gathalast
Kittiñhi pappoti adhicca vede, santiṃ puṇeti {note:santaṃ pune’ti (sī. pī.)} caraṇena dantoti.
::

::centre
Setaketujātakaṃ dutiyaṃ.
::

#### 378. Darīmukhajātakaṃ (6-1-3)

::hangnum
14\.
::

::gatha1
Paṅko ca kāmā palipo ca kāmā, bhayañca metaṃ timūlaṃ pavuttaṃ;
::

::gathalast
Rajo ca dhūmo ca mayā pakāsitā, hitvā tuvaṃ pabbaja brahmadatta.
::

::hangnum
15\.
::

::gatha1
Gadhito {pb:M:1.0139} {note:gathito (sī.)} ca ratto ca adhimucchito ca, kāmesvahaṃ brāhmaṇa bhiṃsarūpaṃ;
::

::gathalast
Taṃ nussahe jīvikattho pahātuṃ, kāhāmi puññāni anappakāni.
::

::hangnum
16\.
::

::gatha1
Yo atthakāmassa hitānukampino, ovajjamāno na karoti sāsanaṃ;
::

::gathalast
Idameva seyyo iti maññamāno, punappunaṃ {pb:T:1.0190} gabbhamupeti mando.
::

::hangnum
17\.
::

::gatha1
So ghorarūpaṃ nirayaṃ upeti, subhāsubhaṃ muttakarīsapūraṃ;
::

::gathalast
Sattā sakāye na jahanti giddhā, ye honti kāmesu avītarāgā.
::

::hangnum
18\.
::

::gatha1
Mīḷhena littā ruhirena makkhitā, semhena littā upanikkhamanti;
::

::gathalast
Yaṃ yañhi kāyena phusanti tāvade, sabbaṃ asātaṃ dukhameva kevalaṃ.
::

::hangnum
19\.
::

::gatha1
Disvā vadāmi na hi aññato savaṃ, pubbenivāsaṃ bahukaṃ sarāmi;
::

::gathalast
Citrāhi gāthāhi subhāsitāhi, darīmukho nijjhāpayi sumedhanti.
::

::centre
Darīmukhajātakaṃ tatiyaṃ.
::

#### 379. Nerujātakaṃ (6-1-4)

::hangnum
20\.
::

::gatha1
Kākolā kākasaṅghā ca, mayañca patataṃ varā {note:vara (ka.) mayantipadassa hi visesanaṃ};
::

::gathalast
Sabbeva sadisā homa, imaṃ āgamma pabbataṃ.
::

::hangnum
21\.
::

::gatha1
Idha {pb:V:1.0118} sīhā ca byagghā ca, siṅgālā ca migādhamā;
::

::gathalast
Sabbeva {pb:T:1.0191} sadisā honti, ayaṃ ko nāma pabbato.
::

::hangnum
22\.
::

::gatha1
Imaṃ {pb:M:1.0140} nerūti {note:nerunti (sī. syā.)} jānanti, manussā pabbatuttamaṃ;
::

::gathalast
Idha vaṇṇena sampannā, vasanti sabbapāṇino.
::

::hangnum
23\.
::

::gatha1
Amānanā yattha siyā, santānaṃ vā vimānanā;
::

::gathalast
Hīnasammānanā vāpi, na tattha vasatiṃ vase {note:vasatī vase (syā.), vasa divase (pī.)}.
::

::hangnum
24\.
::

::gatha1
Yatthālaso ca dakkho ca, sūro bhīru ca pūjiyā;
::

::gathalast
Na tattha santo vasanti, avisesakare nare {note:nage (sī. syā. pī.)}.
::

::hangnum
25\.
::

::gatha1
Nāyaṃ neru vibhajati, hīnaukkaṭṭhamajjhime;
::

::gathalast
Avisesakaro neru, handa neruṃ jahāmaseti.
::

::centre
Nerujātakaṃ catutthaṃ.
::

#### 380. Āsaṅkajātakaṃ (6-1-5)

::hangnum
26\.
::

::gatha1
Āsāvatī nāma latā, jātā cittalatāvane;
::

::gathalast
Tassā vassasahassena, ekaṃ nibbattate phalaṃ.
::

::hangnum
27\.
::

::gatha1
Taṃ devā payirupāsanti, tāva dūraphalaṃ satiṃ;
::

::gathalast
Āsīseva {note:āsiṃseva (sī. syā. pī.)} tuvaṃ rāja, āsā phalavatī sukhā.
::

::hangnum
28\.
::

::gatha1
Āsīsateva {note:āsiṃsetheva (sī. syā. pī.)} so pakkhī, āsīsateva {note:āsiṃsetheva (sī. syā. pī.)} so dijo;
::

::gatha2
Tassa cāsā {note:tassevāsā (syā.)} samijjhati, tāva dūragatā satī;
::

::gathalast
Āsīseva tuvaṃ rāja, āsā phalavatī sukhā.
::

::hangnum
29\.
::

::gatha1
Sampesi kho maṃ vācāya, na ca sampesi {note:saṃsesi (ka.)} kammunā;
::

::gathalast
Mālā {pb:T:1.0192} sereyyakasseva, vaṇṇavantā agandhikā.
::

::hangnum
30\.
::

::gatha1
Aphalaṃ madhuraṃ vācaṃ, yo mittesu pakubbati;
::

::gathalast
Adadaṃ avissajaṃ bhogaṃ, sandhi tenassa jīrati.
::

::hangnum
31\.
::

::gatha1
Yañhi kayirā tañhi vade, yaṃ na kayirā na taṃ vade;
::

::gathalast
Akarontaṃ bhāsamānaṃ, parijānanti paṇḍitā.
::

::hangnum
32\.
::

::gatha1
Balañca vata me khīṇaṃ, pātheyyañca na vijjati;
::

::gathalast
Saṅke pāṇūparodhāya, handa dāni vajāmahaṃ.
::

::hangnum
33\.
::

::gatha1
Etadeva {pb:V:1.0119}{pb:M:1.0141} hi me nāmaṃ, yaṃ nāmasmi rathesabha;
::

::gathalast
Āgamehi mahārāja, pitaraṃ āmantayāmahanti.
::

::centre
Āsaṅkajātakaṃ pañcamaṃ.
::

#### 381. Migālopajātakaṃ (6-1-6)

::hangnum
34\.
::

::gatha1
Na me rucci migālopa, yassa te tādisī gatī;
::

::gathalast
Atuccaṃ tāta patasi, abhūmiṃ tāta sevasi.
::

::hangnum
35\.
::

::gatha1
Catukkaṇṇaṃva kedāraṃ, yadā te pathavī siyā;
::

::gathalast
Tato tāta nivattassu, māssu etto paraṃ gami.
::

::hangnum
36\.
::

::gatha1
Santi aññepi sakuṇā, pattayānā vihaṅgamā;
::

::gathalast
Akkhittā vātavegena, naṭṭhā te sassatīsamā.
::

::hangnum
37\.
::

::gatha1
Akatvā apanandassa {note:aparaṇṇassa (sī. syā. pī.)}, pitu vuddhassa sāsanaṃ;
::

::gathalast
Kālavāte {pb:T:1.0193} atikkamma, verambhānaṃ vasaṃ agā {note:gato (sī.)}.
::

::hangnum
38\.
::

::gatha1
Tassa puttā ca dārā ca, ye caññe anujīvino;
::

::gathalast
Sabbe byasanamāpāduṃ, anovādakare dije.
::

::hangnum
39\.
::

::gatha1
Evampi idha vuddhānaṃ, yo vākyaṃ nāvabujjhati;
::

::gatha2
Atisīmacaro {note:atisīmaṃ caro (sī. syā. ka.)} ditto, gijjhovātītasāsano;
::

::gathalast
Sabbe byasanaṃ papponti, akatvā buddhasāsananti.
::

::centre
Migālopajātakaṃ chaṭṭhaṃ.
::

#### 382. Sirikāḷakaṇṇijātakaṃ (6-1-7)

::hangnum
40\.
::

::gatha1
Kā nu kāḷena vaṇṇena, na cāpi {note:na cāsi (sī.)} piyadassanā;
::

::gathalast
Kā vā tvaṃ kassa vā dhītā, kathaṃ jānemu taṃ mayaṃ.
::

::hangnum
41\.
::

::gatha1
Mahārājassahaṃ dhītā, virūpakkhassa caṇḍiyā;
::

::gatha2
Ahaṃ kāḷī alakkhikā, kāḷakaṇṇīti maṃ vidū;
::

::gathalast
Okāsaṃ yācito dehi, vasemu tava santike.
::

::hangnum
42\.
::

::gatha1
Kiṃsīle {pb:M:1.0142} kiṃsamācāre, purise nivisase tuvaṃ;
::

::gathalast
Puṭṭhā me kāḷi akkhāhi, kathaṃ {note:yathā (sī. pī.)} jānemu taṃ mayaṃ.
::

::hangnum
43\.
::

::gatha1
Makkhī paḷāsī sārambhī, issukī maccharī saṭho;
::

::gathalast
So mayhaṃ puriso kanto, laddhaṃ yassa vinassati.
::

::hangnum
44\.
::

::gatha1
Kodhano {pb:V:1.0120} upanāhī ca, pisuṇo ca vibhedako;
::

::gathalast
Kaṇḍakavāco {note:aṇḍakavāco (ka. sī. pī.)} pharuso, so me kantataro tato.
::

::hangnum
45\.
::

::gatha1
Ajja {pb:T:1.0194} suveti puriso, sadatthaṃ nāvabujjhati;
::

::gathalast
Ovajjamāno kuppati, seyyaṃ so atimaññati.
::

::hangnum
46\.
::

::gatha1
Davappaluddho {note:devappaluddho (ka.), davappaladdho (pī.)} puriso, sabbamittehi dhaṃsati;
::

::gathalast
So mayhaṃ puriso kanto, tasmiṃ homi anāmayā.
::

::hangnum
47\.
::

::gatha1
Apehi etto tvaṃ kāḷi, netaṃ amhesu vijjati;
::

::gathalast
Aññaṃ janapadaṃ gaccha, nigame rājadhāniyo.
::

::hangnum
48\.
::

::gatha1
Ahampi kho taṃ {note:cetaṃ (sī.)} jānāmi, netaṃ tumhesu vijjati;
::

::gatha2
Santi loke alakkhikā, saṅgharanti bahuṃ dhanaṃ;
::

::gathalast
Ahaṃ devo ca me bhātā, ubho naṃ vidhamāmase.
::

::hangnum
49\.
::

::gatha1
Kā nu dibbena vaṇṇena, pathabyā supatiṭṭhitā;
::

::gathalast
Kā vā tvaṃ kassa vā dhītā, kathaṃ jānemu taṃ mayaṃ.
::

::hangnum
50\.
::

::gatha1
Mahārājassahaṃ dhītā, dhataraṭṭhassa sirīmato {note:dhataraṭṭhasirīmato (syā. ka.)};
::

::gatha2
Ahaṃ sirī ca lakkhī ca, bhūripaññāti maṃ vidū;
::

::gathalast
Okāsaṃ yācito dehi, vasemu tava santike.
::

::hangnum
51\.
::

::gatha1
Kiṃsīle kiṃsamācāre, purise nivisase tuvaṃ;
::

::gathalast
Puṭṭhā me lakkhi akkhāhi, kathaṃ {note:yathā (sī. pī.)} jānemu taṃ mayaṃ.
::

::hangnum
52\.
::

::gatha1
Yo {pb:M:1.0143} cāpi sīte athavāpi uṇhe, vātātape ḍaṃsasarīsape ca;
::

::gatha2
Khudhaṃ {note:khuddaṃ (syā. ka.), khudaṃ (pī.)} pipāsaṃ abhibhuyya sabbaṃ, rattintivaṃ yo satataṃ niyutto;
::

::gathalast
Kālāgatañca {pb:T:1.0195} na hāpeti atthaṃ, so me manāpo nivise ca tamhi.
::

::hangnum
53\.
::

::gatha1
Akkodhano mittavā cāgavā ca, sīlūpapanno asaṭhojubhūto {note:asaṭho ujjubhūto (pī.)};
::

::gatha2
Saṅgāhako sakhilo saṇhavāco, mahattapattopi nivātavutti;
::

::gathalast
Tasmiṃhaṃ {note:tasmāhaṃ (sī. pī.)} pose vipulā bhavāmi, ūmi samuddassa yathāpi vaṇṇaṃ.
::

::hangnum
54\.
::

::gatha1
Yo cāpi mitte athavā amitte, seṭṭhe sarikkhe atha vāpi hīne;
::

::gatha2
Atthaṃ carantaṃ athavā anatthaṃ, āvī raho saṅgahameva vatte {note:vatto (syā. ka.)}.
::

::gathalast
Vācaṃ na vajjā pharusaṃ kadāci, matassa jīvassa ca tassa homi.
::

::hangnum
55\.
::

::gatha1
Etesaṃ yo aññataraṃ labhitvā, kantā sirī {note:kantasiriṃ (katthaci), kantaṃ siriṃ (syā.) aṭṭhakathāyaṃ dutiyatatiyapāṭhantarāni} majjati appapañño;
::

::gathalast
Taṃ dittarūpaṃ visamaṃ carantaṃ, karīsaṭhānaṃva {note:karīsajātaṃ va (sī. syā.)} vivajjayāmi.
::

::hangnum
56\.
::

::gatha1
Attanā {pb:V:1.0121} kurute lakkhiṃ, alakkhiṃ kurutattanā;
::

::gathalast
Na {pb:T:1.0196} hi lakkhiṃ alakkhiṃ vā, añño aññassa kārakoti.
::

::centre
Sirikāḷakaṇṇijātakaṃ sattamaṃ.
::

#### 383. Kukkuṭajātakaṃ (6-1-8)

::hangnum
57\.
::

::gatha1
Sucittapattachadana{pb:M:1.0144}, tambacūḷa vihaṅgama;
::

::gathalast
Oroha dumasākhāya, mudhā bhariyā bhavāmi te.
::

::hangnum
58\.
::

::gatha1
Catuppadī tvaṃ kalyāṇi, dvipadāhaṃ manorame;
::

::gathalast
Migī pakkhī asaññuttā, aññaṃ pariyesa sāmikaṃ.
::

::hangnum
59\.
::

::gatha1
Komārikā te hessāmi, mañjukā piyabhāṇinī;
::

::gathalast
Vinda maṃ ariyena vedena, sāvaya maṃ yadicchasi.
::

::hangnum
60\.
::

::gatha1
Kuṇapādini lohitape, cori kukkuṭapothini;
::

::gathalast
Na tvaṃ ariyena vedena, mamaṃ bhattāramicchasi.
::

::hangnum
61\.
::

::gatha1
Evampi caturā {note:cāturā (syā. ka.)} nārī, disvāna sadhanaṃ {note:pavaraṃ (sī. syā. pī.)} naraṃ;
::

::gathalast
Nenti saṇhāhi vācāhi, biḷārī viya kukkuṭaṃ.
::

::hangnum
62\.
::

::gatha1
Yo ca uppatitaṃ atthaṃ, na khippamanubujjhati;
::

::gathalast
Amittavasamanveti, pacchā ca anutappati.
::

::hangnum
63\.
::

::gatha1
Yo ca uppatitaṃ atthaṃ, khippameva nibodhati;
::

::gathalast
Muccate {pb:T:1.0197} sattusambādhā, kukkuṭova biḷāriyāti.
::

::centre
Kukkuṭajātakaṃ aṭṭhamaṃ.
::

#### 384. Dhammadhajajātakaṃ (6-1-9)

::hangnum
64\.
::

::gatha1
Dhammaṃ caratha ñātayo, dhammaṃ caratha bhaddaṃ vo {note:bhadda vo (ka.)};
::

::gathalast
Dhammacārī sukhaṃ seti, asmiṃ loke paramhi ca.
::

::hangnum
65\.
::

::gatha1
Bhaddako vatayaṃ pakkhī, dijo paramadhammiko;
::

::gathalast
Ekapādena tiṭṭhanto, dhammamevānusāsati.
::

::hangnum
66\.
::

::gatha1
Nāssa sīlaṃ vijānātha, anaññāya pasaṃsatha;
::

::gathalast
Bhutvā aṇḍañca potañca {note:chāpe ca (sī. pī.)}, dhammo dhammoti bhāsati.
::

::hangnum
67\.
::

::gatha1
Aññaṃ bhaṇati vācāya, aññaṃ kāyena kubbati;
::

::gathalast
Vācāya no ca kāyena, na taṃ dhammaṃ adhiṭṭhito.
::

::hangnum
68\.
::

::gatha1
Vācāya {pb:V:1.0122}{pb:M:1.0145} sakhilo manoviduggo, channo kūpasayova kaṇhasappo;
::

::gathalast
Dhammadhajo gāmanigamāsusādhu {note:gāmanigamāsu sādhusammato (sī.), gāmanigamasādhu (pī.)}, dujjāno purisena bālisena.
::

::hangnum
69\.
::

::gatha1
Imaṃ {pb:T:1.0198} tuṇḍehi pakkhehi, pādā cimaṃ viheṭhatha {note:vipothatha (pī.)};
::

::gathalast
Chavañhimaṃ vināsetha, nāyaṃ saṃvāsanārahoti.
::

::centre
Dhammadhajajātakaṃ navamaṃ.
::

#### 385. Nandiyamigarājajātakaṃ (6-1-10)

::hangnum
70\.
::

::gatha1
Sace brāhmaṇa gacchesi, sākete {note:sāketaṃ (sī. syā.)} ajjunaṃ {note:añjhanaṃ (sī. syā. pī.)} vanaṃ;
::

::gatha2
Vajjāsi nandiyaṃ nāma, puttaṃ asmākamorasaṃ;
::

::gathalast
Mātā pitā ca te vuddhā, te taṃ icchanti passituṃ.
::

::hangnum
71\.
::

::gatha1
Bhuttā mayā nivāpāni, rājino pānabhojanaṃ;
::

::gathalast
Taṃ rājapiṇḍaṃ avabhottuṃ {note:avabhottaṃ (ka.)}, nāhaṃ brāhmaṇa mussahe.
::

::hangnum
72\.
::

::gatha1
Odahissāmahaṃ passaṃ, khurappānissa {note:khurappāṇissa (sī.), khurapāṇissa (pī.), khurappapāṇissa (?)} rājino;
::

::gathalast
Tadāhaṃ sukhito mutto, api passeyya mātaraṃ.
::

::hangnum
73\.
::

::gatha1
Migarājā pure āsiṃ, kosalassa niketane {note:niketave (sī. syā. pī.)};
::

::gathalast
Nandiyo nāma nāmena, abhirūpo catuppado.
::

::hangnum
74\.
::

::gatha1
Taṃ maṃ vadhitumāgacchi, dāyasmiṃ ajjune vane;
::

::gathalast
Dhanuṃ ārajjaṃ {note:ārajjuṃ (niyya), adejjhaṃ (sī. pī.) advedhābhāvaṃ ekībhāvanti attho} katvāna, usuṃ sannayha {note:sandhāya (sī. pī.)} kosalo.
::

::hangnum
75\.
::

::gatha1
Tassāhaṃ {pb:M:1.0146} odahiṃ passaṃ, khurappānissa rājino;
::

::gathalast
Tadāhaṃ {pb:T:1.0199} sukhito mutto, mātaraṃ daṭṭhumāgatoti.
::

::centre
Nandiyamigarājajātakaṃ dasamaṃ.
::

::centre
Avāriyavaggo paṭhamo.
::

Tassuddānaṃ –

::gatha1
Atha kujjharathesabha ketuvaro, sadarīmukha neru latā ca puna;
::

::gathalast
Apananda sirī ca sucittavaro, atha dhammika nandimigena dasāti.
::

#### 2. Kharaputtavaggo

#### 386. Kharaputtajātakaṃ (6-2-1)

::hangnum
76\.
::

::gatha1
Saccaṃ {pb:V:1.0123} kirevamāhaṃsu, vastaṃ {note:bhastaṃ (sī. pī.), kalakaṃ (syā.), garaṃ (ka.)} bāloti paṇḍitā;
::

::gathalast
Passa bālo rahokammaṃ, āvikubbaṃ na bujjhati.
::

::hangnum
77\.
::

::gatha1
Tvaṃ khopi {note:tvaṃ nu kho (sī. syā.), tvañca kho (pī.)} samma bālosi, kharaputta vijānahi;
::

::gathalast
Rajjuyā hi {note:rajjuyāsi (pī.)} parikkhitto, vaṅkoṭṭho ohitomukho.
::

::hangnum
78\.
::

::gatha1
Aparampi samma te bālyaṃ {note:ayampi samma te bālo (ka.)}, yo mutto na palāyasi;
::

::gathalast
So ca bālataro samma, yaṃ tvaṃ vahasi senakaṃ.
::

::hangnum
79\.
::

::gatha1
Yaṃ nu samma ahaṃ bālo, ajarāja vijānahi;
::

::gathalast
Atha {pb:T:1.0200} kena senako bālo, taṃ me akkhāhi pucchito.
::

::hangnum
80\.
::

::gatha1
Uttamatthaṃ labhitvāna, bhariyāya yo padassati {note:bhayiyā yo padassati (pī.), bhayiyā na bhavissati (ka.)};
::

::gathalast
Tena jahissatattānaṃ, sā cevassa na hessati.
::

::hangnum
81\.
::

::gatha1
Na {pb:M:1.0147} ve piyammeti {note:na piyameti (ka.), na piyamedanti (katthaci)} janinda tādiso, attaṃ niraṃkatvā piyāni sevati {note:sevaye (?)};
::

::gathalast
Attāva seyyo paramā ca seyyo, labbhā piyā ocitatthena pacchāti.
::

::centre
Kharaputtajātakaṃ paṭhamaṃ.
::

#### 387. Sūcijātakaṃ (6-2-2)

::hangnum
82\.
::

::gatha1
Akakkasaṃ apharusaṃ, kharadhotaṃ supāsiyaṃ;
::

::gathalast
Sukhumaṃ tikhiṇaggañca, ko sūciṃ ketumicchati.
::

::hangnum
83\.
::

::gatha1
Sumajjañca supāsañca, anupubbaṃ {note:anupubba (sī. syā.)} suvaṭṭitaṃ;
::

::gathalast
Ghanaghātimaṃ paṭithaddhaṃ, ko sūciṃ ketumicchati.
::

::hangnum
84\.
::

::gatha1
Ito dāni patāyanti, sūciyo baḷisāni ca;
::

::gathalast
Koyaṃ kammāragāmasmiṃ, sūciṃ vikketumicchati.
::

::hangnum
85\.
::

::gatha1
Ito satthāni gacchanti, kammantā vividhā puthū;
::

::gathalast
Koyaṃ kammāragāmasmiṃ, sūciṃ vikketumicchati {note:marahati (sī. syā. pī.)}.
::

::hangnum
86\.
::

::gatha1
Sūciṃ {pb:T:1.0201} kammāragāmasmiṃ, vikketabbā pajānatā;
::

::gathalast
Ācariyāva jānanti {note:ācariyā sañjānanti (ka.), ācariyā pajānanti (syā.), ācariyāva sañjānanti (pī.)}, kammaṃ sukatadukkaṭaṃ {note:dukkataṃ (sī. pī.)}.
::

::hangnum
87\.
::

::gatha1
Imaṃ {pb:V:1.0124} ce {note:imañca (sī. syā. pī.)} te pitā bhadde, sūciṃ jaññā mayā kataṃ;
::

::gathalast
Tayā ca maṃ nimanteyya, yañcatthaññaṃ ghare dhananti.
::

::centre
Sūcijātakaṃ dutiyaṃ.
::

#### 388. Tuṇḍilajātakaṃ (6-2-3)

::hangnum
88\.
::

::gatha1
Navachannake {note:navachandake (sī. pī.), navacchaddake (syā.)} dāni {note:doṇi (ka.), dānaṃ, dāne (katthaci)} diyyati, puṇṇāyaṃ doṇi suvāminī ṭhitā;
::

::gathalast
Bahuke jane pāsapāṇike, no ca kho me paṭibhāti bhuñjituṃ.
::

::hangnum
89\.
::

::gatha1
Tasasi {pb:M:1.0148} bhamasi leṇamicchasi, attāṇosi kuhiṃ gamissasi;
::

::gathalast
Appossukko bhuñja tuṇḍila, maṃsatthāya hi positāmhase {note:posiyāmase (sī. syā. pī.)}.
::

::hangnum
90\.
::

::gatha1
Ogaha rahadaṃ akaddamaṃ, sabbaṃ sedamalaṃ pavāhaya;
::

::gathalast
Gaṇhāhi navaṃ vilepanaṃ, yassa {pb:T:1.0202} gandho na kadāci chijjati.
::

::hangnum
91\.
::

::gatha1
Katamo rahado akaddamo, kiṃsu sedamalanti vuccati;
::

::gathalast
Katamañca navaṃ vilepanaṃ, yassa gandho na kadāci chijjati.
::

::hangnum
92\.
::

::gatha1
Dhammo rahado akaddamo, pāpaṃ sedamalanti vuccati;
::

::gathalast
Sīlañca navaṃ vilepanaṃ, tassa gandho na kadāci chijjati.
::

::hangnum
93\.
::

::gatha1
Nandanti sarīraghātino, na ca nandanti sarīradhārino;
::

::gathalast
Puṇṇāya ca puṇṇamāsiyā, ramamānāva jahanti jīvitanti.
::

::centre
Tuṇḍilajātakaṃ tatiyaṃ.
::

#### 389. Suvaṇṇakakkaṭajātakaṃ (6-2-4)

::hangnum
94\.
::

::gatha1
Siṅgīmigo āyatacakkhunetto, aṭṭhittaco vārisayo alomo;
::

::gathalast
Tenābhibhūto kapaṇaṃ rudāmi, hare sakhā kissa nu maṃ jahāsi.
::

::hangnum
95\.
::

::gatha1
So {pb:T:1.0203}{pb:M:1.0149} passasanto mahatā phaṇena, bhujaṅgamo kakkaṭamajjhapatto;
::

::gathalast
Sakhā sakhāraṃ paritāyamāno, bhujaṅgamaṃ kakkaṭako gahesi.
::

::hangnum
96\.
::

::gatha1
Na vāyasaṃ no pana kaṇhasappaṃ, ghāsatthiko kakkaṭako adeyya;
::

::gathalast
Pucchāmi taṃ āyatacakkhunetta, atha kissa hetumha ubho gahītā.
::

::hangnum
97\.
::

::gatha1
Ayaṃ puriso mama atthakāmo, yo maṃ gahetvāna dakāya neti;
::

::gathalast
Tasmiṃ mate dukkhamanappakaṃ me, ahañca eso ca ubho na homa.
::

::hangnum
98\.
::

::gatha1
Mamañca disvāna pavaddhakāyaṃ, sabbo jano hiṃsitumeva micche;
::

::gathalast
Sāduñca thūlañca muduñca maṃsaṃ, kākāpi maṃ disvāna {note:disva (sī. pī.)} viheṭhayeyyuṃ.
::

::hangnum
99\.
::

::gatha1
Sacetassa {pb:V:1.0125} hetumha ubho gahītā, uṭṭhātu poso visamāvamāmi {note:visamācamāmi (sī. pī. ka.)};
::

::gathalast
Mamañca kākañca pamuñca khippaṃ, pure {pb:T:1.0204} visaṃ gāḷhamupeti maccaṃ.
::

::hangnum
100\.
::

::gatha1
Sappaṃ pamokkhāmi na tāva kākaṃ, paṭibandhako {note:paṭibaddhako (sī. pī.)} hohiti {note:hoti hi (syā.)} tāva kāko;
::

::gathalast
Purisañca disvāna sukhiṃ arogaṃ, kākaṃ pamokkhāmi yatheva sappaṃ.
::

::hangnum
101\.
::

::gatha1
Kāko {pb:M:1.0150} tadā devadatto ahosi, māro pana kaṇhasappo ahosi;
::

::gathalast
Ānandabhaddo kakkaṭako ahosi, ahaṃ tadā brāhmaṇo homi satthāti {note:tatthāti (sī. pī.)}.
::

::centre
Suvaṇṇakakkaṭajātakaṃ catutthaṃ.
::

#### 390. Mayhakajātakaṃ (6-2-5)

::hangnum
102\.
::

::gatha1
Sakuṇo mayhako nāma, girisānudarīcaro;
::

::gathalast
Pakkaṃ pipphalimāruyha, mayhaṃ mayhanti kandati.
::

::hangnum
103\.
::

::gatha1
Tassevaṃ vilapantassa, dijasaṅghā samāgatā;
::

::gathalast
Bhutvāna pipphaliṃ yanti, vilapatveva so dijo.
::

::hangnum
104\.
::

::gatha1
Evameva idhekacco, saṅgharitvā bahuṃ dhanaṃ;
::

::gathalast
Nevattano na ñātīnaṃ, yathodhiṃ paṭipajjati.
::

::hangnum
105\.
::

::gatha1
Na so acchādanaṃ bhattaṃ, na mālaṃ na vilepanaṃ;
::

::gathalast
Anubhoti {pb:T:1.0205} {note:nānubhoti (syā. ka.)} sakiṃ kiñci, na saṅgaṇhāti ñātake.
::

::hangnum
106\.
::

::gatha1
Tassevaṃ vilapantassa, mayhaṃ mayhanti rakkhato;
::

::gatha2
Rājāno atha vā corā, dāyadā ye va {note:ye ca (syā. ka.)} appiyā;
::

::gathalast
Dhanamādāya gacchanti, vilapatveva so naro.
::

::hangnum
107\.
::

::gatha1
Dhīro {note:dhīro ca (sī.)} bhoge adhigamma, saṅgaṇhāti ca ñātake;
::

::gathalast
Tena so kittiṃ pappoti, pecca sagge pamodatīti {note:sagge ca modatīti (sī. pī.)}.
::

::centre
Mayhakajātakaṃ pañcamaṃ.
::

#### 391. Vijjādharajātakaṃ (6-2-6)

::hangnum
108\.
::

::gatha1
Dubbaṇṇarūpaṃ tuvamariyavaṇṇī, purakkhatvā {note:purakkhitvā (syā. ka.)} pañjaliko namassasi;
::

::gathalast
Seyyo nu te so udavā {note:udāhu (syā. ka.)} sarikkho, nāmaṃ parassattano cāpi brūhi.
::

::hangnum
109\.
::

::gatha1
Na {pb:M:1.0151} nāmagottaṃ gaṇhanti rāja, sammaggatānujjugatāna {note:samaggatānujjugatāna (syā.), samuggatānujjugatāna (ka.)} devā;
::

::gathalast
Ahañca te nāmadheyyaṃ vadāmi, sakkohamasmī tidasānamindo.
::

::hangnum
110\.
::

::gatha1
Yo {pb:V:1.0126} disvā bhikkhuṃ caraṇūpapannaṃ, purakkhatvā pañjaliko namassati;
::

::gathalast
Pucchāmi taṃ devarājetamatthaṃ, ito {pb:T:1.0206} cuto kiṃ labhate sukhaṃ so.
::

::hangnum
111\.
::

::gatha1
Yo disvā bhikkhuṃ caraṇūpapannaṃ, purakkhatvā pañjaliko namassati;
::

::gathalast
Diṭṭheva dhamme labhate pasaṃsaṃ, saggañca so yāti sarīrabhedā.
::

::hangnum
112\.
::

::gatha1
Lakkhī vata me udapādi ajja, yaṃ vāsavaṃ bhūtapatiddasāma;
::

::gathalast
Bhikkhuñca disvāna tuvañca sakka, kāhāmi puññāni anappakāni.
::

::hangnum
113\.
::

::gatha1
Addhā have sevitabbā sapaññā, bahussutā ye bahuṭhānacintino;
::

::gathalast
Bhikkhuñca disvāna mamañca rāja, karohi puññāni anappakāni.
::

::hangnum
114\.
::

::gatha1
Akkodhano niccapasannacitto, sabbātithīyācayogo bhavitvā;
::

::gathalast
Nihacca mānaṃ abhivādayissaṃ, sutvāna devinda subhāsitānīti.
::

::centre
Vijjādhara {note:dhajaviheṭhaka (sī. pī.), pabbajitaviheṭhaka (syā.)} jātakaṃ chaṭṭhaṃ.
::

#### 392. Siṅghapupphajātakaṃ (6-2-7)

::hangnum
115\.
::

::gatha1
Yametaṃ {pb:T:1.0207}{pb:M:1.0152} {note:yamekaṃ (pī.)} vārijaṃ pupphaṃ, adinnaṃ upasiṅghasi;
::

::gathalast
Ekaṅgametaṃ theyyānaṃ, gandhathenosi mārisa.
::

::hangnum
116\.
::

::gatha1
Na harāmi na bhañjāmi, ārā siṅghāmi vārijaṃ;
::

::gathalast
Atha kena nu vaṇṇena, gandhathenoti vuccati.
::

::hangnum
117\.
::

::gatha1
Yoyaṃ bhisāni khaṇati, puṇḍarīkāni bhañjati;
::

::gathalast
Evaṃ ākiṇṇakammanto, kasmā eso na vuccati.
::

::hangnum
118\.
::

::gatha1
Ākiṇṇaluddo puriso, dhāticelaṃva makkhito;
::

::gathalast
Tasmiṃ me vacanaṃ natthi, tañcārahāmi vattave.
::

::hangnum
119\.
::

::gatha1
Anaṅgaṇassa posassa, niccaṃ sucigavesino;
::

::gathalast
Vālaggamattaṃ pāpassa, abbhāmattaṃva khāyati.
::

::hangnum
120\.
::

::gatha1
Addhā maṃ yakkha jānāsi, atho maṃ anukampasi;
::

::gathalast
Punapi yakkha vajjāsi, yadā passasi edisaṃ.
::

::hangnum
121\.
::

::gatha1
Neva taṃ upajīvāmi, napi te bhatakāmhase {note:bhatakamhase (sī. pī.), bhatikamhase (syā.)};
::

::gathalast
Tvameva bhikkhu jāneyya, yena gaccheyya suggatinti.
::

::centre
Siṅghapuppha {note:bhisapuppha (sī. pī.), upasiṅghapuppha (syā.)} jātakaṃ sattamaṃ.
::

#### 393. Vighāsādajātakaṃ (6-2-8)

::hangnum
122\.
::

::gatha1
Susukhaṃ {pb:V:1.0127} vata jīvanti, ye janā vighāsādino;
::

::gathalast
Diṭṭheva {pb:T:1.0208} dhamme pāsaṃsā, samparāye ca suggatī.
::

::hangnum
123\.
::

::gatha1
Sukassa {note:suvassa (sī. syā. pī.)} bhāsamānassa, na nisāmetha paṇḍitā;
::

::gathalast
Idaṃ suṇātha sodariyā, amhevāyaṃ pasaṃsati.
::

::hangnum
124\.
::

::gatha1
Nāhaṃ tumhe pasaṃsāmi, kuṇapādā suṇātha me;
::

::gathalast
Ucchiṭṭhabhojino {note:bhojanā (ka.)} tumhe, na tumhe vighāsādino.
::

::hangnum
125\.
::

::gatha1
Sattavassā {pb:M:1.0153} pabbajitā, mejjhāraññe {note:majjheraññe (ka.)} sikhaṇḍino;
::

::gatha2
Vighāseneva yāpentā, mayaṃ ce bhoto gārayhā;
::

::gathalast
Ke nu bhoto pasaṃsiyā.
::

::hangnum
126\.
::

::gatha1
Tumhe sīhānaṃ byagghānaṃ, vāḷānañcāvasiṭṭhakaṃ;
::

::gathalast
Ucchiṭṭheneva yāpentā, maññivho vighāsādino.
::

::hangnum
127\.
::

::gatha1
Ye brāhmaṇassa samaṇassa, aññassa vā {note:aññassa ca (sī. syā.), aññasseva (pī.)} vanibbino {note:vaṇibbino (sī. syā.)};
::

::gathalast
Datvāva {note:datvāna (pī. ka.)} sesaṃ bhuñjanti, te janā vighāsādinoti.
::

::centre
Vighāsādajātakaṃ aṭṭhamaṃ.
::

#### 394. Vaṭṭakajātakaṃ (6-2-9)

::hangnum
128\.
::

::gatha1
Paṇītaṃ bhuñjase bhattaṃ, sappitelañca mātula;
::

::gathalast
Atha kena nu vaṇṇena, kiso tvamasi vāyasa.
::

::hangnum
129\.
::

::gatha1
Amittamajjhe vasato, tesu āmisamesato;
::

::gathalast
Niccaṃ ubbiggahadayassa, kuto kākassa daḷhiyaṃ.
::

::hangnum
130\.
::

::gatha1
Niccaṃ ubbegino {note:ubbiggino (syā. ka.), ubbedhino (sī.)} kākā, dhaṅkā pāpena kammunā;
::

::gathalast
Laddho {pb:T:1.0209} piṇḍo na pīṇeti, kiso tenasmi vaṭṭaka.
::

::hangnum
131\.
::

::gatha1
Lūkhāni tiṇabījāni, appasnehāni bhuñjasi;
::

::gathalast
Atha kena nu vaṇṇena, thūlo tvamasi vaṭṭaka.
::

::hangnum
132\.
::

::gatha1
Appicchā appacintāya, adūragamanena ca;
::

::gathalast
Laddhāladdhena yāpento, thūlo tenasmi vāyasa.
::

::hangnum
133\.
::

::gatha1
Appicchassa {pb:V:1.0128} hi posassa, appacintasukhassa {note:appacintisukhassa (sī. syā. pī.)} ca;
::

::gathalast
Susaṅgahitamānassa {note:susaṅgahitapamāṇassa (sī. syā. pī.)}, vuttī susamudānayāti.
::

::centre
Vaṭṭakajātakaṃ navamaṃ.
::

#### 395. Pārāvatajātakaṃ (6-2-10)

::hangnum
134\.
::

::gatha1
Cirassaṃ vata passāmi, sahāyaṃ maṇidhārinaṃ;
::

::gathalast
Sukatā {note:sukatāya (sī. pī.)} massukuttiyā, sobhate vata me sakhā.
::

::hangnum
135\.
::

::gatha1
Parūḷhakacchanakhalomo{pb:M:1.0154}, ahaṃ kammesu byāvaṭo;
::

::gathalast
Cirassaṃ nhāpitaṃ laddhā, lomaṃ taṃ ajjaṃ hārayiṃ {note:apahārayiṃ (sī. pī.)}.
::

::hangnum
136\.
::

::gatha1
Yaṃ nu lomaṃ ahāresi, dullabhaṃ laddha kappakaṃ;
::

::gathalast
Atha kiñcarahi te samma, kaṇṭhe kiṇikiṇāyati {note:idaṃ kaṇṭhe kiṇāyati (ka.), kaṇṭhe kiṃnikilāyati (syā.)}.
::

::hangnum
137\.
::

::gatha1
Manussasukhumālānaṃ, maṇi kaṇṭhesu lambati;
::

::gathalast
Tesāhaṃ {pb:T:1.0210} anusikkhāmi, mā tvaṃ maññi davā kataṃ.
::

::hangnum
138\.
::

::gatha1
Sacepimaṃ pihayasi, massukuttiṃ sukāritaṃ;
::

::gathalast
Kārayissāmi te samma, maṇiñcāpi dadāmi te.
::

::hangnum
139\.
::

::gatha1
Tvaññeva maṇinā channo, sukatāya ca massuyā;
::

::gathalast
Āmanta kho taṃ gacchāmi, piyaṃ me tava dassananti.
::

::centre
Pārāvatajātakaṃ {note:kākajātakaṃ (sī. pī.), maṇijātakaṃ (syā.)} dasamaṃ.
::

::centre
Kharaputtavaggo {note:senakavaggo (sī. pī.), khuraputtavaggo (syā.), sūcivaggo (ka.)} dutiyo.
::

Tassuddānaṃ –

::gatha1
Atha passa sasūci ca tuṇḍilako, miga mayhakapañcamapakkhivaro;
::

::gathalast
Atha pañjali vārija mejjha puna, atha vaṭṭa kapotavarena dasāti.
::

Atha vagguddānaṃ –

::gatha1
Atha vaggaṃ pakittissaṃ, chanipātaṃ varuttame;
::

::gathalast
Avāriyā ca kharo ca {note:senaka (sī.), sūci ca (syā. ka.)}, dve ca vuttā subyañjanāti.
::

::centre
Chakkanipātaṃ niṭṭhitaṃ.
::

### 7. Sattakanipāto

#### 1. Kukkuvaggo

#### 396. Kukkujātakaṃ (7-1-1)

::hangnum
1\.
::

::gatha1
Diyaḍḍhakukkū {pb:T:1.0211}{pb:V:1.0129}{pb:M:1.0155} udayena kaṇṇikā, vidatthiyo aṭṭha parikkhipanti naṃ;
::

::gathalast
Sā siṃsapā {note:sasiṃsapā (sī. pī.), sā sīsapā (syā.), yā siṃsapā (ka. sī. niyya)} sāramayā apheggukā, kuhiṃ ṭhitā upparito {note:uparito (sī. syā. pī.)} na dhaṃsati.
::

::hangnum
2\.
::

::gatha1
Yā tiṃsati sāramayā anujjukā, parikiriya {note:pakiriyā (ka.)} gopāṇasiyo samaṃ ṭhitā {note:samaṭṭhitā (sī. syā.)};
::

::gathalast
Tāhi susaṅgahitā balasā pīḷitā {note:tā saṅgahitā balasā ca pīḷitā (sī.), tāhi susaṅgahitā balasā ca pīḷitā (syā.), tāhi saṅgahītā balasā ca pīḷitā (pī.)}, samaṃ ṭhitā upparito na dhaṃsati.
::

::hangnum
3\.
::

::gatha1
Evampi mittehi daḷhehi paṇḍito, abhejjarūpehi sucīhi mantibhi;
::

::gathalast
Susaṅgahīto siriyā na dhaṃsati, gopāṇasī bhāravahāva kaṇṇikā.
::

::hangnum
4\.
::

::gatha1
Kharattacaṃ bellaṃ yathāpi satthavā, anāmasantopi karoti tittakaṃ;
::

::gathalast
Samāharaṃ sāduṃ karoti patthiva, asāduṃ kayirā tanubandhamuddharaṃ {note:tanuvaṭṭamuddharaṃ (sī. pī.)}.
::

::hangnum
5\.
::

::gatha1
Evampi {pb:T:1.0212} gāmanigamesu paṇḍito, asāhasaṃ rājadhanāni saṅgharaṃ;
::

::gathalast
Dhammānuvattī paṭipajjamāno, sa phāti kayirā aviheṭhayaṃ paraṃ.
::

::hangnum
6\.
::

::gatha1
Odātamūlaṃ {pb:M:1.0156} sucivārisambhavaṃ, jātaṃ yathā pokkharaṇīsu ambujaṃ;
::

::gathalast
Padumaṃ yathā agginikāsiphālimaṃ, na kaddamo na rajo na vāri limpati.
::

::hangnum
7\.
::

::gatha1
Evampi vohārasuciṃ asāhasaṃ, visuddhakammantamapetapāpakaṃ;
::

::gathalast
Na limpati kammakilesa tādiso, jātaṃ yathā pokkharaṇīsu ambujanti.
::

::centre
Kukkujātakaṃ paṭhamaṃ.
::

#### 397. Manojajātakaṃ (7-1-2)

::hangnum
8\.
::

::gatha1
Yathā cāpo ninnamati, jiyā cāpi nikūjati;
::

::gathalast
Haññate nūna manojo, migarājā sakhā mama.
::

::hangnum
9\.
::

::gatha1
Handa dāni vanantāni, pakkamāmi yathāsukhaṃ;
::

::gathalast
Netādisā sakhā honti, labbhā me jīvato sakhā.
::

::hangnum
10\.
::

::gatha1
Na {pb:V:1.0130} pāpajanasaṃsevī, accantaṃ sukhamedhati;
::

::gathalast
Manojaṃ {pb:T:1.0213} passa semānaṃ, giriyassānusāsanī {note:ariyassānusāsanī (sī. syā. pī.)}.
::

::hangnum
11\.
::

::gatha1
Na pāpasampavaṅkena, mātā puttena nandati;
::

::gathalast
Manojaṃ passa semānaṃ, acchannaṃ {note:sacchannaṃ (ka.)} samhi lohite.
::

::hangnum
12\.
::

::gatha1
Evamāpajjate poso, pāpiyo ca nigacchati;
::

::gathalast
Yo ve hitānaṃ vacanaṃ, na karoti atthadassinaṃ.
::

::hangnum
13\.
::

::gatha1
Evañca so hoti tato ca pāpiyo, yo uttamo adhamajanūpasevī;
::

::gathalast
Passuttamaṃ adhamajanūpasevitaṃ {note:seviṃ (syā.)}, migādhipaṃ saravaraveganiddhutaṃ.
::

::hangnum
14\.
::

::gatha1
Nihīyati {pb:M:1.0157} puriso nihīnasevī, na ca hāyetha kadāci tulyasevī;
::

::gathalast
Seṭṭhamupagamaṃ {note:mupanamaṃ (sī. pī. a. ni. 3.26)} udeti khippaṃ, tasmāttanā uttaritaraṃ {note:tasmā attano uttariṃ (sī. pī.), tasmā attano uttaraṃ (syā.)} bhajethāti.
::

::centre
Manojajātakaṃ dutiyaṃ.
::

#### 398. Sutanujātakaṃ (7-1-3)

::hangnum
15\.
::

::gatha1
Rājā te bhattaṃ pāhesi, suciṃ maṃsūpasecanaṃ;
::

::gathalast
Maghadevasmiṃ {note:makhādevasmiṃ (sī. pī.), māghadevasmiṃ (ka.)} adhivatthe, ehi nikkhamma bhuñjassu.
::

::hangnum
16\.
::

::gatha1
Ehi māṇava orena, bhikkhamādāya sūpitaṃ;
::

::gathalast
Tvañca {pb:T:1.0214} māṇava bhikkhā ca {note:bhakkhosi (syā.), bhakkhāva (ka.)}, ubho bhakkhā bhavissatha.
::

::hangnum
17\.
::

::gatha1
Appakena tuvaṃ yakkha, thullamatthaṃ jahissasi;
::

::gathalast
Bhikkhaṃ te nāharissanti, janā maraṇasaññino.
::

::hangnum
18\.
::

::gatha1
Laddhāya yakkhā {note:laddhāyaṃ yakkha (sī. syā. pī.)} tava niccabhikkhaṃ, suciṃ paṇītaṃ rasasā upetaṃ;
::

::gathalast
Bhikkhañca te āhariyo naro idha, sudullabho hehiti bhakkhite {note:khādite (sī. syā. pī.)} mayi.
::

::hangnum
19\.
::

::gatha1
Mameva {note:mamesa (sī. pī.)} sutano attho, yathā bhāsasi māṇava;
::

::gathalast
Mayā tvaṃ samanuññāto, sotthiṃ passāhi mātaraṃ.
::

::hangnum
20\.
::

::gatha1
Khaggaṃ chattañca pātiñca, gacchamādāya {note:gacchevādāya (sī. syā. pī.)} māṇava;
::

::gathalast
Sotthiṃ passatu te mātā, tvañca passāhi mātaraṃ.
::

::hangnum
21\.
::

::gatha1
Evaṃ yakkha sukhī hohi, saha sabbehi ñātibhi;
::

::gathalast
Dhanañca me adhigataṃ, rañño ca vacanaṃ katanti.
::

::centre
Sutanujātakaṃ tatiyaṃ.
::

#### 399. Mātuposakagijjhajātakaṃ (7-1-4)

::hangnum
22\.
::

::gatha1
Te {pb:V:1.0131}{pb:M:1.0158} kathaṃ nu karissanti, vuddhā giridarīsayā;
::

::gathalast
Ahaṃ baddhosmi pāsena, nilīyassa vasaṃ gato.
::

::hangnum
23\.
::

::gatha1
Kiṃ gijjha paridevasi, kā nu te paridevanā;
::

::gathalast
Na {pb:T:1.0215} me suto vā diṭṭho vā, bhāsanto mānusiṃ dijo.
::

::hangnum
24\.
::

::gatha1
Bharāmi mātāpitaro, vuddhe giridarīsaye;
::

::gathalast
Te kathaṃ nu karissanti, ahaṃ vasaṃ gato tava.
::

::hangnum
25\.
::

::gatha1
Yaṃ nu gijjho yojanasataṃ, kuṇapāni avekkhati;
::

::gathalast
Kasmā jālañca pāsañca, āsajjāpi na bujjhasi.
::

::hangnum
26\.
::

::gatha1
Yadā parābhavo hoti, poso jīvitasaṅkhaye;
::

::gathalast
Atha jālañca pāsañca, āsajjāpi na bujjhati.
::

::hangnum
27\.
::

::gatha1
Bharassu mātāpitaro, vuddhe giridarīsaye;
::

::gathalast
Mayā tvaṃ samanuññāto, sotthiṃ passāhi ñātake.
::

::hangnum
28\.
::

::gatha1
Evaṃ luddaka nandassu, saha sabbehi ñātibhi;
::

::gathalast
Bharissaṃ mātāpitaro, vuddhe giridarīsayeti.
::

::centre
Mātuposakagijjhajātakaṃ catutthaṃ.
::

#### 400. Dabbhapupphajātakaṃ (7-1-5)

::hangnum
29\.
::

::gatha1
Anutīracārī bhaddante, sahāyamanudhāva maṃ;
::

::gathalast
Mahā me gahito {note:rohito (ka.)} maccho, so maṃ harati vegasā.
::

::hangnum
30\.
::

::gatha1
Gambhīracārī bhaddante, daḷhaṃ gaṇhāhi thāmasā;
::

::gathalast
Ahaṃ taṃ uddharissāmi, supaṇṇo uragāmiva {note:uragammiva (sī. syā. pī.)}.
::

::hangnum
31\.
::

::gatha1
Vivādo no samuppanno, dabbhapuppha suṇohi me;
::

::gathalast
Samehi {pb:T:1.0216} medhagaṃ {note:medhakaṃ (pī.)} samma, vivādo vūpasammataṃ.
::

::hangnum
32\.
::

::gatha1
Dhammaṭṭhohaṃ pure āsiṃ, bahū aḍḍā me tīritā {note:bahuaṭṭaṃ me tīritaṃ (sī.), bahuaṭṭaṃva tīritaṃ (syā.), bahu atthaṃ me tīritaṃ (pī.)};
::

::gathalast
Samemi medhagaṃ samma, vivādo vūpasammataṃ.
::

::hangnum
33\.
::

::gatha1
Anutīracāri {pb:M:1.0159} naṅguṭṭhaṃ, sīsaṃ gambhīracārino;
::

::gathalast
Accāyaṃ {note:athāyaṃ (sī. pī.)} majjhimo khaṇḍo, dhammaṭṭhassa bhavissati.
::

::hangnum
34\.
::

::gatha1
Cirampi {pb:V:1.0132} bhakkho abhavissa, sace na vivademase;
::

::gathalast
Asīsakaṃ anaṅguṭṭhaṃ, siṅgālo harati rohitaṃ.
::

::hangnum
35\.
::

::gatha1
Yathāpi rājā nandeyya, rajjaṃ laddhāna khattiyo;
::

::gathalast
Evāhamajja nandāmi, disvā puṇṇamukhaṃ patiṃ.
::

::hangnum
36\.
::

::gatha1
Kathaṃ nu thalajo santo, udake macchaṃ parāmasi;
::

::gathalast
Puṭṭho me samma akkhāhi, kathaṃ adhigataṃ tayā.
::

::hangnum
37\.
::

::gatha1
Vivādena kisā honti, vivādena dhanakkhayā;
::

::gathalast
Jīnā uddā vivādena, bhuñja māyāvi rohitaṃ.
::

::hangnum
38\.
::

::gatha1
Evameva manussesu, vivādo yattha jāyati;
::

::gatha2
Dhammaṭṭhaṃ paṭidhāvanti, so hi nesaṃ vināyako;
::

::gathalast
Dhanāpi tattha jīyanti, rājakoso pavaḍḍhatīti {note:ca vaḍḍhati (pī.)}.
::

::centre
Dabbhapupphajātakaṃ pañcamaṃ.
::

#### 401. Paṇṇakajātakaṃ (7-1-6)

::hangnum
39\.
::

::gatha1
Paṇṇakaṃ {note:dasaṇṇakaṃ (sī. syā. pī.)} tikhiṇadhāraṃ, asiṃ sampannapāyinaṃ;
::

::gatha2
Parisāyaṃ {pb:T:1.0217} puriso gilati, kiṃ dukkarataraṃ tato;
::

::gathalast
Yadaññaṃ dukkaraṃ ṭhānaṃ, taṃ me akkhāhi pucchito.
::

::hangnum
40\.
::

::gatha1
Gileyya puriso lobhā, asiṃ sampannapāyinaṃ;
::

::gatha2
Yo ca vajjā dadāmīti, taṃ dukkarataraṃ tato;
::

::gathalast
Sabbaññaṃ sukaraṃ ṭhānaṃ, evaṃ jānāhi maddava {note:māgadha (sī. syā. pī.)}.
::

::hangnum
41\.
::

::gatha1
Byākāsi āyuro pañhaṃ, atthaṃ {note:attha (pī. sī. niyya)} dhammassa kovido;
::

::gatha2
Pukkusaṃ dāni pucchāmi, kiṃ dukkarataraṃ tato;
::

::gathalast
Yadaññaṃ dukkaraṃ ṭhānaṃ, taṃ me akkhāhi pucchito.
::

::hangnum
42\.
::

::gatha1
Na {pb:M:1.0160} vācamupajīvanti, aphalaṃ giramudīritaṃ;
::

::gatha2
Yo ca datvā avākayirā, taṃ dukkarataraṃ tato;
::

::gathalast
Sabbaññaṃ sukaraṃ ṭhānaṃ, evaṃ jānāhi maddava.
::

::hangnum
43\.
::

::gatha1
Byākāsi pukkuso pañhaṃ, atthaṃ dhammassa kovido;
::

::gatha2
Senakaṃ dāni pucchāmi, kiṃ dukkarataraṃ tato;
::

::gathalast
Yadaññaṃ dukkaraṃ ṭhānaṃ, taṃ me akkhāhi pucchito.
::

::hangnum
44\.
::

::gatha1
Dadeyya {pb:V:1.0133} puriso dānaṃ, appaṃ vā yadi vā bahuṃ;
::

::gatha2
Yo ca datvā nānutappe {note:tape (sī. pī.)}, taṃ dukkarataraṃ tato;
::

::gathalast
Sabbaññaṃ sukaraṃ ṭhānaṃ, evaṃ jānāhi maddava.
::

::hangnum
45\.
::

::gatha1
Byākāsi āyuro pañhaṃ, atho pukkusaporiso;
::

::gathalast
Sabbe {pb:T:1.0218} pañhe atibhoti, yathā bhāsati senakoti.
::

::centre
Paṇṇaka {note:dasaṇṇaka (sī. syā. pī.)} jātakaṃ chaṭṭhaṃ.
::

#### 402. Sattubhastajātakaṃ (7-1-7)

::hangnum
46\.
::

::gatha1
Vibbhantacitto kupitindriyosi, nettehi te vārigaṇā savanti;
::

::gathalast
Kiṃ te naṭṭhaṃ kiṃ pana patthayāno, idhāgamā brahme tadiṅgha {note:brāhmaṇa iṅgha (sī. syā.)} brūhi.
::

::hangnum
47\.
::

::gatha1
Miyyetha bhariyā vajato mamajja, agacchato maraṇamāha yakkho;
::

::gathalast
Etena dukkhena pavedhitosmi, akkhāhi me senaka etamatthaṃ.
::

::hangnum
48\.
::

::gatha1
Bahūni ṭhānāni vicintayitvā, yamettha vakkhāmi tadeva saccaṃ;
::

::gathalast
Maññāmi te brāhmaṇa sattubhastaṃ, ajānato kaṇhasappo paviṭṭho.
::

::hangnum
49\.
::

::gatha1
Ādāya {pb:M:1.0161} daṇḍaṃ parisumbha bhastaṃ, passeḷamūgaṃ uragaṃ dujivhaṃ {note:dijivhaṃ (sī. pī.)};
::

::gathalast
Chindajja kaṅkhaṃ vicikicchitāni, bhujaṅgamaṃ passa pamuñca bhastaṃ.
::

::hangnum
50\.
::

::gatha1
Saṃviggarūpo {pb:T:1.0219} parisāya majjhe, so brāhmaṇo sattubhastaṃ pamuñci;
::

::gathalast
Atha nikkhami urago uggatejo, āsīviso sappo phaṇaṃ karitvā.
::

::hangnum
51\.
::

::gatha1
Suladdhalābhā janakassa rañño, yo passatī senakaṃ sādhupaññaṃ;
::

::gathalast
Vivaṭṭachaddo {note:vivattacchaddo (sī.), vivaṭṭacchado (syā.), vivaṭṭacchaddā (pī.)} nusi sabbadassī, ñāṇaṃ nu te brāhmaṇa bhiṃsarūpaṃ.
::

::hangnum
52\.
::

::gatha1
Imāni me sattasatāni atthi, gaṇhāhi sabbāni dadāmi tuyhaṃ;
::

::gathalast
Tayā hi me jīvitamajja laddhaṃ, athopi bhariyāya makāsi sotthiṃ.
::

::hangnum
53\.
::

::gatha1
Na paṇḍitā vetanamādiyanti, citrāhi gāthāhi subhāsitāhi;
::

::gathalast
Itopi te brahme dadantu vittaṃ, ādāya tvaṃ gaccha sakaṃ niketanti.
::

::centre
Sattubhastajātakaṃ {note:senakajātakaṃ (syā.)} sattamaṃ.
::

#### 403. Aṭṭhisenakajātakaṃ (7-1-8)

::hangnum
54\.
::

::gatha1
Yeme {pb:T:1.0220} ahaṃ na jānāmi, aṭṭhisena vanibbake;
::

::gathalast
Te maṃ saṅgamma yācanti, kasmā maṃ tvaṃ na yācasi.
::

::hangnum
55\.
::

::gatha1
Yācako {pb:V:1.0134} appiyo hoti, yācaṃ adadamappiyo;
::

::gathalast
Tasmāhaṃ taṃ na yācāmi, mā me videssanā {note:viddesanā (sī. pī.)} ahu.
::

::hangnum
56\.
::

::gatha1
Yo {pb:M:1.0162} ve yācanajīvāno, kāle yācaṃ na yācati;
::

::gathalast
Parañca puññā {note:puññaṃ (syā. ka.)} dhaṃseti, attanāpi na jīvati.
::

::hangnum
57\.
::

::gatha1
Yo ca {note:yo ve (ka.)} yācanajīvāno, kāle yācañhi yācati {note:yācaṃpi yācati (syā.), yācāni yācati (pī.), yācati yācanaṃ (sī. niyya), yācanaṃ yācati (ka.)};
::

::gathalast
Parañca puññaṃ labbheti, attanāpi ca jīvati.
::

::hangnum
58\.
::

::gatha1
Na ve dessanti {note:na ve dussanti (syā.), na ve dissanti (pī.), na videssanti (ka. aṭṭha.)} sappaññā, disvā yācakamāgate;
::

::gathalast
Brahmacāri piyo mesi, vada tvaṃ {note:vara taṃ (sī.), vara tvaṃ (pī.)} bhaññamicchasi {note:yaññamicchasi (?)}.
::

::hangnum
59\.
::

::gatha1
Na ve yācanti sappaññā, dhīro ca veditumarahati;
::

::gathalast
Uddissa ariyā tiṭṭhanti, esā ariyāna yācanā.
::

::hangnum
60\.
::

::gatha1
Dadāmi te brāhmaṇa rohiṇīnaṃ, gavaṃ sahassaṃ saha puṅgavena;
::

::gathalast
Ariyo hi ariyassa kathaṃ na dajjā, sutvāna gāthā tava dhammayuttāti.
::

::centre
Aṭṭhisenakajātakaṃ aṭṭhamaṃ.
::

#### 404. Kapijātakaṃ (7-1-9)

::hangnum
61\.
::

::gatha1
Yattha {pb:T:1.0221} verī nivasati, na vase tattha paṇḍito;
::

::gathalast
Ekarattaṃ dirattaṃ vā, dukkhaṃ vasati verisu.
::

::hangnum
62\.
::

::gatha1
Diso ve lahucittassa, posassānuvidhīyato;
::

::gathalast
Ekassa kapino hetu, yūthassa anayo kato.
::

::hangnum
63\.
::

::gatha1
Bālova {note:ca (sī. syā. pī.)} paṇḍitamānī, yūthassa parihārako;
::

::gathalast
Sacittassa vasaṃ gantvā, sayethāyaṃ {note:passethāyaṃ (ka.)} yathā kapi.
::

::hangnum
64\.
::

::gatha1
Na sādhu balavā bālo, yūthassa parihārako;
::

::gathalast
Ahito bhavati ñātīnaṃ, sakuṇānaṃva cetako {note:ceṭako (ka.)}.
::

::hangnum
65\.
::

::gatha1
Dhīrova {pb:M:1.0163} balavā sādhu, yūthassa parihārako;
::

::gathalast
Hito bhavati ñātīnaṃ, tidasānaṃva vāsavo.
::

::hangnum
66\.
::

::gatha1
Yo ca sīlañca paññañca, sutañcattani passati;
::

::gathalast
Ubhinnamatthaṃ carati, attano ca parassa ca.
::

::hangnum
67\.
::

::gatha1
Tasmā tuleyya mattānaṃ, sīlapaññāsutāmiva {note:sīlaṃ paññaṃ sutaṃpiva (syā.)};
::

::gathalast
Gaṇaṃ vā parihare dhīro, eko vāpi paribbajeti.
::

::centre
Kapijātakaṃ navamaṃ.
::

#### 405. Bakajātakaṃ (7-1-10)

::hangnum
68\.
::

::gatha1
Dvāsattati {pb:V:1.0135} gotama {note:bho gotama (ka.)} puññakammā, vasavattino {pb:T:1.0222} jātijaraṃ atītā;
::

::gathalast
Ayamantimā vedagū brahmapatti {note:brahmupapatti (syā. ka.)}, asmābhijappanti janā {note:pajā (ka.)} anekā.
::

::hangnum
69\.
::

::gatha1
Appañhi etaṃ {note:appañca hetaṃ (syā.), appaṃsi etaṃ (ka.)} na hi dīghamāyu, yaṃ tvaṃ baka maññasi dīghamāyuṃ;
::

::gathalast
Sataṃ sahassāni {note:sahassānaṃ (sī. pī. saṃ. ni. 1.175), sahassāna (syā. kaṃ.)} nirabbudānaṃ, āyuṃ pajānāmi tavāha brahme.
::

::hangnum
70\.
::

::gatha1
Anantadassī bhagavāhamasmi, jātijjaraṃ sokamupātivatto;
::

::gathalast
Kiṃ me purāṇaṃ vatasīlavattaṃ {note:sīlavantaṃ (pī. ka.)}, ācikkha me taṃ yamahaṃ vijaññaṃ.
::

::hangnum
71\.
::

::gatha1
Yaṃ tvaṃ apāyesi bahū manusse, pipāsite ghammani samparete;
::

::gathalast
Taṃ te purāṇaṃ vatasīlavattaṃ, suttappabuddhova anussarāmi.
::

::hangnum
72\.
::

::gatha1
Yaṃ {pb:M:1.0164} eṇikūlasmi janaṃ gahītaṃ, amocayī gayhaka niyyamānaṃ;
::

::gathalast
Taṃ te purāṇaṃ vatasīlavattaṃ, suttappabuddhova anussarāmi.
::

::hangnum
73\.
::

::gatha1
Gaṅgāya sotasmiṃ gahītanāvaṃ, luddena {pb:T:1.0223} nāgena manussakappā;
::

::gatha2
Amocayi tvaṃ balasā pasayha, taṃ te purāṇaṃ vatasīlavattaṃ;
::

::gathalast
Suttappabuddhova anussarāmi.
::

::hangnum
74\.
::

::gatha1
Kappo ca te baddhacaro {note:patthacaro (syā.), paṭṭhacaro (ka.)} ahosi, sambuddhimantaṃ {note:sambuddhivantaṃ (syā. pī.), sambuddhavantaṃ (ka.)} vatinaṃ {note:vatitaṃ (syā.), vatidaṃ (ka.)} amaññaṃ;
::

::gathalast
Taṃ te purāṇaṃ vatasīlavattaṃ, suttappabuddhova anussarāmi.
::

::hangnum
75\.
::

::gatha1
Addhā pajānāsi mametamāyuṃ, aññampi jānāsi tathā hi buddho;
::

::gathalast
Tathā hi tāyaṃ {note:tyāyaṃ (saṃ. ni. 1.175)} jalitānubhāvo, obhāsayaṃ tiṭṭhati brahmalokanti.
::

::centre
Bakajātakaṃ dasamaṃ.
::

::centre
Kukkuvaggo paṭhamo.
::

Tassuddānaṃ –

::gatha1
Varakaṇṇika cāpavaro sutano, atha gijjha sarohitamacchavaro;
::

::gathalast
Puna paṇṇaka {note:dasaṇṇaka (sī. syā. pī.)} senaka yācanako, atha veri sabrahmabakena dasāti.
::

#### 2. Gandhāravaggo

#### 406. Gandhārajātakaṃ (7-2-1)

::hangnum
76\.
::

::gatha1
Hitvā {pb:T:1.0224}{pb:V:1.0136}{pb:M:1.0165} gāmasahassāni, paripuṇṇāni soḷasa;
::

::gathalast
Koṭṭhāgārāni phītāni, sannidhiṃ dāni kubbasi.
::

::hangnum
77\.
::

::gatha1
Hitvā gandhāravisayaṃ, pahūtadhanadhāriyaṃ {note:dhāniyaṃ (sī. pī.), dhaññanti attho};
::

::gathalast
Pasāsanato {note:pasāsanito (sī. syā.), pasāsanāto (pī.)} nikkhanto, idha dāni pasāsasi.
::

::hangnum
78\.
::

::gatha1
Dhammaṃ bhaṇāmi vedeha, adhammo me na ruccati;
::

::gathalast
Dhammaṃ me bhaṇamānassa, na pāpamupalimpati.
::

::hangnum
79\.
::

::gatha1
Yena kenaci vaṇṇena, paro labhati ruppanaṃ;
::

::gathalast
Mahatthiyampi ce vācaṃ, na taṃ bhāseyya paṇḍito.
::

::hangnum
80\.
::

::gatha1
Kāmaṃ ruppatu vā mā vā, bhusaṃva vikirīyatu;
::

::gathalast
Dhammaṃ me bhaṇamānassa, na pāpamupalimpati.
::

::hangnum
81\.
::

::gatha1
No ce assa sakā buddhi, vinayo vā susikkhito;
::

::gathalast
Vane andhamahiṃsova {note:andhamahisova (sī. pī.)} careyya bahuko jano.
::

::hangnum
82\.
::

::gatha1
Yasmā ca panidhekacce, āceramhi {note:ācāramhi (sī. pī.)} susikkhitā;
::

::gathalast
Tasmā vinītavinayā, caranti susamāhitāti.
::

::centre
Gandhārajātakaṃ paṭhamaṃ.
::

#### 407. Mahākapijātakaṃ (7-2-2)

::hangnum
83\.
::

::gatha1
Attānaṃ {pb:T:1.0225} saṅkamaṃ katvā, yo sotthiṃ samatārayi;
::

::gathalast
Kiṃ tvaṃ tesaṃ kime {note:kimo (sī. pī.), kiṃ me (syā.)} tuyhaṃ, honti ete {note:hete (syā.), so te (ka.)} mahākapi.
::

::hangnum
84\.
::

::gatha1
Rājāhaṃ issaro tesaṃ, yūthassa parihārako;
::

::gathalast
Tesaṃ sokaparetānaṃ, bhītānaṃ te arindama.
::

::hangnum
85\.
::

::gatha1
Ullaṅghayitvā {note:sa laṅghayitvā (pī.), sulaṅghayitvā (ka.)} attānaṃ, vissaṭṭhadhanuno sataṃ;
::

::gathalast
Tato aparapādesu, daḷhaṃ bandhaṃ latāguṇaṃ.
::

::hangnum
86\.
::

::gatha1
Chinnabbhamiva {pb:M:1.0166} vātena, nuṇṇo {note:nunno (sī.)} rukkhaṃ upāgamiṃ;
::

::gathalast
Sohaṃ appabhavaṃ tattha, sākhaṃ hatthehi aggahiṃ.
::

::hangnum
87\.
::

::gatha1
Taṃ {pb:V:1.0137} maṃ viyāyataṃ santaṃ, sākhāya ca latāya ca;
::

::gathalast
Samanukkamantā pādehi, sotthiṃ sākhāmigā gatā.
::

::hangnum
88\.
::

::gatha1
Taṃ maṃ na tapate bandho, mato {note:vadho (sī. syā. pī.)} me na tapessati;
::

::gathalast
Sukhamāharitaṃ tesaṃ, yesaṃ rajjamakārayiṃ.
::

::hangnum
89\.
::

::gatha1
Esā te upamā rāja, taṃ suṇohi arindama {note:atthasandassanī katā (pī.)};
::

::gatha2
Raññā raṭṭhassa yoggassa, balassa nigamassa ca;
::

::gathalast
Sabbesaṃ sukhameṭṭhabbaṃ, khattiyena pajānatāti.
::

::centre
Mahākapijātakaṃ dutiyaṃ.
::

#### 408. Kumbhakārajātakaṃ (7-2-3)

::hangnum
90\.
::

::gatha1
Ambāhamaddaṃ {pb:T:1.0226} vanamantarasmiṃ, nīlobhāsaṃ phalitaṃ {note:phalinaṃ (pī.)} saṃvirūḷhaṃ;
::

::gathalast
Tamaddasaṃ phalahetu vibhaggaṃ, taṃ disvā bhikkhācariyaṃ carāmi.
::

::hangnum
91\.
::

::gatha1
Selaṃ sumaṭṭhaṃ naravīraniṭṭhitaṃ {note:naravidduniṭṭhitaṃ (ka.)}, nārī yugaṃ dhārayi appasaddaṃ;
::

::gathalast
Dutiyañca āgamma ahosi saddo, taṃ disvā bhikkhācariyaṃ carāmi.
::

::hangnum
92\.
::

::gatha1
Dijā dijaṃ kuṇapamāharantaṃ, ekaṃ samānaṃ bahukā samecca;
::

::gathalast
Āhārahetū paripātayiṃsu, taṃ disvā bhikkhācariyaṃ carāmi.
::

::hangnum
93\.
::

::gatha1
Usabhāhamaddaṃ yūthassa majjhe, calakkakuṃ vaṇṇabalūpapannaṃ;
::

::gathalast
Tamaddasaṃ kāmahetu vitunnaṃ, taṃ disvā bhikkhācariyaṃ carāmi.
::

::hangnum
94\.
::

::gatha1
Karaṇḍako {pb:M:1.0167} {note:karaṇḍunāma (sī. pī.)} kaliṅgānaṃ, gandhārānañca naggaji;
::

::gathalast
Nimirājā videhānaṃ, pañcālānañca dummukho;
::

::gathalast
Ete raṭṭhāni hitvāna, pabbajiṃsu akiñcanā.
::

::hangnum
95\.
::

::gatha1
Sabbepime {pb:T:1.0227} devasamā samāgatā, aggī yathā pajjalito tathevime;
::

::gathalast
Ahampi eko carissāmi bhaggavi, hitvāna kāmāni yathodhikāni.
::

::hangnum
96\.
::

::gatha1
Ayameva kālo na hi añño atthi, anusāsitā me na bhaveyya pacchā;
::

::gathalast
Ahampi ekā carissāmi bhaggava, sakuṇīva muttā purisassa hatthā.
::

::hangnum
97\.
::

::gatha1
Āmaṃ pakkañca jānanti, atho loṇaṃ aloṇakaṃ;
::

::gathalast
Tamahaṃ disvāna pabbajiṃ, careva tvaṃ carāmahanti.
::

::centre
Kumbhakārajātakaṃ tatiyaṃ.
::

#### 409. Daḷhadhammajātakaṃ (7-2-4)

::hangnum
98\.
::

::gatha1
Ahaṃ {pb:V:1.0138} ce daḷhadhammassa {note:daḷhadhammāya (pī.)}, vahanti nābhirādhayiṃ;
::

::gathalast
Dharantī urasi sallaṃ, yuddhe vikkantacārinī.
::

::hangnum
99\.
::

::gatha1
Nūna rājā na jānāti {note:na ha nūna rājā jānāti (sī. pī.)}, mama vikkamaporisaṃ;
::

::gathalast
Saṅgāme sukatantāni, dūtavippahitāni ca.
::

::hangnum
100\.
::

::gatha1
Sā nūnāhaṃ marissāmi, abandhu aparāyinī {note:aparāyiṇī (sī.), aparāyaṇī (?)};
::

::gathalast
Tadā {pb:T:1.0228} hi {note:tathā hi (pī.)} kumbhakārassa, dinnā chakaṇahārikā.
::

::hangnum
101\.
::

::gatha1
Yāvatāsīsatī poso, tāvadeva pavīṇati;
::

::gathalast
Atthāpāye jahanti naṃ, oṭṭhibyādhiṃva khattiyo.
::

::hangnum
102\.
::

::gatha1
Yo pubbe katakalyāṇo, katattho nāvabujjhati;
::

::gathalast
Atthā tassa palujjanti, ye honti abhipatthitā.
::

::hangnum
103\.
::

::gatha1
Yo {pb:M:1.0168} pubbe katakalyāṇo, katattho manubujjhati;
::

::gathalast
Atthā tassa pavaḍḍhanti, ye honti abhipatthitā.
::

::hangnum
104\.
::

::gatha1
Taṃ vo vadāmi bhaddante {note:bhaddaṃ vo (sī. syā. pī.)}, yāvantettha samāgatā;
::

::gathalast
Sabbe kataññuno hotha, ciraṃ saggamhi ṭhassathāti.
::

::centre
Daḷhadhammajātakaṃ catutthaṃ.
::

#### 410. Somadattajātakaṃ (7-2-5)

::hangnum
105\.
::

::gatha1
Yo maṃ pure paccuḍḍeti {note:paccudeti (sī. syā. pī.), paccuṭṭheti (ka.)}, araññe dūramāyato;
::

::gathalast
So na dissati mātaṅgo, somadatto kuhiṃ gato.
::

::hangnum
106\.
::

::gatha1
Ayaṃ vā so mato seti, allasiṅgaṃva vacchito {note:allapiṅkava chijjito (sī. pī.), allapītaṃva vicchito (syā.)};
::

::gathalast
Bhumyā nipatito seti, amarā vata kuñjaro.
::

::hangnum
107\.
::

::gatha1
Anagāriyupetassa, vippamuttassa te sato;
::

::gathalast
Samaṇassa na taṃ sādhu, yaṃ petamanusocasi.
::

::hangnum
108\.
::

::gatha1
Saṃvāsena have sakka, manussassa migassa vā;
::

::gathalast
Hadaye {pb:T:1.0229} jāyate pemaṃ, taṃ na sakkā asocituṃ.
::

::hangnum
109\.
::

::gatha1
Mataṃ marissaṃ rodanti, ye rudanti lapanti ca;
::

::gathalast
Tasmā tvaṃ isi mā rodi, roditaṃ moghamāhu santo.
::

::hangnum
110\.
::

::gatha1
Kanditena {pb:V:1.0139} have brahme, mato peto samuṭṭhahe;
::

::gathalast
Sabbe saṅgamma rodāma, aññamaññassa ñātake.
::

::hangnum
111\.
::

::gatha1
Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
112\.
::

::gatha1
Abbahī vata me sallaṃ, yamāsi hadayassitaṃ;
::

::gathalast
Yo me sokaparetassa, puttasokaṃ apānudi.
::

::hangnum
113\.
::

::gatha1
Sohaṃ abbūḷhasallosmi, vītasoko anāvilo;
::

::gathalast
Na socāmi na rodāmi, tava sutvāna vāsavāti.
::

::centre
Somadattajātakaṃ pañcamaṃ.
::

#### 411. Susīmajātakaṃ (7-2-6)

::hangnum
114\.
::

::gatha1
Kāḷāni {pb:M:1.0169} kesāni pure ahesuṃ, jātāni sīsamhi yathāpadese;
::

::gathalast
Tānajja setāni susīma {note:susima (ka.)} disvā, dhammaṃ cara brahmacariyassa kālo.
::

::hangnum
115\.
::

::gatha1
Mameva deva palitaṃ na tuyhaṃ, mameva sīsaṃ mama uttamaṅgaṃ;
::

::gathalast
‘‘Atthaṃ {pb:T:1.0230} karissa’’nti musā abhāṇiṃ {note:abhāsiṃ (ka.)}, ekāparādhaṃ khama rājaseṭṭha.
::

::hangnum
116\.
::

::gatha1
Daharo tuvaṃ dassaniyosi rāja, paṭhamuggato hosi {note:hohi (sī.), hoti (ka.)} yathā kaḷīro;
::

::gathalast
Rajjañca kārehi mamañca passa, mā kālikaṃ anudhāvī janinda.
::

::hangnum
117\.
::

::gatha1
Passāmi vohaṃ dahariṃ kumāriṃ, sāmaṭṭhapassaṃ sutanuṃ sumajjhaṃ;
::

::gathalast
Kāḷappavāḷāva pavellamānā, palobhayantīva {note:sā lobhayantīva (pī.)} naresu gacchati.
::

::hangnum
118\.
::

::gatha1
Tamena passāmiparena nāriṃ, āsītikaṃ nāvutikaṃ va jaccā;
::

::gathalast
Daṇḍaṃ gahetvāna pavedhamānaṃ, gopānasībhoggasamaṃ carantiṃ.
::

::hangnum
119\.
::

::gatha1
Sohaṃ tamevānuvicintayanto, eko sayāmi {note:passāmi (ka.)} sayanassa majjhe;
::

::gathalast
‘‘Ahampi evaṃ’’ iti pekkhamāno, na gahe rame {note:na gehe rame (sī.), gehe na rame (syā. ka.)} brahmacariyassa kālo.
::

::hangnum
120\.
::

::gatha1
Rajjuvālambanī {pb:M:1.0170} cesā, yā gehe vasato rati;
::

::gathalast
Evampi {pb:T:1.0231} chetvāna vajanti dhīrā, anapekkhino kāmasukhaṃ pahāyāti.
::

::centre
Susīmajātakaṃ chaṭṭhaṃ.
::

#### 412. Koṭasimbalijātakaṃ (7-2-7)

::hangnum
121\.
::

::gatha1
Ahaṃ dasasataṃbyāmaṃ, uragamādāya āgato;
::

::gathalast
Tañca mañca mahākāyaṃ, dhārayaṃ nappavedhasi {note:na pavedhayi (ka.)}.
::

::hangnum
122\.
::

::gatha1
Athimaṃ {pb:V:1.0140} khuddakaṃ pakkhiṃ, appamaṃsataraṃ mayā;
::

::gathalast
Dhārayaṃ byathasi {note:byādhase (sī.), byadhase (pī.), byādhasi (ka.)} bhītā {note:bhīto (sī. syā. pī.)}, kamatthaṃ koṭasimbali {note:koṭisimbali (sī. pī.)}.
::

::hangnum
123\.
::

::gatha1
Maṃsabhakkho tuvaṃ rāja, phalabhakkho ayaṃ dijo;
::

::gatha2
Ayaṃ nigrodhabījāni, pilakkhudumbarāni ca;
::

::gathalast
Assatthāni ca bhakkhitvā, khandhe me ohadissati.
::

::hangnum
124\.
::

::gatha1
Te rukkhā saṃvirūhanti, mama passe nivātajā;
::

::gathalast
Te maṃ pariyonandhissanti, arukkhaṃ maṃ karissare.
::

::hangnum
125\.
::

::gatha1
Santi aññepi rukkhā se, mūlino khandhino dumā;
::

::gathalast
Iminā sakuṇajātena, bījamāharitā hatā.
::

::hangnum
126\.
::

::gatha1
Ajjhārūhābhivaḍḍhanti {note:ajjhārūḷhābhivaḍḍhanti (sī. pī.)}, brahantampi vanappatiṃ;
::

::gathalast
Tasmā rāja pavedhāmi, sampassaṃnāgataṃ bhayaṃ.
::

::hangnum
127\.
::

::gatha1
Saṅkeyya saṅkitabbāni, rakkheyyānāgataṃ bhayaṃ;
::

::gathalast
Anāgatabhayā {pb:T:1.0232} dhīro, ubho loke avekkhatīti.
::

::centre
Koṭasimbalijātakaṃ sattamaṃ.
::

#### 413. Dhūmakārijātakaṃ (7-2-8)

::hangnum
128\.
::

::gatha1
Rājā apucchi vidhuraṃ, dhammakāmo yudhiṭṭhilo;
::

::gathalast
Api brāhmaṇa jānāsi, ko eko bahu socati.
::

::hangnum
129\.
::

::gatha1
Brāhmaṇo {pb:M:1.0171} ajayūthena, pahūtedho {note:bahūtejo (pī. ka.), bahutendo (syā.)} vane vasaṃ;
::

::gathalast
Dhūmaṃ akāsi vāseṭṭho, rattindivamatandito.
::

::hangnum
130\.
::

::gatha1
Tassa taṃ dhūmagandhena, sarabhā makasaḍḍitā {note:makasadditā (sī. syā.), makasaṭṭitā (pī. ka.)};
::

::gathalast
Vassāvāsaṃ upāgacchuṃ, dhūmakārissa santike.
::

::hangnum
131\.
::

::gatha1
Sarabhesu manaṃ katvā, ajā so nāvabujjhatha;
::

::gathalast
Āgacchantī vajantī vā {note:āgacchanti vajanti vā (syā. pī.), āgacchantiṃ vajantiṃ vā (ka.)}, tassa tā vinasuṃ {note:vinassuṃ (sī.)} ajā.
::

::hangnum
132\.
::

::gatha1
Sarabhā sarade kāle, pahīnamakase vane;
::

::gathalast
Pāvisuṃ giriduggāni, nadīnaṃ pabhavāni ca.
::

::hangnum
133\.
::

::gatha1
Sarabhe ca gate disvā, ajā ca vibhavaṃ gatā {note:aje ca vibhavaṃ gate (ka.)};
::

::gathalast
Kiso ca vivaṇṇo cāsi, paṇḍurogī ca brāhmaṇo.
::

::hangnum
134\.
::

::gatha1
Evaṃ {pb:V:1.0141} yo saṃ niraṃkatvā, āgantuṃ kurute piyaṃ;
::

::gathalast
So eko bahu socati, dhūmakārīva brāhmaṇoti.
::

::centre
Dhūmakārijātakaṃ aṭṭhamaṃ.
::

#### 414. Jāgarajātakaṃ (7-2-9)

::hangnum
135\.
::

::gatha1
Kodha {pb:T:1.0233} jāgarataṃ sutto, kodha suttesu jāgaro;
::

::gathalast
Ko mametaṃ vijānāti, ko taṃ paṭibhaṇāti me.
::

::hangnum
136\.
::

::gatha1
Ahaṃ jāgarataṃ sutto, ahaṃ suttesu jāgaro;
::

::gathalast
Ahametaṃ vijānāmi, ahaṃ paṭibhaṇāmi te.
::

::hangnum
137\.
::

::gatha1
Kathaṃ jāgarataṃ sutto, kathaṃ suttesu jāgaro;
::

::gathalast
Kathaṃ etaṃ vijānāsi, kathaṃ paṭibhaṇāsi me.
::

::hangnum
138\.
::

::gatha1
Ye dhammaṃ nappajānanti, saṃyamoti damoti ca;
::

::gathalast
Tesu suppamānesu, ahaṃ jaggāmi devate.
::

::hangnum
139\.
::

::gatha1
Yesaṃ rāgo ca doso ca, avijjā ca virājitā;
::

::gathalast
Tesu jāgaramānesu, ahaṃ suttosmi devate.
::

::hangnum
140\.
::

::gatha1
Evaṃ {pb:M:1.0172} jāgarataṃ sutto, evaṃ suttesu jāgaro;
::

::gathalast
Evametaṃ vijānāmi, evaṃ paṭibhaṇāmi te.
::

::hangnum
141\.
::

::gatha1
Sādhu jāgarataṃ sutto, sādhu suttesu jāgaro;
::

::gathalast
Sādhumetaṃ vijānāsi, sādhu paṭibhaṇāsi meti.
::

::centre
Jāgarajātakaṃ navamaṃ.
::

#### 415. Kummāsapiṇḍijātakaṃ (7-2-10)

::hangnum
142\.
::

::gatha1
Na kiratthi anomadassisu, pāricariyā buddhesu appikā {note:appakā (ka.)};
::

::gathalast
Sukkhāya {pb:T:1.0234} aloṇikāya ca, passaphalaṃ kummāsapiṇḍiyā.
::

::hangnum
143\.
::

::gatha1
Hatthigavassā cime bahū {note:hatthigavāssā ca me bahū (sī.), hatthī gavāssā cime bahū (syā.), hatthī gavāssā ca me bahū (pī.)}, dhanadhaññaṃ pathavī ca kevalā;
::

::gathalast
Nāriyo cimā accharūpamā, passaphalaṃ kummāsapiṇḍiyā.
::

::hangnum
144\.
::

::gatha1
Abhikkhaṇaṃ rājakuñjara, gāthā bhāsasi kosalādhipa;
::

::gathalast
Pucchāmi taṃ raṭṭhavaḍḍhana, bāḷhaṃ pītimano pabhāsasi.
::

::hangnum
145\.
::

::gatha1
Imasmiññeva nagare, kule aññatare ahuṃ;
::

::gathalast
Parakammakaro āsiṃ, bhatako sīlasaṃvuto.
::

::hangnum
146\.
::

::gatha1
Kammāya {pb:V:1.0142} nikkhamantohaṃ, caturo samaṇeddasaṃ;
::

::gathalast
Ācārasīlasampanne, sītibhūte anāsave.
::

::hangnum
147\.
::

::gatha1
Tesu cittaṃ pasādetvā, nisīdetvā {note:nisādetvā (?)} paṇṇasanthate;
::

::gathalast
Adaṃ buddhāna kummāsaṃ, pasanno sehi pāṇibhi.
::

::hangnum
148\.
::

::gatha1
Tassa {pb:M:1.0173} kammassa kusalassa, idaṃ me edisaṃ phalaṃ;
::

::gathalast
Anubhomi idaṃ rajjaṃ, phītaṃ dharaṇimuttamaṃ.
::

::hangnum
149\.
::

::gatha1
Dadaṃ bhuñja mā ca pamādo {note:dada bhuñja ca mā ca pamādo (sī. pī.)}, cakkaṃ vattaya kosalādhipa;
::

::gathalast
Mā {pb:T:1.0235} rāja adhammiko ahu, dhammaṃ pālaya kosalādhipa.
::

::hangnum
150\.
::

::gatha1
Sohaṃ tadeva punappunaṃ, vaṭumaṃ ācarissāmi sobhane;
::

::gathalast
Ariyācaritaṃ sukosale, arahanto me manāpāva passituṃ.
::

::hangnum
151\.
::

::gatha1
Devī viya accharūpamā, majjhe nārigaṇassa sobhasi;
::

::gathalast
Kiṃ kammamakāsi bhaddakaṃ, kenāsi vaṇṇavatī sukosale.
::

::hangnum
152\.
::

::gatha1
Ambaṭṭhakulassa khattiya, dāsyāhaṃ parapesiyā ahuṃ;
::

::gathalast
Saññatā ca {note:saññatā (sī. pī.)} dhammajīvinī, sīlavatī ca apāpadassanā.
::

::hangnum
153\.
::

::gatha1
Uddhaṭabhattaṃ ahaṃ tadā, caramānassa adāsi bhikkhuno;
::

::gathalast
Vittā sumanā sayaṃ ahaṃ, tassa kammassa phalaṃ mamedisanti.
::

::centre
Kummāsapiṇḍijātakaṃ dasamaṃ.
::

#### 416. Parantapajātakaṃ (7-2-11)

::hangnum
154\.
::

::gatha1
Āgamissati {pb:T:1.0236} me pāpaṃ, āgamissati me bhayaṃ;
::

::gathalast
Tadā hi calitā sākhā, manussena migena vā.
::

::hangnum
155\.
::

::gatha1
Bhīruyā nūna me kāmo, avidūre vasantiyā;
::

::gathalast
Karissati kisaṃ paṇḍuṃ, sāva sākhā parantapaṃ.
::

::hangnum
156\.
::

::gatha1
Socayissati {pb:M:1.0174} maṃ kantā, gāme vasamaninditā;
::

::gathalast
Karissati kisaṃ paṇḍuṃ, sāva sākhā parantapaṃ.
::

::hangnum
157\.
::

::gatha1
Tayā maṃ asitāpaṅgi {note:hasitāpaṅgi (sī. syā. pī.)}, sitāni {note:mihitāni (sī. syā. pī.)} bhaṇitāni ca;
::

::gathalast
Kisaṃ paṇḍuṃ karissanti, sāva sākhā parantapaṃ.
::

::hangnum
158\.
::

::gatha1
Agamā nūna so saddo, asaṃsi nūna so tava;
::

::gathalast
Akkhātaṃ nūna taṃ tena, yo taṃ sākhamakampayi.
::

::hangnum
159\.
::

::gatha1
Idaṃ {pb:V:1.0143} kho taṃ samāgamma, mama bālassa cintitaṃ;
::

::gathalast
Tadā hi calitā sākhā, manussena migena vā.
::

::hangnum
160\.
::

::gatha1
Tatheva tvaṃ avedesi, avañci {note:avajjhi (ka.)} pitaraṃ mama;
::

::gathalast
Hantvā sākhāhi chādento, āgamissati me {note:te (syā. ka.)} bhayanti.
::

::centre
Parantapajātakaṃ ekādasamaṃ.
::

::centre
Gandhāravaggo dutiyo.
::

Tassuddānaṃ –

::gatha1
Varagāma {pb:T:1.0237} mahākapi bhaggava ca, daḷhadhamma sakuñjara kesavaro;
::

::gathalast
Urago vidhuro puna jāgarataṃ, atha kosalādhipa parantapa cāti.
::

Atha vagguddānaṃ –

::gatha1
Atha sattanipātamhi, vaggaṃ me bhaṇato suṇa;
::

::gathalast
Kukku ca puna gandhāro, dveva guttā mahesināti.
::

::centre
Sattakanipātaṃ niṭṭhitaṃ.
::

### 8. Aṭṭhakanipāto

#### 417. Kaccānijātakaṃ (1)

::hangnum
1\.
::

::gatha1
Odātavatthā {pb:T:1.0238}{pb:V:1.0144}{pb:M:1.0175} suci allakesā, kaccāni kiṃ kumbhimadhissayitvā {note:kumbhimapassayitvā (pī.)};
::

::gathalast
Piṭṭhā tilā dhovasi taṇḍulāni, tilodano hehiti kissa hetu.
::

::hangnum
2\.
::

::gatha1
Na kho ayaṃ brāhmaṇa bhojanatthā {note:bhojanatthaṃ (syā.)}, tilodano hehiti sādhupakko;
::

::gathalast
Dhammo mato tassa pahuttamajja {note:pahūnamajja (syā.), pahūtamajja (sī.), bahūtamajjā (pī.)}, ahaṃ karissāmi susānamajjhe.
::

::hangnum
3\.
::

::gatha1
Anuvicca kaccāni karohi kiccaṃ, dhammo mato ko nu taveva {note:taveta (sī. syā. pī.)} saṃsi;
::

::gathalast
Sahassanetto atulānubhāvo, na miyyatī dhammavaro kadāci.
::

::hangnum
4\.
::

::gatha1
Daḷhappamāṇaṃ mama ettha brahme, dhammo mato natthi mamettha kaṅkhā;
::

::gathalast
Ye yeva dāni pāpā bhavanti, te {pb:T:1.0239} teva dāni sukhitā bhavanti.
::

::hangnum
5\.
::

::gatha1
Suṇisā hi mayhaṃ vañjhā ahosi, sā maṃ vadhitvāna vijāyi puttaṃ;
::

::gathalast
Sā dāni sabbassa kulassa issarā, ahaṃ panamhi {note:vasāmi (syā.)} apaviddhā ekikā.
::

::hangnum
6\.
::

::gatha1
Jīvāmi {pb:M:1.0176} vohaṃ na matohamasmi {note:nāhaṃ matosmi (sī. pī.)}, taveva atthāya idhāgatosmi;
::

::gathalast
Yā taṃ vadhitvāna vijāyi puttaṃ, sahāva puttena karomi bhasmaṃ.
::

::hangnum
7\.
::

::gatha1
Evañca {note:etañca (sī. pī.)} te ruccati devarāja, mameva atthāya idhāgatosi;
::

::gathalast
Ahañca putto suṇisā ca nattā, sammodamānā gharamāvasema.
::

::hangnum
8\.
::

::gatha1
Evañca te ruccati kātiyāni, hatāpi santā na jahāsi dhammaṃ;
::

::gathalast
Tuvañca {note:tvañca (pī. ka.)} putto suṇisā ca nattā, sammodamānā gharamāvasetha.
::

::hangnum
9\.
::

::gatha1
Sā kātiyānī suṇisāya saddhiṃ, sammodamānā gharamāvasittha;
::

::gathalast
Putto {pb:T:1.0240} ca nattā ca upaṭṭhahiṃsu, devānamindena adhiggahītāti.
::

::centre
Kaccānijātakaṃ paṭhamaṃ.
::

#### 418. Aṭṭhasaddajātakaṃ (2)

::hangnum
10\.
::

::gatha1
Idaṃ {pb:V:1.0145} pure ninnamāhu, bahumacchaṃ mahodakaṃ;
::

::gatha2
Āvāso bakarājassa, pettikaṃ bhavanaṃ mama;
::

::gathalast
Tyajja bhekena {note:bhiṅgena (ka.)} yāpema, okaṃ na vajahāmase {note:okantaṃ na jahāmase (ka.)}.
::

::hangnum
11\.
::

::gatha1
Ko dutiyaṃ asīlissa, bandharassakkhi bhecchati {note:bhejjati (sī. syā. pī.), bhindati (ka.)};
::

::gathalast
Ko me putte kulāvakaṃ, mañca sotthiṃ karissati.
::

::hangnum
12\.
::

::gatha1
Sabbā parikkhayā pheggu, yāva tassā gatī ahu;
::

::gathalast
Khīṇabhakkho mahārāja, sāre na ramatī ghuṇo.
::

::hangnum
13\.
::

::gatha1
Sā {pb:M:1.0177} nūnāhaṃ ito gantvā, rañño muttā nivesanā;
::

::gathalast
Attānaṃ ramayissāmi, dumasākhaniketinī.
::

::hangnum
14\.
::

::gatha1
So nūnāhaṃ ito gantvā, rañño mutto nivesanā;
::

::gathalast
Aggodakāni pissāmi, yūthassa purato vajaṃ.
::

::hangnum
15\.
::

::gatha1
Taṃ maṃ kāmehi sammattaṃ, rattaṃ kāmesu mucchitaṃ;
::

::gathalast
Ānayī bharato {note:vanato (ka.)} luddo, bāhiko bhaddamatthu te.
::

::hangnum
16\.
::

::gatha1
Andhakāratimisāyaṃ, tuṅge uparipabbate;
::

::gathalast
Sā {pb:T:1.0241} maṃ saṇhena mudunā, mā pādaṃ khali {note:khaṇi (sī. syā. pī.)} yasmani.
::

::hangnum
17\.
::

::gatha1
Asaṃsayaṃ jātikhayantadassī, na gabbhaseyyaṃ punarāvajissaṃ;
::

::gathalast
Ayamantimā pacchimā gabbhaseyyā {note:ayaṃ hi me antimā gabbhaseyyā (sī. pī.)}, khīṇo me saṃsāro punabbhavāyāti.
::

::centre
Aṭṭhasaddajātakaṃ dutiyaṃ.
::

#### 419. Sulasājātakaṃ (3)

::hangnum
18\.
::

::gatha1
Idaṃ suvaṇṇakāyūraṃ, muttā veḷuriyā bahū;
::

::gathalast
Sabbaṃ harassu bhaddante, mañca dāsīti sāvaya.
::

::hangnum
19\.
::

::gatha1
Oropayassu kalyāṇi, mā bāḷhaṃ {note:bahuṃ (sī. syā. pī.)} paridevasi;
::

::gathalast
Na cāhaṃ abhijānāmi, ahantvā dhanamābhataṃ.
::

::hangnum
20\.
::

::gatha1
Yato sarāmi attānaṃ, yato pattāsmi viññutaṃ;
::

::gathalast
Na cāhaṃ abhijānāmi, aññaṃ piyataraṃ tayā.
::

::hangnum
21\.
::

::gatha1
Ehi taṃ upagūhissaṃ {note:upaguyhissaṃ (ka.)}, karissañca padakkhiṇaṃ;
::

::gathalast
Na hi dāni puna atthi, mama tuyhañca saṅgamo.
::

::hangnum
22\.
::

::gatha1
Na {pb:V:1.0146} hi sabbesu ṭhānesu, puriso hoti paṇḍito;
::

::gathalast
Itthīpi paṇḍitā hoti, tattha tattha vicakkhaṇā.
::

::hangnum
23\.
::

::gatha1
Na {pb:M:1.0178} hi sabbesu ṭhānesu, puriso hoti paṇḍito;
::

::gathalast
Itthīpi {pb:T:1.0242} paṇḍitā hoti, lahuṃ atthaṃ vicintikā {note:lahumatthavicintikā (sī. pī.)}.
::

::hangnum
24\.
::

::gatha1
Lahuñca vata khippañca, nikaṭṭhe samacetayi;
::

::gathalast
Migaṃ puṇṇāyateneva {note:puṇṇāyataneva (syā.)}, sulasā sattukaṃ vadhi.
::

::hangnum
25\.
::

::gatha1
Yodha uppatitaṃ atthaṃ, na khippamanubujjhati;
::

::gathalast
So haññati mandamati, corova girigabbhare.
::

::hangnum
26\.
::

::gatha1
Yo ca uppatitaṃ atthaṃ, khippameva nibodhati;
::

::gathalast
Muccate sattusambādhā, sulasā sattukāmivāti.
::

::centre
Sulasājātakaṃ tatiyaṃ.
::

#### 420. Sumaṅgalajātakaṃ (4)

::hangnum
27\.
::

::gatha1
Bhusamhi {note:bhusampi (ka.), bhusaṃ hi (sī. niyya)} kuddhoti avekkhiyāna, na tāva daṇḍaṃ paṇayeyya issaro;
::

::gathalast
Aṭṭhānaso appatirūpamattano, parassa dukkhāni bhusaṃ udīraye.
::

::hangnum
28\.
::

::gatha1
Yato ca jāneyya pasādamattano, atthaṃ niyuñjeyya parassa dukkaṭaṃ;
::

::gathalast
Tadāyamatthoti sayaṃ avekkhiya, athassa daṇḍaṃ sadisaṃ nivesaye.
::

::hangnum
29\.
::

::gatha1
Na cāpi jhāpeti paraṃ na attanaṃ, amucchito yo nayate nayānayaṃ;
::

::gathalast
Yo {pb:T:1.0243} daṇḍadhāro bhavatīdha issaro, sa vaṇṇagutto siriyā na dhaṃsati.
::

::hangnum
30\.
::

::gatha1
Ye khattiyā se anisammakārino, paṇenti daṇḍaṃ sahasā pamucchitā;
::

::gathalast
Avaṇṇasaṃyutā {note:yuttāva (ka.)} jahanti jīvitaṃ, ito vimuttāpi ca yanti duggatiṃ.
::

::hangnum
31\.
::

::gatha1
Dhamme {pb:M:1.0179} ca ye ariyappavedite ratā, anuttarā te vacasā manasā kammunā ca;
::

::gathalast
Te santisoraccasamādhisaṇṭhitā, vajanti lokaṃ dubhayaṃ tathāvidhā.
::

::hangnum
32\.
::

::gatha1
Rājāhamasmi narapamadānamissaro, sacepi kujjhāmi ṭhapemi attanaṃ;
::

::gathalast
Nisedhayanto janataṃ tathāvidhaṃ, paṇemi daṇḍaṃ anukampa yoniso.
::

::hangnum
33\.
::

::gatha1
Sirī ca lakkhī ca taveva khattiya, janādhipa mā vijahi kudācanaṃ;
::

::gathalast
Akkodhano niccapasannacitto, anīgho tuvaṃ vassasatāni pālaya.
::

::hangnum
34\.
::

::gatha1
Guṇehi etehi upeta khattiya, ṭhitamariyavattī {note:vatti (sī.), vutti (ka.)} suvaco akodhano;
::

::gathalast
Sukhī {pb:T:1.0244} anuppīḷa pasāsamediniṃ {note:anuppīḷaṃ sahasamedaniṃ (ka.)}, ito vimuttopi ca yāhi suggatiṃ.
::

::hangnum
35\.
::

::gatha1
Evaṃ {pb:V:1.0147} sunītena {note:suvinītena (pī.)} subhāsitena, dhammena ñāyena upāyaso nayaṃ;
::

::gathalast
Nibbāpaye saṅkhubhitaṃ mahājanaṃ, mahāva megho salilena medininti {note:medaninti (syā. ka.)}.
::

::centre
Sumaṅgalajātakaṃ catutthaṃ.
::

#### 421. Gaṅgamālajātakaṃ (5)

::hangnum
36\.
::

::gatha1
Aṅgārajātā pathavī, kukkuḷānugatā mahī;
::

::gathalast
Atha gāyasi vattāni {note:vatthāni (ka.)}, na taṃ tapati ātapo.
::

::hangnum
37\.
::

::gatha1
Uddhaṃ tapati ādicco, adho tapati vālukā;
::

::gathalast
Atha gāyasi vattāni {note:vatthāni (ka.)}, na taṃ tapati ātapo.
::

::hangnum
38\.
::

::gatha1
Na {pb:M:1.0180} maṃ tapati ātapo, ātapā {note:ātappā (sī. syā. pī.)} tapayanti maṃ;
::

::gathalast
Atthā hi vividhā rāja, te tapanti na ātapo.
::

::hangnum
39\.
::

::gatha1
Addasaṃ kāma te mūlaṃ, saṅkappā kāma jāyasi;
::

::gathalast
Na taṃ saṅkappayissāmi, evaṃ kāma na hehisi.
::

::hangnum
40\.
::

::gatha1
Appāpi kāmā na alaṃ, bahūhipi na tappati;
::

::gathalast
Ahahā bālalapanā, parivajjetha {note:paṭivijjhetha (pī. sī. aṭṭha.)} jaggato.
::

::hangnum
41\.
::

::gatha1
Appassa {pb:T:1.0245} kammassa phalaṃ mamedaṃ, udayo ajjhāgamā mahattapattaṃ;
::

::gathalast
Suladdhalābho vata māṇavassa, yo pabbajī kāmarāgaṃ pahāya.
::

::hangnum
42\.
::

::gatha1
Tapasā pajahanti pāpakammaṃ, tapasā nhāpitakumbhakārabhāvaṃ;
::

::gathalast
Tapasā abhibhuyya gaṅgamāla, nāmenālapasajja brahmadattaṃ.
::

::hangnum
43\.
::

::gatha1
Sandiṭṭhikameva ‘‘amma’’ passatha, khantīsoraccassa ayaṃ {note:yo (syā. pī. ka.)} vipāko;
::

::gathalast
Yo {note:so (syā. ka.)} sabbajanassa vanditohu, taṃ vandāma sarājikā samaccā.
::

::hangnum
44\.
::

::gatha1
Mā kiñci avacuttha gaṅgamālaṃ, muninaṃ monapathesu sikkhamānaṃ;
::

::gathalast
Eso hi atari aṇṇavaṃ, yaṃ taritvā caranti vītasokāti.
::

::centre
Gaṅgamālajātakaṃ pañcamaṃ.
::

#### 422. Cetiyajātakaṃ (6)

::hangnum
45\.
::

::gatha1
Dhammo {pb:T:1.0246} have hato hanti, nāhato hanti kiñcanaṃ {note:kañcinaṃ (pī.)};
::

::gathalast
Tasmā hi dhammaṃ na hane, mā tvaṃ {note:taṃ (syā. pī.)} dhammo hato hani.
::

::hangnum
46\.
::

::gatha1
Alikaṃ {pb:V:1.0148}{pb:M:1.0181} bhāsamānassa, apakkamanti devatā;
::

::gatha2
Pūtikañca mukhaṃ vāti, sakaṭṭhānā ca dhaṃsati;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
47\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhūmiyaṃ tiṭṭha cetiya.
::

::hangnum
48\.
::

::gatha1
Akāle vassatī tassa, kāle tassa na vassati;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
49\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhūmiṃ pavisa cetiya.
::

::hangnum
50\.
::

::gatha1
Jivhā tassa dvidhā hoti, uragasseva disampati;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
51\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhiyyo pavisa cetiya.
::

::hangnum
52\.
::

::gatha1
Jivhā tassa na bhavati, macchasseva disampati;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
53\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhiyyo pavisa cetiya.
::

::hangnum
54\.
::

::gatha1
Thiyova {pb:T:1.0247} tassa jāyanti {note:thiyo tassa pajāyanti (ka.)}, na pumā jāyare kule;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
55\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhiyyo pavisa cetiya.
::

::hangnum
56\.
::

::gatha1
Puttā tassa na bhavanti, pakkamanti disodisaṃ;
::

::gathalast
Yo jānaṃ pucchito pañhaṃ, aññathā naṃ viyākare.
::

::hangnum
57\.
::

::gatha1
Sace hi saccaṃ bhaṇasi, hohi rāja yathā pure;
::

::gathalast
Musā ce bhāsase rāja, bhiyyo pavisa cetiya.
::

::hangnum
58\.
::

::gatha1
Sa {pb:M:1.0182} rājā isinā satto, antalikkhacaro pure;
::

::gathalast
Pāvekkhi pathaviṃ cecco, hīnatto patva pariyāyaṃ {note:attapariyāyaṃ (sī. syā.), pattapariyāyaṃ (ka. sī. niyya)}.
::

::hangnum
59\.
::

::gatha1
Tasmā {pb:V:1.0149} hi chandāgamanaṃ, nappasaṃsanti paṇḍitā;
::

::gathalast
Aduṭṭhacitto bhāseyya, giraṃ saccūpasaṃhitanti.
::

::centre
Cetiyajātakaṃ chaṭṭhaṃ.
::

#### 423. Indriyajātakaṃ (7)

::hangnum
60\.
::

::gatha1
Yo indriyānaṃ kāmena, vasaṃ nārada gacchati;
::

::gathalast
So pariccajjubho loke, jīvantova visussati {note:jīvantopivisussati (syā.), jīvanto vāpi sussati (ka.)}.
::

::hangnum
61\.
::

::gatha1
Sukhassānantaraṃ dukkhaṃ, dukkhassānantaraṃ sukhaṃ;
::

::gathalast
Sosi {note:sopi (syā. pī. ka.)} patto sukhā {note:sukha (syā.), sukhaṃ (ka.)} dukkhaṃ, pāṭikaṅkha varaṃ sukhaṃ.
::

::hangnum
62\.
::

::gatha1
Kicchakāle {pb:T:1.0248} kicchasaho, yo kicchaṃ nātivattati;
::

::gathalast
Sa kicchantaṃ sukhaṃ dhīro, yogaṃ samadhigacchati.
::

::hangnum
63\.
::

::gatha1
Na heva kāmāna kāmā, nānatthā nātthakāraṇā;
::

::gathalast
Na katañca niraṅkatvā, dhammā cavitumarahasi.
::

::hangnum
64\.
::

::gatha1
Dakkhaṃ gahapatī {note:gahapataṃ (sī. syā. pī.), gahavataṃ (?)} sādhu, saṃvibhajjañca bhojanaṃ;
::

::gathalast
Ahāso atthalābhesu, atthabyāpatti abyatho.
::

::hangnum
65\.
::

::gatha1
Ettāvatetaṃ paṇḍiccaṃ, api so {note:asito (sī. syā. pī.)} davilo {note:devalo (sī. pī.)} bravi;
::

::gathalast
Na yito kiñci pāpiyo, yo indriyānaṃ vasaṃ vaje.
::

::hangnum
66\.
::

::gatha1
Amittānaṃva hatthatthaṃ, sivi pappoti māmiva;
::

::gatha2
Kammaṃ vijjañca dakkheyyaṃ, vivāhaṃ sīlamaddavaṃ;
::

::gathalast
Ete ca yase hāpetvā, nibbatto sehi kammehi.
::

::hangnum
67\.
::

::gatha1
Sohaṃ sahassajīnova abandhu aparāyaṇo;
::

::gathalast
Ariyadhammā apakkanto, yathā peto tathevahaṃ.
::

::hangnum
68\.
::

::gatha1
Sukhakāme {pb:M:1.0183} dukkhāpetvā, āpannosmi padaṃ imaṃ;
::

::gathalast
So sukhaṃ nādhigacchāmi, ṭhito {note:cito (pī. sī. aṭṭha.)} bhāṇumatāmivāti.
::

::centre
Indriyajātakaṃ sattamaṃ.
::

#### 424. Ādittajātakaṃ (8)

::hangnum
69\.
::

::gatha1
Ādittasmiṃ agārasmiṃ, yaṃ nīharati bhājanaṃ;
::

::gathalast
Taṃ {pb:T:1.0249} tassa hoti atthāya, no ca yaṃ tattha ḍayhati.
::

::hangnum
70\.
::

::gatha1
Evāmādīpito {pb:V:1.0150} loko, jarāya maraṇena ca;
::

::gathalast
Nīharetheva dānena, dinnaṃ hoti sunīhataṃ {note:sunībhataṃ (sī. syā. pī.), sunibbhataṃ (ka.)}.
::

::hangnum
71\.
::

::gatha1
Yo dhammaladdhassa dadāti dānaṃ, uṭṭhānavīriyādhigatassa jantu;
::

::gathalast
Atikkamma so vetaraṇiṃ {note:vettaraṇiṃ (ka.)} yamassa, dibbāni ṭhānāni upeti macco.
::

::hangnum
72\.
::

::gatha1
Dānañca yuddhañca samānamāhu, appāpi santā bahuke jinanti;
::

::gathalast
Appampi ce saddahāno dadāti, teneva so hoti sukhī parattha.
::

::hangnum
73\.
::

::gatha1
Viceyya dānaṃ sugatappasatthaṃ, ye dakkhiṇeyyā idha jīvaloke;
::

::gathalast
Etesu dinnāni mahapphalāni, bījāni vuttāni yathā sukhette.
::

::hangnum
74\.
::

::gatha1
Yo pāṇabhūtāni aheṭhayaṃ caraṃ, parūpavādā na karoti pāpaṃ;
::

::gathalast
Bhīruṃ pasaṃsanti na tattha sūraṃ, bhayā hi santo na karonti pāpaṃ.
::

::hangnum
75\.
::

::gatha1
Hīnena brahmacariyena, khattiye upapajjati;
::

::gathalast
Majjhimena {pb:T:1.0250} ca devattaṃ, uttamena visujjhati.
::

::hangnum
76\.
::

::gatha1
Addhā {pb:M:1.0184} hi dānaṃ bahudhā pasatthaṃ, dānā ca kho dhammapadaṃva seyyo;
::

::gathalast
Pubbeva hi pubbatareva santo {note:pubbe ca hi pubbatare ca santo (saṃ. ni. 1.33)}, nibbānamevajjhagamuṃ sapaññāti.
::

::centre
Ādittajātakaṃ aṭṭhamaṃ.
::

#### 425. Aṭṭhānajātakaṃ (9)

::hangnum
77\.
::

::gatha1
Gaṅgā kumudinī santā, saṅkhavaṇṇā ca kokilā;
::

::gathalast
Jambu tālaphalaṃ dajjā, atha nūna tadā siyā.
::

::hangnum
78\.
::

::gatha1
Yadā kacchapalomānaṃ, pāvāro tividho siyā;
::

::gathalast
Hemantikaṃ pāvuraṇaṃ {note:pāpuraṇaṃ (sī. syā. pī.)}, atha nūna tadā siyā.
::

::hangnum
79\.
::

::gatha1
Yadā makasapādānaṃ {note:dāṭhānaṃ (sī. pī.)}, aṭṭālo sukato siyā;
::

::gathalast
Daḷho ca avikampī ca {note:appakampī ca (sī. pī.)}, atha nūna tadā siyā.
::

::hangnum
80\.
::

::gatha1
Yadā sasavisāṇānaṃ, nisseṇī sukatā siyā;
::

::gathalast
Saggassārohaṇatthāya, atha nūna tadā siyā.
::

::hangnum
81\.
::

::gatha1
Yadā nisseṇimāruyha, candaṃ khādeyyu mūsikā;
::

::gathalast
Rāhuñca paripāteyyuṃ {note:paribāheyyuṃ (syā.)}, atha nūna tadā siyā.
::

::hangnum
82\.
::

::gatha1
Yadā surāghaṭaṃ pitvā, makkhikā gaṇacāriṇī;
::

::gathalast
Aṅgāre {pb:T:1.0251} vāsaṃ kappeyyuṃ, atha nūna tadā siyā.
::

::hangnum
83\.
::

::gatha1
Yadā {pb:V:1.0151} bimboṭṭhasampanno, gadrabho sumukho siyā;
::

::gathalast
Kusalo naccagītassa, atha nūna tadā siyā.
::

::hangnum
84\.
::

::gatha1
Yadā kākā ulūkā ca, mantayeyyuṃ rahogatā;
::

::gathalast
Aññamaññaṃ pihayeyyuṃ, atha nūna tadā siyā.
::

::hangnum
85\.
::

::gatha1
Yadā muḷāla {note:pulasa (sī. pī.), pulāsa (syā.)} pattānaṃ, chattaṃ thirataraṃ siyā;
::

::gathalast
Vassassa paṭighātāya, atha nūna tadā siyā.
::

::hangnum
86\.
::

::gatha1
Yadā {pb:M:1.0185} kulako {note:kuluṅko (sī. pī.), kuluko (syā.)} sakuṇo, pabbataṃ gandhamādanaṃ;
::

::gathalast
Tuṇḍenādāya gaccheyya, atha nūna tadā siyā.
::

::hangnum
87\.
::

::gatha1
Yadā sāmuddikaṃ nāvaṃ, sa-yantaṃ sa-vaṭākaraṃ {note:sapaṭākāraṃ (ka.)};
::

::gathalast
Ceṭo ādāya gaccheyya, atha nūna tadā siyāti.
::

::centre
Aṭṭhānajātakaṃ navamaṃ.
::

#### 426. Dīpijātakaṃ (10)

::hangnum
88\.
::

::gatha1
Khamanīyaṃ yāpanīyaṃ, kacci mātula te sukhaṃ;
::

::gathalast
Sukhaṃ te ammā avaca, sukhakāmāva {note:sukhakāmā hi (sī. syā. pī.)} te mayaṃ.
::

::hangnum
89\.
::

::gatha1
Naṅguṭṭhaṃ me avakkamma {note:apakkamma (ka.)}, heṭhayitvāna {note:pothayitvāna (ka.)} eḷike {note:eḷaki (syā.), eḷiki (pī.)};
::

::gathalast
Sājja mātulavādena, muñcitabbā nu maññasi.
::

::hangnum
90\.
::

::gatha1
Puratthāmukho nisinnosi, ahaṃ te mukhamāgatā;
::

::gathalast
Pacchato tuyhaṃ naṅguṭṭhaṃ, kathaṃ khvāhaṃ avakkamiṃ {note:apakkamiṃ (ka.)}.
::

::hangnum
91\.
::

::gatha1
Yāvatā {pb:T:1.0252} caturo dīpā, sasamuddā sapabbatā;
::

::gathalast
Tāvatā mayhaṃ naṅguṭṭhaṃ, kathaṃ kho tvaṃ vivajjayi.
::

::hangnum
92\.
::

::gatha1
Pubbeva metamakkhiṃsu {note:metaṃ akkhaṃsu (sī. pī.)}, mātā pitā ca bhātaro;
::

::gathalast
Dīghaṃ duṭṭhassa naṅguṭṭhaṃ, sāmhi vehāyasāgatā.
::

::hangnum
93\.
::

::gatha1
Tañca disvāna āyantiṃ, antalikkhasmi eḷike;
::

::gathalast
Migasaṅgho palāyittha, bhakkho me nāsito tayā.
::

::hangnum
94\.
::

::gatha1
Iccevaṃ vilapantiyā, eḷakiyā ruhagghaso;
::

::gathalast
Galakaṃ anvāvamaddi, natthi duṭṭhe subhāsitaṃ.
::

::hangnum
95\.
::

::gatha1
Neva {pb:V:1.0152}{pb:M:1.0186} duṭṭhe nayo atthi, na dhammo na subhāsitaṃ;
::

::gathalast
Nikkamaṃ duṭṭhe yuñjetha, so ca sabbhiṃ na rañjatīti.
::

::centre
Dīpijātakaṃ dasamaṃ.
::

::centre
Aṭṭhakanipātaṃ niṭṭhitaṃ.
::

Tassuddānaṃ –

::gatha1
Parisuddhā manāvilā vatthadharā, bakarājassa kāyuraṃ daṇḍavaro;
::

::gathalast
Atha aṅgāra cetiya devilinā, atha āditta gaṅgā daseḷakināti.
::

### 9. Navakanipāto

#### 427. Gijjhajātakaṃ (1)

::hangnum
1\.
::

::gatha1
Parisaṅkupatho {pb:T:1.0253}{pb:V:1.0153}{pb:M:1.0187} nāma, gijjhapantho sanantano;
::

::gatha2
Tatrāsi mātāpitaro, gijjho posesi jiṇṇake;
::

::gathalast
Tesaṃ ajagaramedaṃ, accahāsi bahuttaso {note:pahuttato (ka. sī.), pahūtaso (syā. pī.), bahudhaso (ka.)}.
::

::hangnum
2\.
::

::gatha1
Pitā ca puttaṃ avaca, jānaṃ uccaṃ papātinaṃ;
::

::gathalast
Supattaṃ thāmasampannaṃ {note:pakkhasampannaṃ (sī. syā. pī.)}, tejassiṃ dūragāminaṃ.
::

::hangnum
3\.
::

::gatha1
Pariplavantaṃ pathaviṃ, yadā tāta vijānahi;
::

::gatha2
Sāgarena parikkhittaṃ, cakkaṃva parimaṇḍalaṃ;
::

::gathalast
Tato tāta nivattassu, māssu etto paraṃ gami.
::

::hangnum
4\.
::

::gatha1
Udapattosi {note:uddhaṃ pattosi (ka. sī.)} vegena, balī pakkhī dijuttamo;
::

::gathalast
Olokayanto vakkaṅgo, pabbatāni vanāni ca.
::

::hangnum
5\.
::

::gatha1
Addassa pathaviṃ gijjho, yathāsāsi {note:yathāssāsi (syā. aṭṭha. pāṭhantaraṃ)} pitussutaṃ;
::

::gathalast
Sāgarena parikkhittaṃ, cakkaṃva parimaṇḍalaṃ.
::

::hangnum
6\.
::

::gatha1
Tañca so samatikkamma, paramevaccavattatha {note:parameva pavattatha (sī. syā.)};
::

::gathalast
Tañca vātasikhā tikkhā, accahāsi baliṃ dijaṃ.
::

::hangnum
7\.
::

::gatha1
Nāsakkhātigato poso, punadeva nivattituṃ;
::

::gathalast
Dijo byasanamāpādi, verambhānaṃ {note:verambānaṃ (sī. pī.)} vasaṃ gato.
::

::hangnum
8\.
::

::gatha1
Tassa {pb:T:1.0254} puttā ca dārā ca, ye caññe anujīvino;
::

::gathalast
Sabbe byasanamāpāduṃ, anovādakare dije.
::

::hangnum
9\.
::

::gatha1
Evampi idha vuḍḍhānaṃ, yo vākyaṃ nāvabujjhati;
::

::gatha2
Atisīmacaro ditto, gijjhovātītasāsano;
::

::gathalast
Sa ve byasanaṃ pappoti, akatvā vuḍḍhasāsananti.
::

::centre
Gijjhajātakaṃ paṭhamaṃ.
::

#### 428. Kosambiyajātakaṃ (2)

::hangnum
10\.
::

::gatha1
Puthusaddo {pb:V:1.0154}{pb:M:1.0188} samajano, na bālo koci maññatha;
::

::gathalast
Saṅghasmiṃ bhijjamānasmiṃ, nāññaṃ bhiyyo amaññaruṃ.
::

::hangnum
11\.
::

::gatha1
Parimuṭṭhā paṇḍitābhāsā, vācāgocarabhāṇino;
::

::gathalast
Yāvicchanti mukhāyāmaṃ, yena nītā na taṃ vidū.
::

::hangnum
12\.
::

::gatha1
Akkocchi maṃ avadhi maṃ, ajini maṃ ahāsi me;
::

::gathalast
Ye ca taṃ upanayhanti, veraṃ tesaṃ na sammati.
::

::hangnum
13\.
::

::gatha1
Akkocchi maṃ avadhi maṃ, ajini maṃ ahāsi me;
::

::gathalast
Ye ca taṃ nupanayhanti, veraṃ tesūpasammati.
::

::hangnum
14\.
::

::gatha1
Na hi verena verāni, sammantīdha kudācanaṃ;
::

::gathalast
Averena ca sammanti, esa dhammo sanantano.
::

::hangnum
15\.
::

::gatha1
Pare ca na vijānanti, mayamettha yamāmase;
::

::gathalast
Ye ca tattha vijānanti, tato sammanti medhagā.
::

::hangnum
16\.
::

::gatha1
Aṭṭhicchinnā {pb:T:1.0255} pāṇaharā, gavassa {note:gavāssa (sī. syā. pī.)} dhanahārino;
::

::gathalast
Raṭṭhaṃ vilumpamānānaṃ, tesampi hoti saṅgati;
::

::gathalast
Kasmā tumhāka no siyā.
::

::hangnum
17\.
::

::gatha1
Sace labhetha nipakaṃ sahāyaṃ, saddhiṃcaraṃ sādhuvihāridhīraṃ;
::

::gathalast
Abhibhuyya sabbāni parissayāni, careyya tenattamano satīmā.
::

::hangnum
18\.
::

::gatha1
No ce labhetha nipakaṃ sahāyaṃ, saddhiṃcaraṃ sādhuvihāridhīraṃ;
::

::gathalast
Rājāva raṭṭhaṃ vijitaṃ pahāya, eko care mātaṅgaraññeva nāgo.
::

::hangnum
19\.
::

::gatha1
Ekassa {pb:M:1.0189} caritaṃ seyyo, natthi bāle sahāyatā;
::

::gathalast
Eko care na pāpāni kayirā, appossukko mātaṅgaraññeva nāgoti.
::

::centre
Kosambiyajātakaṃ dutiyaṃ.
::

#### 429. Mahāsuvajātakaṃ (3)

::hangnum
20\.
::

::gatha1
Dumo yadā hoti phalūpapanno, bhuñjanti naṃ vihaṅgamā {note:vihagā (sī. pī.)} sampatantā;
::

::gathalast
Khīṇanti ñatvāna dumaṃ phalaccaye {note:ñatvā dumapphalaccayena (ka.)}, disodisaṃ {pb:T:1.0256} yanti tato vihaṅgamā.
::

::hangnum
21\.
::

::gatha1
Cara cārikaṃ lohitatuṇḍa māmari, kiṃ tvaṃ suva sukkhadumamhi jhāyasi;
::

::gathalast
Tadiṅgha maṃ brūhi vasantasannibha, kasmā suva sukkhadumaṃ na riñcasi.
::

::hangnum
22\.
::

::gatha1
Ye {pb:V:1.0155} ve sakhīnaṃ sakhāro bhavanti, pāṇaccaye {note:pāṇaṃ caje (ka.), pāṇaccaye maraṇakāle ca sukhadukkhesu ca na jahantīti sambandho} dukkhasukhesu haṃsa;
::

::gathalast
Khīṇaṃ akhīṇanti na taṃ jahanti, santo sataṃ dhammamanussarantā.
::

::hangnum
23\.
::

::gatha1
Sohaṃ sataṃ aññatarosmi haṃsa, ñātī ca me hoti sakhā ca rukkho;
::

::gathalast
Taṃ nussahe jīvikattho pahātuṃ, khīṇanti ñatvāna na hesa dhammo {note:na sosa (ka.), na esa (syā.)}.
::

::hangnum
24\.
::

::gatha1
Sādhu sakkhi kataṃ hoti, metti saṃsati santhavo {note:mittaṃ saṅgati sandhavo (ka.)};
::

::gathalast
Sacetaṃ dhammaṃ rocesi, pāsaṃsosi vijānataṃ.
::

::hangnum
25\.
::

::gatha1
So te suva varaṃ dammi, pattayāna vihaṅgama;
::

::gathalast
Varaṃ varassu vakkaṅga, yaṃ kiñci manasicchasi.
::

::hangnum
26\.
::

::gatha1
Varañca {pb:M:1.0190} me haṃsa bhavaṃ dadeyya, ayañca rukkho punarāyuṃ labhetha;
::

::gathalast
So {pb:T:1.0257} sākhavā phalimā saṃvirūḷho, madhutthiko tiṭṭhatu sobhamāno.
::

::hangnum
27\.
::

::gatha1
Taṃ passa samma phalimaṃ uḷāraṃ, sahāva te hotu udumbarena;
::

::gathalast
So sākhavā phalimā saṃvirūḷho, madhutthiko tiṭṭhatu sobhamāno.
::

::hangnum
28\.
::

::gatha1
Evaṃ sakka sukhī hohi, saha sabbehi ñātibhi;
::

::gathalast
Yathāhamajja sukhito, disvāna saphalaṃ dumaṃ.
::

::hangnum
29\.
::

::gatha1
Suvassa ca varaṃ datvā, katvāna saphalaṃ dumaṃ;
::

::gathalast
Pakkāmi saha bhariyāya, devānaṃ nandanaṃ vananti.
::

::centre
Mahāsuvajātakaṃ tatiyaṃ.
::

#### 430. Cūḷasuvajātakaṃ (4)

::hangnum
30\.
::

::gatha1
Santi rukkhā haripattā {note:haritapattā (sī. syā. pī.)}, dumā nekaphalā bahū;
::

::gathalast
Kasmā nu sukkhe {note:sukkha (ka.)} koḷāpe, suvassa nirato mano.
::

::hangnum
31\.
::

::gatha1
Phalassa upabhuñjimhā, nekavassagaṇe bahū;
::

::gathalast
Aphalampi viditvāna, sāva metti yathā pure.
::

::hangnum
32\.
::

::gatha1
Sukhañca rukkhaṃ koḷāpaṃ, opattamaphalaṃ dumaṃ;
::

::gathalast
Ohāya sakuṇā yanti, kiṃ dosaṃ passase dija.
::

::hangnum
33\.
::

::gatha1
Ye {pb:T:1.0258} phalatthā sambhajanti, aphaloti jahanti naṃ;
::

::gathalast
Attatthapaññā dummedhā, te honti pakkhapātino.
::

::hangnum
34\.
::

::gatha1
Sādhu sakkhi kataṃ hoti, metti saṃsati santhavo;
::

::gathalast
Sacetaṃ dhammaṃ rocesi, pāsaṃsosi vijānataṃ.
::

::hangnum
35\.
::

::gatha1
So {pb:V:1.0156} te suva varaṃ dammi, pattayāna vihaṅgama;
::

::gathalast
Varaṃ varassu vakkaṅga, yaṃ kiñci manasicchasi.
::

::hangnum
36\.
::

::gatha1
Api {pb:M:1.0191} nāma naṃ passeyyaṃ {note:api nāma naṃ puna passe (sī. syā.)}, sapattaṃ saphalaṃ dumaṃ;
::

::gathalast
Daliddova nidhi laddhā, nandeyyāhaṃ punappunaṃ.
::

::hangnum
37\.
::

::gatha1
Tato amatamādāya, abhisiñci mahīruhaṃ;
::

::gathalast
Tassa sākhā virūhiṃsu {note:virūḷhassa (ka.)}, sītacchāyā manoramā.
::

::hangnum
38\.
::

::gatha1
Evaṃ sakka sukhī hohi, saha sabbehi ñātibhi;
::

::gathalast
Yathāhamajja sukhito, disvāna saphalaṃ dumaṃ.
::

::hangnum
39\.
::

::gatha1
Suvassa ca varaṃ datvā, katvāna saphalaṃ dumaṃ;
::

::gathalast
Pakkāmi saha bhariyāya, devānaṃ nandanaṃ vananti.
::

::centre
Cūḷasuvajātakaṃ catutthaṃ.
::

#### 431. Haritacajātakaṃ (5)

::hangnum
40\.
::

::gatha1
Sutaṃ metaṃ mahābrahme, kāme bhuñjati hārito;
::

Kaccetaṃ vacanaṃ tucchaṃ, kacci suddho iriyyasi.

::hangnum
41\.
::

::gatha1
Evametaṃ mahārāja, yathā te vacanaṃ sutaṃ;
::

::gathalast
Kummaggaṃ {pb:T:1.0259} paṭipannosmi, mohaneyyesu mucchito.
::

::hangnum
42\.
::

::gatha1
Adu {note:ādu (sī. pī.)} paññā kimatthiyā, nipuṇā sādhucintinī {note:cintanī (sī. pī.)};
::

::gathalast
Yāya uppatitaṃ rāgaṃ, kiṃ mano na vinodaye.
::

::hangnum
43\.
::

::gatha1
Cattārome mahārāja, loke atibalā bhusā;
::

::gathalast
Rāgo doso mado moho, yattha paññā na gādhati.
::

::hangnum
44\.
::

::gatha1
Arahā sīlasampanno, suddho carati hārito;
::

::gathalast
Medhāvī paṇḍito ceva, iti no sammato bhavaṃ.
::

::hangnum
45\.
::

::gatha1
Medhāvīnampi hiṃsanti, isiṃ dhammaguṇe rataṃ;
::

::gathalast
Vitakkā pāpakā rāja, subhā rāgūpasaṃhitā.
::

::hangnum
46\.
::

::gatha1
Uppannāyaṃ {pb:M:1.0192} sarīrajo, rāgo vaṇṇavidūsano tava;
::

::gathalast
Taṃ pajaha bhaddamatthu te, bahunnāsi medhāvisammato.
::

::hangnum
47\.
::

::gatha1
Te andhakārake {note:karaṇe (sī. syā. pī.)} kāme, bahudukkhe mahāvise;
::

::gathalast
Tesaṃ mūlaṃ gavesissaṃ, checchaṃ rāgaṃ sabandhanaṃ.
::

::hangnum
48\.
::

::gatha1
Idaṃ {pb:V:1.0157} vatvāna hārito, isi saccaparakkamo;
::

::gathalast
Kāmarāgaṃ virājetvā, brahmalokūpago ahūti.
::

::centre
Haritacajātakaṃ {note:hāritajātakaṃ (sī. pī.)} pañcamaṃ.
::

#### 432. Padakusalamāṇavajātakaṃ (6)

::hangnum
49\.
::

::gatha1
Bahussutaṃ cittakathiṃ {note:cittakathaṃ (syā. ka.)}, gaṅgā vahati pāṭaliṃ {note:pāṭalaṃ (sī. pī.)};
::

::gathalast
Vuyhamānaka {pb:T:1.0260} bhaddante, ekaṃ me dehi gāthakaṃ {note:gītakaṃ (ka. aṭṭha.)}.
::

::hangnum
50\.
::

::gatha1
Yena siñcanti dukkhitaṃ, yena siñcanti āturaṃ;
::

::gathalast
Tassa majjhe marissāmi, jātaṃ saraṇato bhayaṃ.
::

::hangnum
51\.
::

::gatha1
Yattha bījāni rūhanti, sattā yattha patiṭṭhitā;
::

::gathalast
Sā me sīsaṃ nipīḷeti, jātaṃ saraṇato bhayaṃ.
::

::hangnum
52\.
::

::gatha1
Yena bhattāni paccanti, sītaṃ yena vihaññati;
::

::gathalast
So maṃ ḍahati {note:dayhati (ka.)} gattāni, jātaṃ saraṇato bhayaṃ.
::

::hangnum
53\.
::

::gatha1
Yena bhuttena {note:bhattena (syā. ka.)} yāpenti, puthū brāhmaṇakhattiyā;
::

::gathalast
So maṃ bhutto byāpādeti, jātaṃ saraṇato bhayaṃ.
::

::hangnum
54\.
::

::gatha1
Gimhānaṃ pacchime māse, vātamicchanti paṇḍitā;
::

::gathalast
So maṃ {note:so me (sī. pī.)} bhañjati gattāni, jātaṃ saraṇato bhayaṃ.
::

::hangnum
55\.
::

::gatha1
Yaṃ nissitā jagatiruhaṃ, svāyaṃ aggiṃ pamuñcati;
::

::gathalast
Disā bhajatha vakkaṅgā, jātaṃ saraṇato bhayaṃ.
::

::hangnum
56\.
::

::gatha1
Yamānayiṃ {pb:M:1.0193} somanassaṃ, māliniṃ candanussadaṃ;
::

::gathalast
Sā maṃ gharā nicchubhati {note:nīharati (sī. syā.)}, jātaṃ saraṇato bhayaṃ.
::

::hangnum
57\.
::

::gatha1
Yena jātena nandissaṃ, yassa ca bhavamicchisaṃ;
::

::gathalast
So maṃ gharā nicchubhati {note:nīharati (sī. syā.)}, jātaṃ saraṇato bhayaṃ.
::

::hangnum
58\.
::

::gatha1
Suṇantu me jānapadā, negamā ca samāgatā;
::

::gathalast
Yatodakaṃ tadādittaṃ, yato khemaṃ tato bhayaṃ.
::

::hangnum
59\.
::

::gatha1
Rājā {pb:T:1.0261} vilumpate raṭṭhaṃ, brāhmaṇo ca purohito;
::

::gathalast
Attaguttā viharatha, jātaṃ saraṇato bhayanti.
::

::centre
Padakusalamāṇavajātakaṃ chaṭṭhaṃ.
::

#### 433. Lomasakassapajātakaṃ (7)

::hangnum
60\.
::

::gatha1
Assa {pb:V:1.0158} indasamo rāja, accantaṃ ajarāmaro;
::

::gathalast
Sace tvaṃ yaññaṃ yājeyya, isiṃ lomasakassapaṃ.
::

::hangnum
61\.
::

::gatha1
Sasamuddapariyāyaṃ, mahiṃ sāgarakuṇḍalaṃ;
::

::gathalast
Na icche saha nindāya, evaṃ seyya {note:sayha (sī. syā. pī.)} vijānahi.
::

::hangnum
62\.
::

::gatha1
Dhiratthu taṃ yasalābhaṃ, dhanalābhañca brāhmaṇa;
::

::gathalast
Yā vutti vinipātena, adhammacaraṇena vā.
::

::hangnum
63\.
::

::gatha1
Api ce pattamādāya, anagāro paribbaje;
::

::gathalast
Sāyeva jīvikā seyyo, yā cādhammena esanā.
::

::hangnum
64\.
::

::gatha1
Api ce pattamādāya, anagāro paribbaje;
::

::gathalast
Aññaṃ ahiṃsayaṃ loke, api rajjena taṃ varaṃ.
::

::hangnum
65\.
::

::gatha1
Balaṃ cando balaṃ suriyo, balaṃ samaṇabrāhmaṇā;
::

::gathalast
Balaṃ velā samuddassa, balātibalamitthiyo.
::

::hangnum
66\.
::

::gatha1
Yathā uggatapaṃ santaṃ, isiṃ lomasakassapaṃ;
::

::gathalast
Pitu atthā candavatī, vājapeyyaṃ {note:vācapeyyaṃ (pī. ka.)} ayājayi.
::

::hangnum
67\.
::

::gatha1
Taṃ lobhapakataṃ kammaṃ, kaṭukaṃ kāmahetukaṃ;
::

::gathalast
Tassa {pb:T:1.0262} mūlaṃ gavesissaṃ, checchaṃ rāgaṃ sabandhanaṃ.
::

::hangnum
68\.
::

::gatha1
Dhiratthu {pb:M:1.0194} kāme subahūpi loke, tapova seyyo kāmaguṇehi rāja;
::

::gathalast
Tapo karissāmi pahāya kāme, taveva raṭṭhaṃ candavatī ca hotūti.
::

::centre
Lomasakassapajātakaṃ sattamaṃ.
::

#### 434. Cakkavākajātakaṃ (8)

::hangnum
69\.
::

::gatha1
Kāsāyavatthe sakuṇe vadāmi, duve duve nandamane {note:nandimane (sī. pī.)} carante;
::

::gathalast
Kaṃ aṇḍajaṃ aṇḍajā mānusesu, jātiṃ pasaṃsanti tadiṅgha brūtha.
::

::hangnum
70\.
::

::gatha1
Amhe manussesu manussahiṃsa, anubbate {note:anupubbake (ka.)} cakkavāke vadanti;
::

::gathalast
Kalyāṇabhāvamhe {note:bhāva’mha (sī. pī.)} dijesu sammatā, abhirūpā {note:abhītarūpā (sī. syā. pī.)} vicarāma aṇṇave. ( ) {note:(na ghāsahetūpi karoma pāpaṃ) (ka.)}
::

::hangnum
71\.
::

::gatha1
Kiṃ aṇṇave kāni phalāni bhuñje, maṃsaṃ kuto khādatha cakkavākā;
::

::gathalast
Kiṃ bhojanaṃ bhuñjatha vo anomā {note:abhiṇhaṃ (ka.)}, balañca {pb:T:1.0263} vaṇṇo ca anapparūpā {note:anapparūpo (sī. syā. pī.)}.
::

::hangnum
72\.
::

::gatha1
Na {pb:V:1.0159} aṇṇave santi phalāni dhaṅka, maṃsaṃ kuto khādituṃ cakkavāke;
::

::gathalast
Sevālabhakkhamha {note:bhakkhimha (ka.)} apāṇabhojanā {note:avākabhojanā (sī. pī.)}, na ghāsahetūpi karoma pāpaṃ.
::

::hangnum
73\.
::

::gatha1
Na me idaṃ ruccati cakkavāka, asmiṃ bhave bhojanasannikāso;
::

::gathalast
Ahosi pubbe tato me aññathā, icceva me vimati ettha jātā.
::

::hangnum
74\.
::

::gatha1
Ahampi {pb:M:1.0195} maṃsāni phalāni bhuñje, annāni ca loṇiyateliyāni;
::

::gatha2
Rasaṃ manussesu labhāmi bhottuṃ, sūrova saṅgāmamukhaṃ vijetvā;
::

::gathalast
Na ca me tādiso vaṇṇo, cakkavāka yathā tava.
::

::hangnum
75\.
::

::gatha1
Asuddhabhakkhosi khaṇānupātī, kicchena te labbhati annapānaṃ;
::

::gathalast
Na tussasī rukkhaphalehi dhaṅka, maṃsāni vā yāni susānamajjhe.
::

::hangnum
76\.
::

::gatha1
Yo sāhasena adhigamma bhoge, paribhuñjati {pb:T:1.0264} dhaṅka khaṇānupātī;
::

::gathalast
Tato upakkosati naṃ sabhāvo, upakkuṭṭho vaṇṇabalaṃ jahāti.
::

::hangnum
77\.
::

::gatha1
Appampi ce nibbutiṃ bhuñjatī yadi, asāhasena aparūpaghātī {note:asāhasenānupaghātino (ka.)};
::

::gathalast
Balañca vaṇṇo ca tadassa hoti, na hi sabbo āhāramayena vaṇṇoti.
::

::centre
Cakkavākajātakaṃ aṭṭhamaṃ.
::

#### 435. Haliddirāgajātakaṃ (9)

::hangnum
78\.
::

::gatha1
Sutitikkhaṃ araññamhi, pantamhi sayanāsane;
::

::gathalast
Ye ca gāme titikkhanti, te uḷāratarā tayā.
::

::hangnum
79\.
::

::gatha1
Araññā gāmamāgamma, kiṃsīlaṃ kiṃvataṃ ahaṃ;
::

::gathalast
Purisaṃ tāta seveyyaṃ, taṃ me akkhāhi pucchito.
::

::hangnum
80\.
::

::gatha1
Yo te {note:yo taṃ (syā. jā. 1.4.190 araññajātakepi)} vissāsaye tāta, vissāsañca khameyya te;
::

::gathalast
Sussūsī ca titikkhī ca, taṃ bhajehi ito gato.
::

::hangnum
81\.
::

::gatha1
Yassa {pb:M:1.0196} kāyena vācāya, manasā natthi dukkaṭaṃ;
::

::gathalast
Urasīva patiṭṭhāya, taṃ bhajehi ito gato.
::

::hangnum
82\.
::

::gatha1
Yo ca dhammena carati, carantopi na maññati;
::

::gathalast
Visuddhakāriṃ sappaññaṃ, taṃ bhajehi ito gato.
::

::hangnum
83\.
::

::gatha1
Haliddirāgaṃ {pb:T:1.0265} kapicittaṃ, purisaṃ rāgavirāginaṃ;
::

::gathalast
Tādisaṃ tāta mā sevi, nimmanussampi ce siyā.
::

::hangnum
84\.
::

::gatha1
Āsīvisaṃva kupitaṃ, mīḷhalittaṃ mahāpathaṃ;
::

::gathalast
Ārakā parivajjehi, yānīva visamaṃ pathaṃ.
::

::hangnum
85\.
::

::gatha1
Anatthā {pb:V:1.0160} tāta vaḍḍhanti, bālaṃ accupasevato;
::

::gathalast
Māssu bālena saṃgacchi, amitteneva sabbadā.
::

::hangnum
86\.
::

::gatha1
Taṃ tāhaṃ tāta yācāmi, karassu vacanaṃ mama;
::

::gathalast
Māssu bālena saṃgacchi {note:saṃgañchi (sī. pī.)}, dukkho bālehi saṅgamoti.
::

::centre
Haliddirāgajātakaṃ navamaṃ.
::

#### 436. Samuggajātakaṃ (10)

::hangnum
87\.
::

::gatha1
Kuto nu āgacchatha bho tayo janā, svāgatā etha {note:svāgataṃ ettha (sī. pī.)} nisīdathāsane;
::

::gathalast
Kaccittha bhonto kusalaṃ anāmayaṃ, cirassamabbhāgamanaṃ hi vo idha.
::

::hangnum
88\.
::

::gatha1
Ahameva eko idha majja patto, na cāpi me dutiyo koci vijjati;
::

::gathalast
Kimeva sandhāya te bhāsitaṃ ise, ‘‘kuto nu āgacchatha bho tayo janā’’.
::

::hangnum
89\.
::

::gatha1
Tuvañca eko bhariyā ca te piyā, samuggapakkhittanikiṇṇamantare{pb:T:1.0266};
::

::gathalast
Sā rakkhitā kucchigatāva {note:kucchigatā ca (ka.)} te sadā, vāyussa {note:harissa (ka.)} puttena sahā tahiṃ ratā.
::

::hangnum
90\.
::

::gatha1
Saṃviggarūpo {pb:M:1.0197} isinā viyākato {note:pabyākato (ka.), byākato (syā. pī.)}, so dānavo tattha samuggamuggili;
::

::gathalast
Addakkhi bhariyaṃ suci māladhāriniṃ, vāyussa puttena sahā tahiṃ rataṃ.
::

::hangnum
91\.
::

::gatha1
Sudiṭṭharūpamuggatapānuvattinā {note:sudiṭṭharūpuggatapānuvattinā (sī. syā. pī.)}, hīnā narā ye pamadāvasaṃ gatā;
::

::gathalast
Yathā have pāṇarivettha rakkhitā, duṭṭhā mayī aññamabhippamodayi.
::

::hangnum
92\.
::

::gatha1
Divā ca ratto ca mayā upaṭṭhitā, tapassinā jotirivā vane vasaṃ;
::

::gathalast
Sā dhammamukkamma adhammamācari, akiriyarūpo pamadāhi santhavo.
::

::hangnum
93\.
::

::gatha1
Sarīramajjhamhi ṭhitātimaññahaṃ, mayhaṃ ayanti asatiṃ asaññataṃ;
::

::gathalast
Sā dhammamukkamma adhammamācari, akiriyarūpo pamadāhi santhavo.
::

::hangnum
94\.
::

::gatha1
Surakkhitaṃ {pb:T:1.0267} meti kathaṃ nu vissase, anekacittāsu na hatthi {note:anekacittā puna hettha (ka.)} rakkhaṇā;
::

::gathalast
Etā hi pātālapapātasannibhā, etthappamatto byasanaṃ nigacchati.
::

::hangnum
95\.
::

::gatha1
Tasmā hi te sukhino vītasokā, ye mātugāmehi caranti nissaṭā;
::

::gathalast
Etaṃ sivaṃ uttamamābhipatthayaṃ, na mātugāmehi kareyya santhavanti.
::

::centre
Samuggajātakaṃ dasamaṃ.
::

#### 437. Pūtimaṃsajātakaṃ (11)

::hangnum
96\.
::

::gatha1
Na {pb:M:1.0198} kho me ruccati āḷi, pūtimaṃsassa pekkhanā;
::

::gathalast
Etādisā sakhārasmā, ārakā parivajjaye.
::

::hangnum
97\.
::

::gatha1
Ummattikā {pb:V:1.0161} ayaṃ veṇī, vaṇṇeti patino sakhiṃ;
::

::gathalast
Pajjhāyi {note:pajjhāti (sī. pī.), pajjhāyati (sī. niyya)} paṭigacchantiṃ, āgataṃ meṇḍa {note:meḷa (sī. pī.)} mātaraṃ.
::

::hangnum
98\.
::

::gatha1
Tvaṃ khosi samma ummatto, dummedho avicakkhaṇo;
::

::gathalast
Yo tvaṃ {note:so tvaṃ (syā.)} matālayaṃ katvā, akālena vipekkhasi.
::

::hangnum
99\.
::

::gatha1
Na akāle vipekkheyya, kāle pekkheyya paṇḍito;
::

::gathalast
Pūtimaṃsova pajjhāyi {note:pajjhāti (sī. pī.), pajjhāyati (sī. niyya)}, yo akāle vipekkhati.
::

::hangnum
100\.
::

::gatha1
Piyaṃ kho āḷi me hotu, puṇṇapattaṃ dadāhi me;
::

::gathalast
Pati {pb:T:1.0268} sañjīvito mayhaṃ, eyyāsi piyapucchikā {note:pucchitā (syā. ka.)}.
::

::hangnum
101\.
::

::gatha1
Piyaṃ kho āḷi te hotu, puṇṇapattaṃ dadāmi te;
::

::gathalast
Mahatā parivārena {note:parihārena (syā.)}, essaṃ {note:esaṃ (sī. pī.)} kayirāhi {note:kayirāsi (pī.)} bhojanaṃ.
::

::hangnum
102\.
::

::gatha1
Kīdiso tuyhaṃ parivāro, yesaṃ kāhāmi bhojanaṃ;
::

::gathalast
Kiṃnāmakā ca te sabbe, taṃ {note:te (sī. syā. pī.)} me akkhāhi pucchitā.
::

::hangnum
103\.
::

::gatha1
Māliyo caturakkho ca, piṅgiyo atha jambuko;
::

::gathalast
Ediso mayhaṃ parivāro, tesaṃ kayirāhi {note:kayirāsi (pī.)} bhojanaṃ.
::

::hangnum
104\.
::

::gatha1
Nikkhantāya agārasmā, bhaṇḍakampi vinassati;
::

::gathalast
Ārogyaṃ āḷino vajjaṃ {note:vacchaṃ (?)}, idheva vasa māgamāti.
::

::centre
Pūtimaṃsajātakaṃ ekādasamaṃ.
::

#### 438. Daddarajātakaṃ (12)

::hangnum
105\.
::

::gatha1
Yo te puttake akhādi, dinnabhatto adūsake;
::

::gathalast
Tasmiṃ dāṭhaṃ nipātehi, mā te muccittha jīvato.
::

::hangnum
106\.
::

::gatha1
Ākiṇṇaluddo {pb:M:1.0199} puriso, dhāticelaṃva makkhito;
::

::gathalast
Padesaṃ taṃ na passāmi, yattha dāṭhaṃ nipātaye.
::

::hangnum
107\.
::

::gatha1
Akataññussa posassa, niccaṃ vivaradassino;
::

::gathalast
Sabbaṃ ce pathaviṃ dajjā, neva naṃ abhirādhaye.
::

::hangnum
108\.
::

::gatha1
Kinnu subāhu taramānarūpo, paccāgatosi saha māṇavena;
::

::gathalast
Kiṃ {pb:T:1.0269} kiccamatthaṃ idhamatthi tuyhaṃ, akkhāhi me pucchito etamatthaṃ.
::

::hangnum
109\.
::

::gatha1
Yo te sakhā daddaro sādhurūpo, tassa vadhaṃ parisaṅkāmi ajja;
::

::gathalast
Purisassa kammāyatanāni sutvā, nāhaṃ sukhiṃ daddaraṃ ajja maññe.
::

::hangnum
110\.
::

::gatha1
Kānissa {pb:V:1.0162} kammāyatanāni assu, purisassa vuttisamodhānatāya;
::

::gathalast
Kaṃ vā paṭiññaṃ purisassa sutvā, parisaṅkasi daddaraṃ māṇavena.
::

::hangnum
111\.
::

::gatha1
Ciṇṇā kaliṅgā caritā vaṇijjā, vettācaro saṅkupathopi ciṇṇo;
::

::gathalast
Naṭehi ciṇṇaṃ saha vākurehi {note:vākarehi (pī. sī. niyya), vāgurehi (?)}, daṇḍena yuddhampi samajjamajjhe.
::

::hangnum
112\.
::

::gatha1
Baddhā kulīkā {note:kuliṅkā (sī. pī.)} mitamāḷhakena, akkhā jitā {note:akkhācitā (sī. aṭṭha.)} saṃyamo abbhatīto;
::

::gathalast
Abbāhitaṃ {note:appahitaṃ (sī. syā.), abbūhitaṃ (pī. sī. niyya)} pubbakaṃ {note:pupphakaṃ (sī. syā.)} aḍḍharattaṃ, hatthā daḍḍhā piṇḍapaṭiggahena.
::

::hangnum
113\.
::

::gatha1
Tānissa {pb:M:1.0200} kammāyatanāni assu, purisassa {pb:T:1.0270} vuttisamodhānatāya;
::

::gathalast
Yathā ayaṃ dissati lomapiṇḍo, gāvo hatā kiṃ pana daddarassāti.
::

::centre
Daddarajātakaṃ dvādasamaṃ.
::

::centre
Navakanipātaṃ niṭṭhitaṃ.
::

Tassuddānaṃ –

::gatha1
Varagijjha samajjana haṃsavaro, nidhisavhaya hārita pāṭaliko;
::

::gathalast
Ajarāmara dhaṅka titikkha kuto, atha dvādasa pekkhana daddaribhīti.
::

### 10. Dasakanipāto

#### 439. Catudvārajātakaṃ (1)

::hangnum
1\.
::

::gatha1
Catudvāramidaṃ {pb:T:1.0271}{pb:V:1.0163}{pb:M:1.0201} nagaraṃ, āyasaṃ daḷhapākāraṃ;
::

::gathalast
Oruddhapaṭiruddhosmi, kiṃ pāpaṃ pakataṃ mayā.
::

::hangnum
2\.
::

::gatha1
Sabbe apihitā dvārā, oruddhosmi yathā dijo;
::

::gathalast
Kimādhikaraṇaṃ yakkha, cakkābhinihato ahaṃ.
::

::hangnum
3\.
::

::gatha1
Laddhā satasahassāni, atirekāni vīsati;
::

::gathalast
Anukampakānaṃ ñātīnaṃ, vacanaṃ samma nākari.
::

::hangnum
4\.
::

::gatha1
Laṅghiṃ samuddaṃ pakkhandi, sāgaraṃ appasiddhikaṃ;
::

::gathalast
Catubbhi aṭṭhajjhagamā, aṭṭhāhipi ca soḷasa.
::

::hangnum
5\.
::

::gatha1
Soḷasāhi ca bāttiṃsa, atricchaṃ cakkamāsado;
::

Icchāhatassa posassa, cakkaṃ bhamati matthake.

::hangnum
6\.
::

::gatha1
Uparivisālā duppūrā, icchā visaṭagāminī {note:visaṭagāminiṃ (pī. ka.)};
::

::gathalast
Ye ca taṃ anugijjhanti, te honti cakkadhārino.
::

::hangnum
7\.
::

::gatha1
Bahubhaṇḍaṃ {note:bahuṃ bhaṇḍaṃ (sī. pī.)} avahāya, maggaṃ appaṭivekkhiya;
::

::gathalast
Yesañcetaṃ asaṅkhātaṃ, te honti cakkadhārino.
::

::hangnum
8\.
::

::gatha1
Kammaṃ samekkhe vipulañca bhogaṃ, icchaṃ {pb:T:1.0272} na seveyya anatthasaṃhitaṃ;
::

::gathalast
Kareyya vākyaṃ anukampakānaṃ, taṃ tādisaṃ nātivatteyya cakkaṃ.
::

::hangnum
9\.
::

::gatha1
Kīvaciraṃ nu me yakkha, cakkaṃ sirasi ṭhassati;
::

::gathalast
Kati vassasahassāni, taṃ me akkhāhi pucchito.
::

::hangnum
10\.
::

::gatha1
Atisaro paccasaro {note:accasaro (sī. syā. pī.)}, mittavinda suṇohi me;
::

::gathalast
Cakkaṃ te sirasi {note:sirasmi (syā.)} māviddhaṃ, na taṃ jīvaṃ pamokkhasīti.
::

::centre
Catudvārajātakaṃ paṭhamaṃ.
::

#### 440. Kaṇhajātakaṃ (2)

::hangnum
11\.
::

::gatha1
Kaṇho {pb:V:1.0164}{pb:M:1.0202} vatāyaṃ puriso, kaṇhaṃ bhuñjati bhojanaṃ;
::

::gathalast
Kaṇhe bhūmipadesasmiṃ, na mayhaṃ manaso piyo.
::

::hangnum
12\.
::

::gatha1
Na kaṇho tacasā hoti, antosāro hi brāhmaṇo;
::

::gathalast
Yasmiṃ pāpāni kammāni, sa ve kaṇho sujampati.
::

::hangnum
13\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ brāhmaṇa te dammi, yaṃ kiñci manasicchasi.
::

::hangnum
14\.
::

::gatha1
Varañce me ado sakka, sabbabhūtānamissara;
::

::gatha2
Sunikkodhaṃ suniddosaṃ, nillobhaṃ vuttimattano;
::

::gathalast
Nisnehamabhikaṅkhāmi, ete me caturo vare.
::

::hangnum
15\.
::

::gatha1
Kiṃ nu kodhe vā {note:kodheva (sī. pī.)} dose vā, lobhe snehe ca brāhmaṇa;
::

::gathalast
Ādīnavaṃ {pb:T:1.0273} tvaṃ passasi {note:sampassasi (sī. pī.)}, taṃ me akkhāhi pucchito.
::

::hangnum
16\.
::

::gatha1
Appo hutvā bahu hoti, vaḍḍhate so akhantijo;
::

::gathalast
Āsaṅgī bahupāyāso, tasmā kodhaṃ na rocaye.
::

::hangnum
17\.
::

::gatha1
Duṭṭhassa pharusā {note:paṭhamā (pī. sī. niyya)} vācā, parāmāso anantarā;
::

::gatha2
Tato pāṇi tato daṇḍo, satthassa paramā gati {note:parāmasati (ka.)};
::

::gathalast
Doso kodhasamuṭṭhāno, tasmā dosaṃ na rocaye.
::

::hangnum
18\.
::

::gatha1
Ālopasāhasākārā {note:sahasākārā (sī. syā. pī.)}, nikatī vañcanāni ca;
::

::gathalast
Dissanti lobhadhammesu, tasmā lobhaṃ na rocaye.
::

::hangnum
19\.
::

::gatha1
Snehasaṅgathitā {note:saṅgadhitā (ka.), saṅgantitā (syā.)} ganthā, senti manomayā puthū;
::

::gathalast
Te bhusaṃ upatāpenti, tasmā snehaṃ na rocaye.
::

::hangnum
20\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ brāhmaṇa te dammi, yaṃ kiñci manasicchasi.
::

::hangnum
21\.
::

::gatha1
Varañce me ado sakka, sabbabhūtānamissara;
::

::gatha2
Araññe me viharato, niccaṃ ekavihārino;
::

::gathalast
Ābādhā mā {note:na (syā. pī.)} uppajjeyyuṃ, antarāyakarā bhusā.
::

::hangnum
22\.
::

::gatha1
Etasmiṃ {pb:M:1.0203} te sulapite, patirūpe subhāsite;
::

::gathalast
Varaṃ brāhmaṇa te dammi, yaṃ kiñci manasicchasi.
::

::hangnum
23\.
::

::gatha1
Varañce {pb:V:1.0165} me ado sakka, sabbabhūtānamissara;
::

::gatha2
Na mano vā sarīraṃ vā, maṃ-kate sakka kassaci;
::

::gathalast
Kadāci {pb:T:1.0274} upahaññetha, etaṃ sakka varaṃ vareti.
::

::centre
Kaṇhajātakaṃ dutiyaṃ.
::

#### 441. Catuposathiyajātakaṃ (3)

::hangnum
24\.
::

::gatha1
Yo kopaneyye na karoti kopaṃ, na kujjhati sappuriso kadāci;
::

::gathalast
Kuddhopi so nāvikaroti kopaṃ, taṃ ve naraṃ samaṇamāhu {note:samaṇaṃ āhu (sī.)} loke.
::

::hangnum
25\.
::

::gatha1
Ūnūdaro yo sahate jighacchaṃ, danto tapassī mitapānabhojano;
::

::gathalast
Āhārahetu na karoti pāpaṃ, taṃ ve naraṃ samaṇamāhu loke.
::

::hangnum
26\.
::

::gatha1
Khiḍḍaṃ ratiṃ vippajahitvāna sabbaṃ, na cālikaṃ bhāsasi kiñci loke;
::

::gathalast
Vibhūsaṭṭhānā virato methunasmā, taṃ ve naraṃ samaṇamāhu loke.
::

::hangnum
27\.
::

::gatha1
Pariggahaṃ lobhadhammañca sabbaṃ, yo ve pariññāya pariccajeti;
::

::gathalast
Dantaṃ ṭhitattaṃ amamaṃ nirāsaṃ, taṃ ve naraṃ samaṇamāhu loke.
::

::hangnum
28\.
::

::gatha1
Pucchāma {pb:T:1.0275} kattāramanomapaññaṃ {note:manomapañña (syā. ka.)}, kathāsu no viggaho atthi jāto;
::

::gathalast
Chindajja kaṅkhaṃ vicikicchitāni, tadajja {note:tayājja (sī.)} kaṅkhaṃ vitaremu sabbe.
::

::hangnum
29\.
::

::gatha1
Ye {pb:M:1.0204} paṇḍitā atthadasā bhavanti, bhāsanti te yoniso tattha kāle;
::

::gathalast
Kathaṃ nu kathānaṃ abhāsitānaṃ, atthaṃ nayeyyuṃ kusalā janindā.
::

::hangnum
30\.
::

::gatha1
Kathaṃ have bhāsati nāgarājā, garuḷo pana venateyyo kimāha;
::

::gathalast
Gandhabbarājā pana kiṃ vadesi, kathaṃ pana kurūnaṃ rājaseṭṭho.
::

::hangnum
31\.
::

::gatha1
Khantiṃ have bhāsati nāgarājā, appāhāraṃ garuḷo venateyyo;
::

::gathalast
Gandhabbarājā rativippahānaṃ, akiñcanaṃ kurūnaṃ rājaseṭṭho.
::

::hangnum
32\.
::

::gatha1
Sabbāni etāni subhāsitāni, na hettha dubbhāsitamatthi kiñci;
::

::gatha2
Yasmiñca etāni patiṭṭhitāni, arāva {pb:T:1.0276} nābhyā susamohitāni;
::

::gathalast
Catubbhi dhammehi samaṅgibhūtaṃ, taṃ ve naraṃ samaṇamāhu loke.
::

::hangnum
33\.
::

::gatha1
Tuvañhi {note:tuvaṃ nu (sī. pī.)} seṭṭho tvamanuttarosi, tvaṃ dhammagū dhammavidū sumedho;
::

::gatha2
Paññāya pañhaṃ samadhiggahetvā, acchecchi dhīro vicikicchitāni;
::

::gathalast
Acchecchi kaṅkhaṃ vicikicchitāni, cundo yathā nāgadantaṃ kharena.
::

::hangnum
34\.
::

::gatha1
Nīluppalābhaṃ vimalaṃ anagghaṃ, vatthaṃ idaṃ dhūmasamānavaṇṇaṃ;
::

::gathalast
Pañhassa {pb:T:1.0277} veyyākaraṇena tuṭṭho, dadāmi te dhammapūjāya dhīra.
::

::hangnum
35\.
::

::gatha1
Suvaṇṇamālaṃ {pb:V:1.0166}{pb:M:1.0205} satapattaphullitaṃ, sakesaraṃ ratnasahassamaṇḍitaṃ;
::

::gathalast
Pañhassa veyyākaraṇena tuṭṭho, dadāmi te dhammapūjāya dhīra.
::

::hangnum
36\.
::

::gatha1
Maṇiṃ anagghaṃ ruciraṃ pabhassaraṃ, kaṇṭhāvasattaṃ {note:vasitaṃ (ka.)} maṇibhūsitaṃ me;
::

::gathalast
Pañhassa veyyākaraṇena tuṭṭho, dadāmi te dhammapūjāya dhīra.
::

::hangnum
37\.
::

::gatha1
Gavaṃ sahassaṃ usabhañca nāgaṃ, ājaññayutte ca rathe dasa ime;
::

::gathalast
Pañhassa veyyākaraṇena tuṭṭho, dadāmi te gāmavarāni soḷasa.
::

::hangnum
38\.
::

::gatha1
Sāriputto tadā nāgo, supaṇṇo pana kolito;
::

::gatha2
Gandhabbarājā anuruddho, rājā ānanda paṇḍito;
::

::gathalast
Vidhuro bodhisatto ca, evaṃ dhāretha jātakanti.
::

::centre
Catuposathiyajātakaṃ tatiyaṃ.
::

#### 442. Saṅkhajātakaṃ (4)

::hangnum
39\.
::

::gatha1
Bahussuto sutadhammosi saṅkha, diṭṭhā tayā samaṇabrāhmaṇā ca;
::

::gathalast
Athakkhaṇe dassayase vilāpaṃ, añño nu ko te paṭimantako mayā.
::

::hangnum
40\.
::

::gatha1
Subbhū {note:subbhā (syā.), sumbhā, subhmā (ka.)} subhā suppaṭimukkakambu, paggayha sovaṇṇamayāya pātiyā;
::

::gathalast
‘‘Bhuñjassu bhattaṃ’’ iti maṃ vadeti, saddhāvittā {note:saddhācittā (sī. pī. ka.)}, tamahaṃ noti brūmi.
::

::hangnum
41\.
::

::gatha1
Etādisaṃ {pb:T:1.0278}{pb:M:1.0206} brāhmaṇa disvāna {note:disva (sī. pī.)} yakkhaṃ, puccheyya poso sukhamāsisāno {note:sukhamāsasāno (syā.), sukhamāsisamāno (ka.)};
::

::gathalast
Uṭṭhehi naṃ pañjalikābhipuccha, devī nusi tvaṃ uda mānusī nu.
::

::hangnum
42\.
::

::gatha1
Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;
::

::gathalast
Pucchāmi taṃ nāri mahānubhāve, devī nusi tvaṃ uda mānusī nu.
::

::hangnum
43\.
::

::gatha1
Devī ahaṃ saṅkha mahānubhāvā, idhāgatā sāgaravārimajjhe;
::

::gathalast
Anukampikā no ca paduṭṭhacittā, taveva atthāya idhāgatāsmi.
::

::hangnum
44\.
::

::gatha1
Idhannapānaṃ sayanāsanañca, yānāni nānāvividhāni saṅkha;
::

::gathalast
Sabbassa tyāhaṃ paṭipādayāmi, yaṃ kiñci tuyhaṃ manasābhipatthitaṃ.
::

::hangnum
45\.
::

::gatha1
Yaṃ kiñci yiṭṭhañca hutañca {note:yiṭṭhaṃva hutaṃva (sī. pī.)} mayhaṃ, sabbassa no issarā tvaṃ sugatte;
::

::gathalast
Susoṇi subbhamu {note:subbhu (sī.), subbhā (syā.)} suvilaggamajjhe {note:suvilākamajjhe (syā. pī. sī. aṭṭha.), suvilātamajjhe (ka.)}, kissa me kammassa ayaṃ vipāko.
::

::hangnum
46\.
::

::gatha1
Ghamme {pb:T:1.0279} pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;
::

::gathalast
Paṭipādayī saṅkha upāhanāni {note:upāhanāhi (sī. pī.)}, sā dakkhiṇā kāmaduhā tavajja.
::

::hangnum
47\.
::

::gatha1
Sā {pb:M:1.0207} hotu nāvā phalakūpapannā, anavassutā erakavātayuttā;
::

::gathalast
Aññassa yānassa na hettha {note:na hatthi (pī.)} bhūmi, ajjeva maṃ moḷiniṃ pāpayassu.
::

::hangnum
48\.
::

::gatha1
Sā {pb:V:1.0167} tattha vittā sumanā patītā, nāvaṃ sucittaṃ abhinimminitvā;
::

::gathalast
Ādāya saṅkhaṃ purisena saddhiṃ, upānayī nagaraṃ sādhurammanti.
::

::centre
Saṅkhajātakaṃ catutthaṃ.
::

#### 443. Cūḷabodhijātakaṃ (5)

::hangnum
49\.
::

::gatha1
Yo te imaṃ visālakkhiṃ, piyaṃ samhitabhāsiniṃ {note:sammillabhāsiniṃ (sī. pī.), sammillahāsiniṃ (syā.)};
::

::gathalast
Ādāya balā gaccheyya, kiṃ nu kayirāsi brāhmaṇa.
::

::hangnum
50\.
::

::gatha1
Uppajje {note:uppajja (sī. pī.)} me na mucceyya, na me mucceyya jīvato;
::

::gathalast
Rajaṃva {pb:T:1.0280} vipulā vuṭṭhi, khippameva nivāraye {note:nivārayiṃ (ka.)}.
::

::hangnum
51\.
::

::gatha1
Yaṃ nu pubbe vikatthittho {note:vikatthito (ka. sī. syā. ka.)}, balamhiva apassito;
::

::gathalast
Svajja tuṇhikato {note:tuṇhikato (sī.), tuṇhikkhako (pī.)} dāni, saṅghāṭiṃ sibbamacchasi.
::

::hangnum
52\.
::

::gatha1
Uppajji me na muccittha, na me muccittha jīvato;
::

::gathalast
Rajaṃva vipulā vuṭṭhi, khippameva nivārayiṃ.
::

::hangnum
53\.
::

::gatha1
Kiṃ te uppajji no mucci, kiṃ te na mucci jīvato;
::

::gathalast
Rajaṃva vipulā vuṭṭhi, katamaṃ tvaṃ nivārayi.
::

::hangnum
54\.
::

::gatha1
Yamhi jāte na passati, ajāte sādhu passati;
::

::gathalast
So me uppajji no mucci, kodho dummedhagocaro.
::

::hangnum
55\.
::

::gatha1
Yena jātena nandanti, amittā dukkhamesino;
::

::gathalast
So me uppajji no mucci, kodho dummedhagocaro.
::

::hangnum
56\.
::

::gatha1
Yasmiñca {pb:M:1.0208} jāyamānamhi, sadatthaṃ nāvabujjhati;
::

::gathalast
So me uppajji no mucci, kodho dummedhagocaro.
::

::hangnum
57\.
::

::gatha1
Yenābhibhūto kusalaṃ jahāti, parakkare vipulañcāpi atthaṃ;
::

::gathalast
Sa bhīmaseno balavā pamaddī, kodho mahārāja na me amuccatha.
::

::hangnum
58\.
::

::gatha1
Kaṭṭhasmiṃ matthamānasmiṃ {note:manthamānasmiṃ (pī.), maddamānasmiṃ (ka.)}, pāvako nāma jāyati;
::

::gathalast
Tameva kaṭṭhaṃ ḍahati, yasmā so jāyate gini.
::

::hangnum
59\.
::

::gatha1
Evaṃ mandassa posassa, bālassa avijānato;
::

::gathalast
Sārambhā {pb:T:1.0281} {note:sārabbhā (ka.)} jāyate kodho, sopi teneva ḍayhati.
::

::hangnum
60\.
::

::gatha1
Aggīva tiṇakaṭṭhasmiṃ, kodho yassa pavaḍḍhati;
::

::gathalast
Nihīyati tassa yaso, kāḷapakkheva candimā.
::

::hangnum
61\.
::

::gatha1
Anedho {pb:V:1.0168} {note:anindho (sī. ka.), anindo (syā.)} dhūmaketūva, kodho yassūpasammati;
::

::gathalast
Āpūrati tassa yaso, sukkapakkheva candimāti.
::

::centre
Cūḷabodhijātakaṃ pañcamaṃ.
::

#### 444. Kaṇhadīpāyanajātakaṃ (6)

::hangnum
62\.
::

::gatha1
Sattāhamevāhaṃ pasannacitto, puññatthiko ācariṃ {note:acariṃ (sī. syā. pī.)} brahmacariyaṃ;
::

::gatha2
Athāparaṃ yaṃ caritaṃ mamedaṃ {note:mama yidaṃ (syā.), mamāyidaṃ (pī.)}, vassāni paññāsa samādhikāni;
::

::gatha2
Akāmako vāpi {note:vāhi (pī. ka.)} ahaṃ carāmi, etena {pb:T:1.0282} saccena suvatthi hotu;
::

::gathalast
Hataṃ visaṃ jīvatu yaññadatto.
::

::hangnum
63\.
::

::gatha1
Yasmā {pb:M:1.0209} dānaṃ nābhinandiṃ kadāci, disvānahaṃ atithiṃ vāsakāle;
::

::gathalast
Na cāpi me appiyataṃ aveduṃ, bahussutā samaṇabrāhmaṇā ca.
::

::gatha1
Akāmako vāpi ahaṃ dadāmi, etena saccena suvatthi hotu;
::

::gathalast
Hataṃ visaṃ jīvatu yaññadatto.
::

::hangnum
64\.
::

::gatha1
Āsīviso tāta pahūtatejo, yo taṃ adaṃsī {note:aḍaṃsī (syā.)} sacarā {note:bilarā (sī.), piḷārā (syā.), patarā (pī.)} udicca;
::

::gatha2
Tasmiñca me appiyatāya ajja, pitari ca te natthi koci viseso;
::

::gathalast
Etena saccena suvatthi hotu, hataṃ visaṃ jīvatu yaññadatto.
::

::hangnum
65\.
::

::gatha1
Santā dantāyeva {note:dantā santā ye ca (syā. ka.)} paribbajanti, aññatra kaṇhā natthākāmarūpā {note:anakāmarūpā (sī. syā. pī.)};
::

::gathalast
Dīpāyana kissa jigucchamāno, akāmako carasi brahmacariyaṃ.
::

::hangnum
66\.
::

::gatha1
Saddhāya nikkhamma punaṃ nivatto, so eḷamūgova bālo {note:eḷamūgo capalo (syā. ka.)} vatāyaṃ;
::

::gatha2
Etassa vādassa jigucchamāno, akāmako carāmi brahmacariyaṃ;
::

::gathalast
Viññuppasatthañca satañca ṭhānaṃ {note:viññūpasatthaṃ vasitaṃ ca ṭhānaṃ (ka.)}, evampahaṃ puññakaro bhavāmi.
::

::hangnum
67\.
::

::gatha1
Samaṇe {pb:M:1.0210} tuvaṃ brāhmaṇe addhike ca, santappayāsi {pb:T:1.0283} annapānena bhikkhaṃ;
::

::gatha2
Opānabhūtaṃva gharaṃ tava yidaṃ, annena pānena upetarūpaṃ;
::

::gathalast
Atha kissa vādassa jigucchamāno, akāmako dānamimaṃ dadāsi.
::

::hangnum
68\.
::

::gatha1
Pitaro ca me āsuṃ pitāmahā ca, saddhā ahuṃ dānapatī vadaññū;
::

::gatha2
Taṃ kullavattaṃ anuvattamāno, māhaṃ kule antimagandhano {note:gandhino (syā. pī. ka.), gandhinī (sī.)} ahuṃ;
::

::gathalast
Etassa vādassa jigucchamāno, akāmako dānamimaṃ dadāmi.
::

::hangnum
69\.
::

::gatha1
Dahariṃ kumāriṃ asamatthapaññaṃ, yaṃ tānayiṃ ñātikulā sugatte;
::

::gatha2
Na cāpi me appiyataṃ avedi, aññatra kāmā paricārayantā {note:paricārayantī (sī. pī.)};
::

::gathalast
Atha kena vaṇṇena mayā te bhoti, saṃvāsadhammo ahu evarūpo.
::

::hangnum
70\.
::

::gatha1
Ārā {pb:V:1.0169} dūre nayidha kadāci atthi, paramparā nāma kule imasmiṃ;
::

::gatha2
Taṃ kullavattaṃ anuvattamānā, māhaṃ {pb:T:1.0284} kule antimagandhinī ahuṃ;
::

::gathalast
Etassa vādassa jigucchamānā, akāmikā paddhacarāmhi {note:paṭṭhacarāmhi (syā. ka.)} tuyhaṃ.
::

::hangnum
71\.
::

::gatha1
Maṇḍabya {pb:M:1.0211} bhāsiṃ yamabhāsaneyyaṃ {note:bhāsissaṃ abhāsaneyyaṃ (sī. syā. pī.), bhāsissa’mabhāsaneyyaṃ (?)}, taṃ khamyataṃ puttakahetu majja;
::

::gathalast
Puttapemā na idha paratthi kiñci, so no ayaṃ jīvati yaññadattoti.
::

::centre
Kaṇhadīpāyanajātakaṃ {note:maṇḍabyajātakaṃ (syā. ka.)} chaṭṭhaṃ.
::

#### 445. Nigrodhajātakaṃ (7)

::hangnum
72\.
::

::gatha1
Na vāhametaṃ {note:na cāhametaṃ (sī.)} jānāmi, ko vāyaṃ kassa vāti vā {note:cāti vā (sī.)};
::

::gathalast
Yathā sākho cari {note:vadī (sī. syā. pī.)} evaṃ, nigrodha kinti maññasi.
::

::hangnum
73\.
::

::gatha1
Tato galavinītena, purisā nīhariṃsu maṃ;
::

::gathalast
Datvā mukhapahārāni, sākhassa vacanaṃkarā.
::

::hangnum
74\.
::

::gatha1
Etādisaṃ dummatinā, akataññuna dubbhinā;
::

::gathalast
Kataṃ anariyaṃ sākhena, sakhinā te janādhipa.
::

::hangnum
75\.
::

::gatha1
Na vāhametaṃ jānāmi, napi me koci saṃsati;
::

::gathalast
Yaṃ me tvaṃ samma akkhāsi, sākhena kāraṇaṃ {note:kaḍḍhanaṃ (sī. syā.)} kataṃ.
::

::hangnum
76\.
::

::gatha1
Sakhīnaṃ {pb:T:1.0285} sājīvakaro, mama sākhassa cūbhayaṃ;
::

::gatha2
Tvaṃ nosissariyaṃ dātā, manussesu mahantataṃ;
::

::gathalast
Tayāmā labbhitā iddhī, ettha me natthi saṃsayo.
::

::hangnum
77\.
::

::gatha1
Yathāpi bījamaggimhi, ḍayhati na virūhati;
::

::gathalast
Evaṃ kataṃ asappurise, nassati na virūhati.
::

::hangnum
78\.
::

::gatha1
Kataññumhi ca posamhi, sīlavante ariyavuttine;
::

::gathalast
Sukhette viya bījāni, kataṃ tamhi na nassati.
::

::hangnum
79\.
::

::gatha1
Imaṃ jammaṃ nekatikaṃ, asappurisacintakaṃ;
::

::gathalast
Hanantu sākhaṃ sattīhi, nāssa icchāmi jīvitaṃ.
::

::hangnum
80\.
::

::gatha1
Khamatassa {pb:M:1.0212} mahārāja, pāṇā na paṭiānayā {note:duppaṭiānayā (sī. syā. pī.)};
::

::gathalast
Khama deva asappurisassa, nāssa icchāmahaṃ vadhaṃ.
::

::hangnum
81\.
::

::gatha1
Nigrodhameva seveyya, na sākhamupasaṃvase;
::

::gathalast
Nigrodhasmiṃ mataṃ seyyo, yañce sākhasmi jīvitanti.
::

::centre
Nigrodhajātakaṃ sattamaṃ.
::

#### 446. Takkalajātakaṃ (8)

::hangnum
82\.
::

::gatha1
Na {pb:V:1.0170} takkalā santi na āluvāni {note:ālupāni (sī. syā. pī.)}, na biḷāliyo na kaḷambāni tāta;
::

::gathalast
Eko araññamhi susānamajjhe, kimatthiko tāta khaṇāsi kāsuṃ.
::

::hangnum
83\.
::

::gatha1
Pitāmaho {pb:T:1.0286} tāta sudubbalo te, anekabyādhīhi dukhena phuṭṭho;
::

::gathalast
Tamajjahaṃ nikhaṇissāmi sobbhe, na hissa taṃ jīvitaṃ rocayāmi.
::

::hangnum
84\.
::

::gatha1
Saṅkappametaṃ paṭiladdha pāpakaṃ, accāhitaṃ kamma karosi luddaṃ;
::

::gatha2
Mayāpi tāta paṭilacchase tuvaṃ, etādisaṃ kamma jarūpanīto;
::

::gathalast
Taṃ kullavattaṃ anuvattamāno, ahampi taṃ nikhaṇissāmi sobbhe.
::

::hangnum
85\.
::

::gatha1
Pharusāhi vācāhi pakubbamāno, āsajja maṃ tvaṃ vadase kumāra;
::

::gathalast
Putto mamaṃ orasako samāno, ahitānukampī mama tvaṃsi putta.
::

::hangnum
86\.
::

::gatha1
Na {pb:M:1.0213} tāhaṃ {note:tyāhaṃ (syā.)} tāta ahitānukampī, hitānukampī te ahampi {note:ahañhi (syā.)} tāta;
::

::gathalast
Pāpañca taṃ kamma pakubbamānaṃ, arahāmi no vārayituṃ tato.
::

::hangnum
87\.
::

::gatha1
Yo mātaraṃ vā pitaraṃ saviṭṭha {note:mātaraṃ pitaraṃ vā vasiṭṭha (sī. pī.)}, adūsake hiṃsati pāpadhammo;
::

::gathalast
Kāyassa {pb:T:1.0287} bhedā abhisamparāyaṃ, asaṃsayaṃ so nirayaṃ upeti {note:pareti (sī. pī.)}.
::

::hangnum
88\.
::

::gatha1
Yo mātaraṃ vā pitaraṃ saviṭṭha, annena pānena upaṭṭhahāti;
::

::gathalast
Kāyassa bhedā abhisamparāyaṃ, asaṃsayaṃ so sugatiṃ upeti.
::

::hangnum
89\.
::

::gatha1
Na me tvaṃ putta ahitānukampī, hitānukampī me {note:mama (?)} tvaṃsi putta;
::

::gathalast
Ahañca taṃ mātarā vuccamāno, etādisaṃ kamma karomi luddaṃ.
::

::hangnum
90\.
::

::gatha1
Yā te sā bhariyā anariyarūpā, mātā mamesā sakiyā janetti;
::

::gathalast
Niddhāpaye {note:niddhāmase (pī.)} tañca sakā agārā, aññampi te sā dukhamāvaheyya.
::

::hangnum
91\.
::

::gatha1
Yā te sā bhariyā anariyarūpā, mātā mamesā sakiyā janetti;
::

::gathalast
Dantā kareṇūva vasūpanītā, sā pāpadhammā punarāvajātūti.
::

::centre
Takkalajātakaṃ aṭṭhamaṃ.
::

#### 447. Mahādhammapālajātakaṃ (9)

::hangnum
92\.
::

::gatha1
Kiṃ {pb:T:1.0288}{pb:M:1.0214} te vataṃ kiṃ pana brahmacariyaṃ, kissa suciṇṇassa ayaṃ vipāko;
::

::gathalast
Akkhāhi me brāhmaṇa etamatthaṃ, kasmā nu tumhaṃ daharā na miyyare {note:mīyare (sī. pī.)}.
::

::hangnum
93\.
::

::gatha1
Dhammaṃ carāma na musā bhaṇāma, pāpāni kammāni parivajjayāma {note:vivajjayāma (sī. syā. pī.)};
::

::gathalast
Anariyaṃ parivajjemu sabbaṃ, tasmā hi amhaṃ daharā na miyyare.
::

::hangnum
94\.
::

::gatha1
Suṇoma {pb:V:1.0171} dhammaṃ asataṃ satañca, na cāpi dhammaṃ asataṃ rocayāma;
::

::gathalast
Hitvā asante na jahāma sante, tasmā hi amhaṃ daharā na miyyare.
::

::hangnum
95\.
::

::gatha1
Pubbeva dānā sumanā bhavāma, dadampi ve attamanā bhavāma;
::

::gathalast
Datvāpi ve nānutappāma pacchā, tasmā hi amhaṃ daharā na miyyare.
::

::hangnum
96\.
::

::gatha1
Samaṇe mayaṃ brāhmaṇe addhike ca, vanibbake yācanake dalidde;
::

::gathalast
Annena pānena abhitappayāma, tasmā {pb:T:1.0289} hi amhaṃ daharā na miyyare.
::

::hangnum
97\.
::

::gatha1
Mayañca bhariyaṃ nātikkamāma, amhe ca bhariyā nātikkamanti;
::

::gathalast
Aññatra tāhi brahmacariyaṃ carāma, tasmā hi amhaṃ daharā na miyyare.
::

::hangnum
98\.
::

::gatha1
Pāṇātipātā {pb:M:1.0215} viramāma sabbe, loke adinnaṃ parivajjayāma;
::

::gathalast
Amajjapā nopi musā bhaṇāma, tasmā hi amhaṃ daharā na miyyare.
::

::hangnum
99\.
::

::gatha1
Etāsu ve jāyare suttamāsu, medhāvino honti pahūtapaññā;
::

::gathalast
Bahussutā vedaguno {note:vedaguṇā (syā. ka.)} ca honti, tasmā hi amhaṃ daharā na miyyare.
::

::hangnum
100\.
::

::gatha1
Mātā pitā ca {note:mātā ca pitā (ka.), mātāpitarā (syā.)} bhaginī bhātaro ca, puttā ca dārā ca mayañca sabbe;
::

::gathalast
Dhammaṃ carāma paralokahetu, tasmā hi amhaṃ daharā na miyyare.
::

::hangnum
101\.
::

::gatha1
Dāsā ca dāsyo {note:dāsso (sī. pī.), dāsī (syā.)} anujīvino ca, paricārakā kammakarā ca sabbe;
::

::gathalast
Dhammaṃ caranti paralokahetu, tasmā {pb:T:1.0290} hi amhaṃ daharā na miyyare.
::

::hangnum
102\.
::

::gatha1
Dhammo have rakkhati dhammacāriṃ, dhammo suciṇṇo sukhamāvahāti;
::

::gathalast
Esānisaṃso dhamme suciṇṇe, na duggatiṃ gacchati dhammacārī.
::

::hangnum
103\.
::

::gatha1
Dhammo have rakkhati dhammacāriṃ, chattaṃ mahantaṃ viya vassakāle;
::

::gathalast
Dhammena gutto mama dhammapālo, aññassa aṭṭhīni sukhī kumāroti.
::

::centre
Mahādhammapālajātakaṃ navamaṃ.
::

#### 448. Kukkuṭajātakaṃ (10)

::hangnum
104\.
::

::gatha1
Nāsmase {pb:M:1.0216} katapāpamhi, nāsmase alikavādine;
::

::gathalast
Nāsmase attatthapaññamhi, atisantepi nāsmase.
::

::hangnum
105\.
::

::gatha1
Bhavanti heke purisā, gopipāsikajātikā {note:gopipāsakajātikā (sī. syā. pī.)};
::

::gathalast
Ghasanti maññe mittāni, vācāya na ca kammunā.
::

::hangnum
106\.
::

::gatha1
Sukkhañjalipaggahitā, vācāya paliguṇṭhitā;
::

::gathalast
Manussapheggū nāsīde, yasmiṃ natthi kataññutā.
::

::hangnum
107\.
::

::gatha1
Na {pb:V:1.0172} hi aññaññacittānaṃ, itthīnaṃ purisāna vā;
::

::gathalast
Nānāvikatvā {note:nānāva katvā (sī. pī.)} saṃsaggaṃ, tādisampi ca nāsmase {note:tādisampi na vissase (syā.)}.
::

::hangnum
108\.
::

::gatha1
Anariyakammamokkantaṃ{pb:T:1.0291}, athetaṃ {note:atthetaṃ (sī. syā. pī.)} sabbaghātinaṃ;
::

::gathalast
Nisitaṃva paṭicchannaṃ, tādisampi ca nāsmase.
::

::hangnum
109\.
::

::gatha1
Mittarūpenidhekacce, sākhalyena acetasā;
::

::gathalast
Vividhehi upāyanti, tādisampi ca nāsmase.
::

::hangnum
110\.
::

::gatha1
Āmisaṃ vā dhanaṃ vāpi, yattha passati tādiso;
::

::gathalast
Dubbhiṃ karoti dummedho, tañca hantvāna {note:jhātvāna (sī. pī.), hitvāna (syā.)} gacchati.
::

::hangnum
111\.
::

::gatha1
Mittarūpena bahavo, channā sevanti sattavo;
::

::gathalast
Jahe kāpurise hete, kukkuṭo viya senakaṃ.
::

::hangnum
112\.
::

::gatha1
Yo ca {note:yodha (jā. 1.8.25 sulasājātake)} uppatitaṃ atthaṃ, na khippamanubujjhati;
::

::gathalast
Amittavasamanveti, pacchā ca anutappati.
::

::hangnum
113\.
::

::gatha1
Yo ca uppatitaṃ atthaṃ, khippameva nibodhati;
::

::gathalast
Muccate sattusambādhā, kukkuṭo viya senakā;
::

::hangnum
114\.
::

::gatha1
Taṃ tādisaṃ kūṭamivoḍḍitaṃ vane, adhammikaṃ niccavidhaṃsakārinaṃ;
::

::gathalast
Ārā vivajjeyya naro vicakkhaṇo, senaṃ yathā kukkuṭo vaṃsakānaneti.
::

::centre
Kukkuṭajātakaṃ dasamaṃ.
::

#### 449. Maṭṭhakuṇḍalījātakaṃ (11)

::hangnum
115\.
::

::gatha1
Alaṅkato {pb:T:1.0292}{pb:M:1.0217} maṭṭhakuṇḍalī {note:maṭṭakuṇḍalī (sī. pī.)}, māladhārī {note:mālabhārī (sī. pī.)} haricandanussado;
::

::gathalast
Bāhā paggayha kandasi, vanamajjhe kiṃ dukkhito tuvaṃ.
::

::hangnum
116\.
::

::gatha1
Sovaṇṇamayo pabhassaro, uppanno rathapañjaro mama;
::

::gathalast
Tassa cakkayugaṃ na vindāmi, tena dukkhena jahāmi jīvitaṃ.
::

::hangnum
117\.
::

::gatha1
Sovaṇṇamayaṃ maṇīmayaṃ, lohamayaṃ atha rūpiyāmayaṃ;
::

::gathalast
{note:ācikkha me bhaddamāṇava (vi. va. 1209)} Pāvada rathaṃ karissāmi {note:kārayāmi (sī. pī.)} te {note:ācikkha me bhaddamāṇava (vi. va. 1209)}, cakkayugaṃ paṭipādayāmi taṃ.
::

::hangnum
118\.
::

::gatha1
So {note:atha (syā.)} māṇavo tassa pāvadi, candimasūriyā {note:candimasūriyā (syā.)} ubhayettha bhātaro {note:dissare (vi. va. 1210)};
::

::gathalast
Sovaṇṇamayo ratho mama, tena cakkayugena sobhati.
::

::hangnum
119\.
::

::gatha1
Bālo kho tvaṃsi māṇava, yo tvaṃ patthayase apatthiyaṃ;
::

::gathalast
Maññāmi tuvaṃ marissasi, na {pb:T:1.0293} hi tvaṃ lacchasi candasūriye.
::

::hangnum
120\.
::

::gatha1
Gamanāgamanampi {pb:V:1.0173} dissati, vaṇṇadhātu ubhayettha vīthiyo;
::

::gathalast
Peto pana neva dissati, ko nu kho {note:ko nidha (vi. va. 1212)} kandataṃ bālyataro.
::

::hangnum
121\.
::

::gatha1
Saccaṃ {pb:M:1.0218} kho vadesi māṇava, ahameva kandataṃ bālyataro;
::

::gathalast
Candaṃ viya dārako rudaṃ, petaṃ kālakatābhipatthaye.
::

::hangnum
122\.
::

::gatha1
Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
123\.
::

::gatha1
Abbahī {note:abbuhi (syā.), abbhuḷhaṃ (ka.)} vata me sallaṃ, yamāsi hadayassitaṃ {note:sokaṃ hadayanissitaṃ (vi. va. 1215)};
::

::gathalast
Yo me sokaparetassa, puttasokaṃ apānudi.
::

::hangnum
124\.
::

::gatha1
Sohaṃ abbūḷhasallosmi, vītasoko anāvilo;
::

::gathalast
Na socāmi na rodāmi, tava sutvāna māṇavāti.
::

::centre
Maṭṭhakuṇḍalījātakaṃ ekādasamaṃ.
::

#### 450. Bilārakosiyajātakaṃ (12)

::hangnum
125\.
::

::gatha1
Apacantāpi dicchanti, santo laddhāna bhojanaṃ;
::

::gathalast
Kimeva tvaṃ pacamāno, yaṃ na dajjā na taṃ samaṃ.
::

::hangnum
126\.
::

::gatha1
Maccherā {pb:T:1.0294} ca pamādā ca, evaṃ dānaṃ na diyyati;
::

::gathalast
Puññaṃ ākaṅkhamānena, deyyaṃ hoti vijānatā.
::

::hangnum
127\.
::

::gatha1
Yasseva bhīto na dadāti maccharī, tadevādadato bhayaṃ;
::

::gatha2
Jighacchā ca pipāsā ca, yassa bhāyati maccharī;
::

::gathalast
Tameva bālaṃ phusati, asmiṃ loke paramhi ca.
::

::hangnum
128\.
::

::gatha1
Tasmā vineyya maccheraṃ, dajjā dānaṃ malābhibhū;
::

::gathalast
Puññāni paralokasmiṃ, patiṭṭhā honti pāṇinaṃ.
::

::hangnum
129\.
::

::gatha1
Duddadaṃ dadamānānaṃ, dukkaraṃ kamma kubbataṃ;
::

::gathalast
Asanto nānukubbanti, sataṃ dhammo durannayo.
::

::hangnum
130\.
::

::gatha1
Tasmā satañca asataṃ {note:asatañca (sī. syā. pī.)}, nānā hoti ito gati;
::

::gathalast
Asanto nirayaṃ yanti, santo saggaparāyanā.
::

::hangnum
131\.
::

::gatha1
Appasmeke {pb:M:1.0219} {note:appampeke (syā.)} pavecchanti, bahuneke na dicchare;
::

::gathalast
Appasmā dakkhiṇā dinnā, sahassena samaṃ mitā.
::

::hangnum
132\.
::

::gatha1
Dhammaṃ care yopi samuñchakaṃ care, dārañca posaṃ dadamappakasmiṃ {note:dadaṃ appakasmipi (pī.)};
::

::gathalast
Sataṃ sahassānaṃ sahassayāginaṃ, kalampi {pb:T:1.0295} nāgghanti tathāvidhassa te.
::

::hangnum
133\.
::

::gatha1
Kenesa {pb:V:1.0174} yañño vipulo mahagghato {note:mahaggato (saṃ. ni. 1.32)}, samena dinnassa na agghameti;
::

::gathalast
Kathaṃ sataṃ sahassānaṃ {note:kathaṃ sahassānaṃ (sī. syā. pī.)} sahassayāginaṃ, kalampi nāgghanti tathāvidhassa te.
::

::hangnum
134\.
::

::gatha1
Dadanti heke visame niviṭṭhā, chetvā {note:jhatvā (sī. pī.), ghatvā (syā.)} vadhitvā atha socayitvā;
::

::gatha2
Sā dakkhiṇā assumukhā sadaṇḍā, samena dinnassa na agghameti;
::

::gathalast
Evaṃ sataṃ sahassānaṃ {note:evaṃ sahassānaṃ (sī. syā. pī.)} sahassayāginaṃ, kalampi nāgghanti tathāvidhassa teti.
::

::centre
Bilārakosiyajātakaṃ dvādasamaṃ.
::

#### 451. Cakkavākajātakaṃ (13)

::hangnum
135\.
::

::gatha1
Vaṇṇavā abhirūposi, ghano sañjātarohito;
::

::gathalast
Cakkavāka surūposi, vippasannamukhindriyo.
::

::hangnum
136\.
::

::gatha1
Pāṭhīnaṃ pāvusaṃ macchaṃ, balajaṃ {note:vālajaṃ (sī. pī.), balajjaṃ (syā.)} muñjarohitaṃ;
::

::gathalast
Gaṅgāya tīre nisinno {note:gaṅgātīre nisinnosi (syā. ka.)}, evaṃ bhuñjasi bhojanaṃ.
::

::hangnum
137\.
::

::gatha1
Na vāhametaṃ {note:sabbatthapi samānaṃ} bhuñjāmi, jaṅgalānodakāni vā;
::

::gathalast
Aññatra sevālapaṇakā, etaṃ {note:aññaṃ (syā.)} me samma bhojanaṃ.
::

::hangnum
138\.
::

::gatha1
Na {pb:M:1.0220} vāhametaṃ saddahāmi, cakkavākassa bhojanaṃ;
::

::gathalast
Ahampi samma bhuñjāmi, gāme loṇiyateliyaṃ.
::

::hangnum
139\.
::

::gatha1
Manussesu kataṃ bhattaṃ, suciṃ maṃsūpasecanaṃ;
::

::gathalast
Na {pb:T:1.0296} ca me tādiso vaṇṇo, cakkavāka yathā tuvaṃ.
::

::hangnum
140\.
::

::gatha1
Sampassaṃ attani veraṃ, hiṃsayaṃ {note:hiṃsāya (syā. pī. ka.)} mānusiṃ pajaṃ;
::

::gathalast
Utrasto ghasasī bhīto, tena vaṇṇo tavediso.
::

::hangnum
141\.
::

::gatha1
Sabbalokaviruddhosi, dhaṅka pāpena kammunā;
::

::gathalast
Laddho piṇḍo na pīṇeti, tena vaṇṇo tavediso.
::

::hangnum
142\.
::

::gatha1
Ahampi {note:ahañca (?)} samma bhuñjāmi, ahiṃsaṃ sabbapāṇinaṃ;
::

::gathalast
Appossukko nirāsaṅkī, asoko akutobhayo.
::

::hangnum
143\.
::

::gatha1
So karassu ānubhāvaṃ, vītivattassu sīliyaṃ;
::

::gathalast
Ahiṃsāya cara loke, piyo hohisi maṃmiva.
::

::hangnum
144\.
::

::gatha1
Yo na hanti na ghāteti, na jināti na jāpaye;
::

::gathalast
Mettaṃso sabbabhūtesu, veraṃ tassa na kenacīti.
::

::centre
Cakkavākajātakaṃ terasamaṃ.
::

#### 452. Bhūripaññajātakaṃ (14)

::hangnum
145\.
::

::gatha1
Saccaṃ {pb:V:1.0175} kira tvaṃ api {note:tvampi (sī.), tuvampi (syā.), tvaṃ asi (ka.)} bhūripañña, yā tādisī sīri dhitī matī ca;
::

::gathalast
Na tāyatebhāvavasūpanitaṃ, yo yavakaṃ bhuñjasi appasūpaṃ.
::

::hangnum
146\.
::

::gatha1
Sukhaṃ dukkhena paripācayanto, kālā kālaṃ vicinaṃ chandachanno;
::

::gathalast
Atthassa {pb:T:1.0297} dvārāni avāpuranto, tenāhaṃ tussāmi yavodanena.
::

::hangnum
147\.
::

::gatha1
Kālañca {pb:M:1.0221} ñatvā abhijīhanāya, mantehi atthaṃ paripācayitvā;
::

::gathalast
Vijambhissaṃ sīhavijambhitāni, tāyiddhiyā dakkhasi maṃ punāpi.
::

::hangnum
148\.
::

::gatha1
Sukhīpi heke {note:sukhī hi eke (sī.), sukhīti heke (?)} na karonti pāpaṃ, avaṇṇasaṃsaggabhayā puneke;
::

::gathalast
Pahū samāno vipulatthacintī, kiṃkāraṇā me na karosi dukkhaṃ.
::

::hangnum
149\.
::

::gatha1
Na paṇḍitā attasukhassa hetu, pāpāni kammāni samācaranti;
::

::gathalast
Dukkhena phuṭṭhā khalitāpi santā, chandā ca dosā na jahanti dhammaṃ.
::

::hangnum
150\.
::

::gatha1
Yena kenaci vaṇṇena, mudunā dāruṇena vā;
::

::gathalast
Uddhare dīnamattānaṃ, pacchā dhammaṃ samācare.
::

::hangnum
151\.
::

::gatha1
Yassa rukkhassa chāyāya, nisīdeyya sayeyya vā;
::

::gathalast
Na tassa sākhaṃ bhañjeyya, mittadubbho hi pāpako.
::

::hangnum
152\.
::

::gatha1
Yassāpi {note:yassa hi (sī. ka.)} dhammaṃ puriso {note:manujo (sī.)} vijaññā, ye cassa kaṅkhaṃ vinayanti santo;
::

::gathalast
Taṃ {pb:T:1.0298} hissa dīpañca parāyanañca, na tena mettiṃ jarayetha pañño.
::

::hangnum
153\.
::

::gatha1
Alaso gihī kāmabhogī na sādhu, asaññato pabbajito na sādhu;
::

::gathalast
Rājā na sādhu anisammakārī, yo paṇḍito kodhano taṃ na sādhu.
::

::hangnum
154\.
::

::gatha1
Nisamma khattiyo kayirā, nānisamma disampati;
::

::gathalast
Nisammakārino rāja, yaso kitti ca vaḍḍhatīti.
::

::centre
Bhūripaññajātakaṃ cuddasamaṃ.
::

#### 453. Mahāmaṅgalajātakaṃ (15)

::hangnum
155\.
::

::gatha1
Kiṃsu {pb:M:1.0222} naro jappamadhiccakāle, kaṃ vā vijjaṃ katamaṃ vā sutānaṃ;
::

::gathalast
So macco asmiñca {note:asmiṃva (pī.)} paramhi loke, kathaṃ karo sotthānena gutto.
::

::hangnum
156\.
::

::gatha1
Yassa devā pitaro ca sabbe, sarīsapā {note:siriṃsapā (sī. syā. pī.)} sabbabhūtāni cāpi;
::

::gathalast
Mettāya niccaṃ apacitāni honti, bhūtesu ve sotthānaṃ tadāhu.
::

::hangnum
157\.
::

::gatha1
Yo {pb:V:1.0176} sabbalokassa nivātavutti, itthīpumānaṃ {pb:T:1.0299} sahadārakānaṃ;
::

::gathalast
Khantā duruttānamappaṭikūlavādī, adhivāsanaṃ sotthānaṃ tadāhu.
::

::hangnum
158\.
::

::gatha1
Yo nāvajānāti sahāyamitte {note:sahāyamatte (sī. pī.)}, sippena kulyāhi dhanena jaccā;
::

::gathalast
Rucipañño atthakāle matīmā {note:mutīmā (sī. pī.)}, sahāyesu ve sotthānaṃ tadāhu.
::

::hangnum
159\.
::

::gatha1
Mittāni ve yassa bhavanti santo, saṃvissatthā avisaṃvādakassa;
::

::gathalast
Na mittadubbhī saṃvibhāgī dhanena, mittesu ve sotthānaṃ tadāhu.
::

::hangnum
160\.
::

::gatha1
Yassa bhariyā tulyavayā samaggā, anubbatā dhammakāmā pajātā {note:sajātā (ka.)};
::

::gathalast
Koliniyā sīlavatī patibbatā, dāresu ve sotthānaṃ tadāhu.
::

::hangnum
161\.
::

::gatha1
Yassa {pb:M:1.0223} rājā bhūtapati {note:bhūtapatī (sī. syā. pī.)} yasassī, jānāti soceyyaṃ parakkamañca;
::

::gathalast
Advejjhatā suhadayaṃ mamanti, rājūsu ve sotthānaṃ tadāhu.
::

::hangnum
162\.
::

::gatha1
Annañca {pb:T:1.0300} pānañca dadāti saddho, mālañca gandhañca vilepanañca;
::

::gathalast
Pasannacitto anumodamāno, saggesu ve sotthānaṃ tadāhu.
::

::hangnum
163\.
::

::gatha1
Yamariyadhammena punanti vuddhā, ārādhitā samacariyāya santo;
::

::gathalast
Bahussutā isayo sīlavanto, arahantamajjhe sotthānaṃ tadāhu.
::

::hangnum
164\.
::

::gatha1
Etāni kho sotthānāni loke, viññuppasatthāni sukhudrayāni {note:sukhindriyāni (pī.)};
::

::gathalast
Tānīdha sevetha naro sapañño, na hi maṅgale kiñcanamatthi saccanti.
::

::centre
Mahāmaṅgalajātakaṃ pannarasamaṃ.
::

#### 454. Ghaṭapaṇḍitajātakaṃ (16)

::hangnum
165\.
::

::gatha1
Uṭṭhehi kaṇha kiṃ sesi, ko attho supanena te;
::

::gatha2
Yopi tuyhaṃ {note:tāyaṃ (pī.)} sako bhātā, hadayaṃ cakkhu ca {note:cakkhuṃva (pī.)} dakkhiṇaṃ;
::

::gathalast
Tassa vātā balīyanti, ghaṭo jappati {note:sasaṃ jappati (?)} kesava.
::

::hangnum
166\.
::

::gatha1
Tassa taṃ vacanaṃ sutvā, rohiṇeyyassa kesavo;
::

::gathalast
Taramānarūpo vuṭṭhāsi, bhātusokena aṭṭito.
::

::hangnum
167\.
::

::gatha1
Kiṃ nu {pb:T:1.0301} ummattarūpova, kevalaṃ dvārakaṃ imaṃ;
::

::gathalast
Saso sasoti lapasi, ko nu te sasamāhari.
::

::hangnum
168\.
::

::gatha1
Sovaṇṇamayaṃ {pb:M:1.0224} maṇīmayaṃ, lohamayaṃ atha rūpiyāmayaṃ;
::

::gathalast
Saṅkhasilāpavāḷamayaṃ, kārayissāmi te sasaṃ.
::

::hangnum
169\.
::

::gatha1
Santi aññepi sasakā, araññe vanagocarā;
::

::gathalast
Tepi te ānayissāmi, kīdisaṃ sasamicchasi.
::

::hangnum
170\.
::

::gatha1
Na {pb:V:1.0177} cāhamete {note:na cāhametaṃ (sī.), na vāhamete (syā.), na vāhametaṃ (pī.)} icchāmi, ye sasā pathavissitā {note:paṭhaviṃsitā (sī. syā. pī.)};
::

::gathalast
Candato sasamicchāmi, taṃ me ohara kesava.
::

::hangnum
171\.
::

::gatha1
So nūna madhuraṃ ñāti, jīvitaṃ vijahissasi;
::

::gathalast
Apatthiyaṃ yo patthayasi, candato sasamicchasi.
::

::hangnum
172\.
::

::gatha1
Evaṃ ce kaṇha jānāsi, yadaññamanusāsasi;
::

::gathalast
Kasmā pure mataṃ puttaṃ, ajjāpi manusocasi.
::

::hangnum
173\.
::

::gatha1
Yaṃ na labbhā manussena, amanussena vā puna {note:pana (pe. va. 215)};
::

::gathalast
Jāto me mā marī putto, kuto labbhā alabbhiyaṃ.
::

::hangnum
174\.
::

::gatha1
Na mantā mūlabhesajjā, osadhehi dhanena vā;
::

::gathalast
Sakkā ānayituṃ kaṇha, yaṃ petamanusocasi.
::

::hangnum
175\.
::

::gatha1
Yassa etādisā assu, amaccā purisapaṇḍitā;
::

::gathalast
Yathā nijjhāpaye ajja, ghaṭo purisapaṇḍito.
::

::hangnum
176\.
::

::gatha1
Ādittaṃ vata maṃ santaṃ, ghatasittaṃva pāvakaṃ;
::

::gathalast
Vārinā viya osiñcaṃ, sabbaṃ nibbāpaye daraṃ.
::

::hangnum
177\.
::

::gatha1
Abbahī {pb:T:1.0302} vata me sallaṃ, yamāsi hadayassitaṃ;
::

::gathalast
Yo me sokaparetassa, puttasokaṃ apānudi.
::

::hangnum
178\.
::

::gatha1
Sohaṃ abbūḷhasallosmi, vītasoko anāvilo;
::

::gathalast
Na socāmi na rodāmi, tava sutvāna māṇava {note:bhātika (pe. va. 224)}.
::

::hangnum
179\.
::

::gatha1
Evaṃ karonti sappaññā, ye honti anukampakā;
::

::gathalast
Nivattayanti sokamhā, ghaṭo jeṭṭhaṃva bhātaranti.
::

::centre
Ghaṭapaṇḍitajātakaṃ soḷasamaṃ.
::

::centre
Dasakanipātaṃ niṭṭhitaṃ.
::

Tassuddānaṃ –

::gatha1
Daḷha {pb:M:1.0225} kaṇha dhanañjaya saṅkhavaro, raja sattaha kassa ca {note:sattāhasasākha (syā.)} takkalinā;
::

::gathalast
Dhammaṃ kukkuṭa kuṇḍali bhojanadā, cakkavāka subhūrisa sotthi ghaṭoti.
::

### 11. Ekādasakanipāto

#### 455. Mātuposakajātakaṃ (1)

::hangnum
1\.
::

::gatha1
Tassa {pb:T:1.0303}{pb:V:1.0178}{pb:M:1.0226} nāgassa vippavāsena, virūḷhā sallakī ca kuṭajā ca;
::

::gathalast
Kuruvindakaravīrā {note:karavarā (sī. syā.)} tisasāmā ca, nivāte pupphitā ca kaṇikārā.
::

::hangnum
2\.
::

::gatha1
Kocideva suvaṇṇakāyurā, nāgarājaṃ bharanti piṇḍena;
::

::gathalast
Yattha rājā rājakumāro vā, kavacamabhihessati achambhito {note:asambhīto (sī. syā. pī.)}.
::

::hangnum
3\.
::

::gatha1
Gaṇhāhi nāga kabaḷaṃ, mā nāga kisako bhava;
::

::gathalast
Bahūni rājakiccāni, tāni {note:yāni (sī. pī.)} nāga karissasi.
::

::hangnum
4\.
::

::gatha1
Sā nūnasā kapaṇikā, andhā apariṇāyikā;
::

::gathalast
Khāṇuṃ pādena ghaṭṭeti, giriṃ caṇḍoraṇaṃ pati.
::

::hangnum
5\.
::

::gatha1
Kā nu te sā mahānāga, andhā apariṇāyikā;
::

::gathalast
Khāṇuṃ pādena ghaṭṭeti, giriṃ caṇḍoraṇaṃ pati.
::

::hangnum
6\.
::

::gatha1
Mātā me sā mahārāja, andhā apariṇāyikā;
::

::gathalast
Khāṇuṃ pādena ghaṭṭeti, giriṃ caṇḍoraṇaṃ pati.
::

::hangnum
7\.
::

::gatha1
Muñcathetaṃ mahānāgaṃ, yoyaṃ bharati mātaraṃ;
::

::gathalast
Sametu {pb:T:1.0304} mātarā nāgo, saha sabbehi ñātibhi.
::

::hangnum
8\.
::

::gatha1
Mutto ca bandhanā nāgo, muttamādāya kuñjaro {note:kāsirājena pesito (sī. syā.), mutto dāmāto kuñjaro (pī. sī. niyya)};
::

::gathalast
Muhuttaṃ assāsayitvā {note:vissamitvāna (sī.)}, agamā yena pabbato.
::

::hangnum
9\.
::

::gatha1
Tato so naḷiniṃ {note:nilinaṃ (syā.)} gantvā, sītaṃ kuñjarasevitaṃ;
::

::gathalast
Soṇḍāyūdakamāhatvā {note:māhitvā (syā. ka.)}, mātaraṃ abhisiñcatha.
::

::hangnum
10\.
::

::gatha1
Koya {pb:M:1.0227} anariyo devo, akālenapi vassati {note:akālena pavassati (sī. syā.), akālena’tivassati (pī.)};
::

::gathalast
Gato me atrajo putto, yo mayhaṃ paricārako.
::

::hangnum
11\.
::

::gatha1
Uṭṭhehi amma kiṃ sesi, āgato tyāhamatrajo;
::

::gathalast
Muttomhi kāsirājena, vedehena yasassinā.
::

::hangnum
12\.
::

::gatha1
Ciraṃ {pb:V:1.0179} jīvatu so rājā, kāsīnaṃ raṭṭhavaḍḍhano;
::

::gathalast
Yo me puttaṃ pamocesi, sadā vuddhāpacāyikanti.
::

::centre
Mātuposakajātakaṃ paṭhamaṃ.
::

#### 456. Juṇhajātakaṃ (2)

::hangnum
13\.
::

::gatha1
Suṇohi mayhaṃ vacanaṃ janinda, atthena juṇhamhi idhānupatto;
::

::gathalast
Na brāhmaṇe addhike tiṭṭhamāne, gantabba {note:gantabya (ka.)} māhu dvipadinda {note:dipadāna (sī. pī.), dvipadāna (syā.)} seṭṭha.
::

::hangnum
14\.
::

::gatha1
Suṇomi {pb:T:1.0305} tiṭṭhāmi vadehi brahme, yenāsi {note:yenāpi (syā. ka.)} atthena idhānupatto;
::

::gathalast
Kaṃ vā tvamatthaṃ mayi patthayāno, idhāgamā brahme tadiṅgha brūhi.
::

::hangnum
15\.
::

::gatha1
Dadāhi me gāmavarāni pañca, dāsīsataṃ satta gavaṃsatāni;
::

::gathalast
Parosahassañca suvaṇṇanikkhe, bhariyā ca me sādisī dve dadāhi.
::

::hangnum
16\.
::

::gatha1
Tapo nu te brāhmaṇa bhiṃsarūpo, mantā nu te brāhmaṇa cittarūpā;
::

::gathalast
Yakkhā nu {note:yakkhā va (sī. pī.)} te assavā santi keci, atthaṃ vā me abhijānāsi kattaṃ.
::

::hangnum
17\.
::

::gatha1
Na {pb:M:1.0228} me tapo atthi na cāpi mantā, yakkhāpi me assavā natthi keci;
::

::gathalast
Atthampi te nābhijānāmi kattaṃ, pubbe ca kho {note:pubbeva kho (syā. ka.)} saṅgatimattamāsi.
::

::hangnum
18\.
::

::gatha1
Paṭhamaṃ idaṃ dassanaṃ jānato me, na tābhijānāmi ito puratthā;
::

::gathalast
Akkhāhi me pucchito etamatthaṃ, kadā kuhiṃ vā ahu saṅgamo no.
::

::hangnum
19\.
::

::gatha1
Gandhārarājassa {pb:T:1.0306} puramhi ramme, avasimhase takkasīlāyaṃ deva;
::

::gathalast
Tatthandhakāramhi timīsikāyaṃ {note:timissikāyaṃ (sī. aṭṭha.), timissakāyaṃ (syā.)}, aṃsena aṃsaṃ samaghaṭṭayimha.
::

::hangnum
20\.
::

::gatha1
Te tattha ṭhatvāna ubho janinda, sārāṇiyaṃ {note:sāraṇīyaṃ (ka.)} vītisārayimha {note:vītisārimha (sī. syā. pī.)} tattha;
::

::gathalast
Sāyeva no saṅgatimattamāsi, tato na pacchā na pure ahosi.
::

::hangnum
21\.
::

::gatha1
Yadā kadāci manujesu brahme, samāgamo sappurisena hoti;
::

::gathalast
Na paṇḍitā saṅgatisanthavāni, pubbe kataṃ vāpi vināsayanti.
::

::hangnum
22\.
::

::gatha1
Bālāva {note:bālā ca (sī. syā. pī.)} kho saṅgatisanthavāni, pubbe kataṃ vāpi vināsayanti;
::

::gathalast
Bahumpi bālesu kataṃ vinassati, tathā hi bālā akataññurūpā.
::

::hangnum
23\.
::

::gatha1
Dhīrā ca kho saṅgatisanthavāni, pubbe kataṃ vāpi na nāsayanti;
::

::gathalast
Appampi dhīresu kataṃ na nassati, tathā hi dhīrā sukataññurūpā.
::

::hangnum
24\.
::

::gatha1
Dadāmi {pb:T:1.0307}{pb:M:1.0229} te gāmavarāni pañca, dāsīsataṃ satta gavaṃsatāni;
::

::gathalast
Parosahassañca suvaṇṇanikkhe, bhariyā ca te sādisī dve dadāmi.
::

::hangnum
25\.
::

::gatha1
Evaṃ {pb:V:1.0180} sataṃ hoti samecca rāja, nakkhattarājāriva tārakānaṃ;
::

::gathalast
Āpūratī kāsipatī tathāhaṃ, tayāpi me saṅgamo ajja laddhoti.
::

::centre
Juṇhajātakaṃ dutiyaṃ.
::

#### 457. Dhammadevaputtajātakaṃ (3)

::hangnum
26\.
::

::gatha1
Yasokaro puññakarohamasmi, sadātthuto samaṇabrāhmaṇānaṃ;
::

::gathalast
Maggāraho devamanussapūjito, dhammo ahaṃ dehi adhamma maggaṃ.
::

::hangnum
27\.
::

::gatha1
Adhammayānaṃ daḷhamāruhitvā, asantasanto balavāhamasmi;
::

::gathalast
Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.
::

::hangnum
28\.
::

::gatha1
Dhammo have pāturahosi pubbe, pacchā {pb:T:1.0308} adhammo udapādi loke;
::

::gathalast
Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.
::

::hangnum
29\.
::

::gatha1
Na yācanāya napi pātirūpā, na arahatā {note:na arahati (sī. pī.), arahati (ka.)} tehaṃ dadeyyaṃ maggaṃ;
::

::gathalast
Yuddhañca no hotu ubhinnamajja, yuddhamhi yo jessati tassa maggo.
::

::hangnum
30\.
::

::gatha1
Sabbā {pb:M:1.0230} disā anuvisaṭohamasmi, mahabbalo amitayaso atulyo;
::

::gathalast
Guṇehi sabbehi upetarūpo, dhammo adhamma tvaṃ kathaṃ vijessasi.
::

::hangnum
31\.
::

::gatha1
Lohena ve haññati jātarūpaṃ, na jātarūpena hananti lohaṃ;
::

::gathalast
Sace adhammo hañchati {note:haññati (sī. syā.), haññiti (katthaci)} dhammamajja, ayo suvaṇṇaṃ viya dassaneyyaṃ.
::

::hangnum
32\.
::

::gatha1
Sace tuvaṃ yuddhabalo adhamma {note:yuddhabalo’si’dhamma (ka. sī.), yuddhabalo’sa’dhamma (pī.)}, na tuyha vuḍḍhā {note:vaddhā (sī. pī.)} ca garū ca atthi;
::

::gathalast
Maggañca te dammi piyāppiyena, vācāduruttānipi te khamāmi.
::

::hangnum
33\.
::

::gatha1
Idañca sutvā vacanaṃ adhammo, avaṃsiro {pb:T:1.0309} patito uddhapādo;
::

::gathalast
‘‘Yuddhatthiko ce na labhāmi yuddhaṃ’’, ettāvatā hoti hato adhammo.
::

::hangnum
34\.
::

::gatha1
Khantībalo yuddhabalaṃ vijetvā, hantvā adhammaṃ nihanitva {note:vihanitvā (ka.)} bhūmyā;
::

::gathalast
Pāyāsi vitto {note:citto (syā.)} abhiruyha sandanaṃ, maggeneva atibalo saccanikkamo.
::

::hangnum
35\.
::

::gatha1
Mātā pitā samaṇabrāhmaṇā ca, asammānitā yassa sake agāre;
::

::gatha2
Idheva nikkhippa sarīradehaṃ, kāyassa bhedā nirayaṃ vajanti te {note:vajanti (sī. pī.)};
::

::gathalast
Yathā adhammo patito avaṃsiro.
::

::hangnum
36\.
::

::gatha1
Mātā {pb:M:1.0231} pitā samaṇabrāhmaṇā ca, susammānitā yassa sake agāre;
::

::gatha2
Idheva nikkhippa sarīradehaṃ, kāyassa bhedā sugatiṃ vajanti te;
::

::gathalast
Yathāpi dhammo abhiruyha sandananti.
::

::centre
Dhammadevaputtajātakaṃ {note:dhammajātakaṃ (sī. pī.)} tatiyaṃ.
::

#### 458. Udayajātakaṃ (4)

::hangnum
37\.
::

::gatha1
Ekā {pb:T:1.0310}{pb:V:1.0181} nisinnā suci saññatūrū, pāsādamāruyha aninditaṅgī;
::

::gathalast
Yācāmi taṃ kinnaranettacakkhu, imekarattiṃ ubhayo vasema.
::

::hangnum
38\.
::

::gatha1
Okiṇṇantaraparikhaṃ, daḷhamaṭṭālakoṭṭhakaṃ;
::

::gathalast
Rakkhitaṃ khaggahatthehi, duppavesamidaṃ puraṃ.
::

::hangnum
39\.
::

::gatha1
Daharassa yuvino cāpi, āgamo ca na vijjati;
::

::gathalast
Atha kena nu vaṇṇena, saṅgamaṃ icchase mayā.
::

::hangnum
40\.
::

::gatha1
Yakkhohamasmi kalyāṇi, āgatosmi tavantike {note:tavantikaṃ (sī. pī.)};
::

::gathalast
Tvaṃ maṃ nandaya {note:nandassu (syā. ka.)} bhaddante, puṇṇakaṃsaṃ dadāmi te.
::

::hangnum
41\.
::

::gatha1
Devaṃ va yakkhaṃ atha vā manussaṃ, na patthaye udayamaticca aññaṃ;
::

::gathalast
Gaccheva tvaṃ yakkha mahānubhāva, mā cassu gantvā punarāvajittha.
::

::hangnum
42\.
::

::gatha1
Yā sā rati uttamā kāmabhoginaṃ, yaṃ hetu sattā visamaṃ caranti;
::

::gathalast
Mā taṃ ratiṃ jīyi tuvaṃ sucimhi te, dadāmi te rūpiyaṃ kaṃsapūraṃ.
::

::hangnum
43\.
::

::gatha1
Nāriṃ {pb:T:1.0311}{pb:M:1.0232} naro nijjhapayaṃ dhanena, ukkaṃsatī yattha karoti chandaṃ;
::

::gathalast
Vipaccanīko tava devadhammo, paccakkhato thokatarena esi.
::

::hangnum
44\.
::

::gatha1
Āyu ca vaṇṇo ca {note:āyuṃ ca vaṇṇaṃ ca (ka. sī. pī.)} manussaloke, nihīyati manujānaṃ suggatte;
::

::gathalast
Teneva vaṇṇena dhanampi tuyhaṃ, nihīyati jiṇṇatarāsi ajja.
::

::hangnum
45\.
::

::gatha1
Evaṃ me pekkhamānassa, rājaputti yasassini;
::

::gathalast
Hāyateva tava {note:hāyate vata te (sī. syā. ka.), hāyateva tato (pī.)} vaṇṇo, ahorattānamaccaye.
::

::hangnum
46\.
::

::gatha1
Imināva tvaṃ vayasā, rājaputti sumedhase;
::

::gathalast
Brahmacariyaṃ careyyāsi, bhiyyo vaṇṇavatī siyā.
::

::hangnum
47\.
::

::gatha1
Devā na jīranti yathā manussā, gattesu tesaṃ valiyo na honti;
::

::gathalast
Pucchāmi taṃ yakkha mahānubhāva, kathaṃ nu devāna {note:kathaṃ na devānaṃ (pī.)} sarīradeho.
::

::hangnum
48\.
::

::gatha1
Devā na jīranti yathā manussā, gattesu tesaṃ valiyo na honti;
::

::gathalast
Suve suve bhiyyatarova {note:bhiyyataro ca (ka.)} tesaṃ, dibbo {pb:T:1.0312} ca vaṇṇo vipulā ca bhogā.
::

::hangnum
49\.
::

::gatha1
Kiṃsūdha bhītā janatā anekā, maggo ca nekāyatanaṃ pavutto;
::

::gathalast
Pucchāmi taṃ yakkha mahānubhāva, katthaṭṭhito paralokaṃ na bhāye.
::

::hangnum
50\.
::

::gatha1
Vācaṃ {pb:V:1.0182}{pb:M:1.0233} manañca paṇidhāya sammā, kāyena pāpāni akubbamāno;
::

::gatha2
Bahunnapānaṃ gharamāvasanto, saddho mudū saṃvibhāgī vadaññū;
::

::gathalast
Saṅgāhako sakhilo saṇhavāco, etthaṭṭhito paralokaṃ na bhāye.
::

::hangnum
51\.
::

::gatha1
Anusāsasi maṃ yakkha, yathā mātā yathā pitā;
::

::gathalast
Uḷāravaṇṇaṃ pucchāmi, ko nu tvamasi subrahā.
::

::hangnum
52\.
::

::gatha1
Udayohamasmi kalyāṇi, saṅkarattā idhāgato {note:saṅgaratthā idhāgato (sī. pī.), saṅgaratthāyidhāgato (syā.)};
::

::gathalast
Āmanta kho taṃ gacchāmi, muttosmi tava saṅkarā {note:saṅgarā (sī. syā. pī.)}.
::

::hangnum
53\.
::

::gatha1
Sace kho tvaṃ udayosi, saṅkarattā idhāgato;
::

::gathalast
Anusāsa maṃ rājaputta, yathāssa puna saṅgamo.
::

::hangnum
54\.
::

::gatha1
Atipatati {note:adhipatatī (sī. pī.)} vayo khaṇo tatheva, ṭhānaṃ natthi dhuvaṃ cavanti sattā;
::

::gathalast
Parijiyyati addhuvaṃ sarīraṃ, udaye {pb:T:1.0313} mā pamāda {note:mā pamādaṃ (sī.)} carassu dhammaṃ.
::

::hangnum
55\.
::

::gatha1
Kasiṇā pathavī dhanassa pūrā, ekasseva siyā anaññadheyyā;
::

::gathalast
Tañcāpi jahati {note:jahāti (sī. syā. pī.), jahātī (?)} avītarāgo, udaye mā pamāda carassu dhammaṃ.
::

::hangnum
56\.
::

::gatha1
Mātā ca pitā ca bhātaro ca, bhariyā yāpi dhanena hoti kītā {note:bhariyāpi dhanena honti atittā (ka.)};
::

::gathalast
Te cāpi jahanti aññamaññaṃ, udaye mā pamāda carassu dhammaṃ.
::

::hangnum
57\.
::

::gatha1
Kāyo {pb:M:1.0234} parabhojananti ñatvā {note:kāyo ca parabhojanaṃ viditvā (ka.)}, saṃsāre sugatiñca duggatiñca {note:sugatī ca duggatī ca (sī. syā. pī.), suggatiṃ duggatiñca (ka.)};
::

::gathalast
Ittaravāsoti jāniyāna, udaye mā pamāda carassu dhammaṃ.
::

::hangnum
58\.
::

::gatha1
Sādhu bhāsatiyaṃ {note:bhāsatayaṃ (sī. pī.)} yakkho, appaṃ maccāna jīvitaṃ;
::

::gatha2
Kasirañca parittañca, tañca dukkhena saṃyutaṃ;
::

::gathalast
Sāhaṃ ekā pabbajissāmi, hitvā kāsiṃ surundhananti.
::

::centre
Udayajātakaṃ catutthaṃ.
::

#### 459. Pānīyajātakaṃ (5)

::hangnum
59\.
::

::gatha1
Mitto {pb:T:1.0314} mittassa pānīyaṃ, adinnaṃ paribhuñjisaṃ;
::

::gatha2
Tena pacchā vijigucchiṃ, taṃ pāpaṃ pakataṃ mayā;
::

::gathalast
Mā puna akaraṃ pāpaṃ, tasmā pabbajito ahaṃ.
::

::hangnum
60\.
::

::gatha1
Paradārañca disvāna, chando me udapajjatha {note:upapajjatha (syā. ka.)};
::

::gatha2
Tena pacchā vijigucchiṃ, taṃ pāpaṃ pakataṃ mayā;
::

::gathalast
Mā puna akaraṃ pāpaṃ, tasmā pabbajito ahaṃ.
::

::hangnum
61\.
::

::gatha1
Pitaraṃ {pb:V:1.0183} me mahārāja, corā agaṇhu {note:agaṇhuṃ (sī. pī.), agaṇhi (ka.)} kānane;
::

::gathalast
Tesāhaṃ pucchito jānaṃ, aññathā naṃ viyākariṃ.
::

::hangnum
62\.
::

::gatha1
Tena pacchā vijigucchiṃ, taṃ pāpaṃ pakataṃ mayā;
::

::gathalast
Mā puna akaraṃ pāpaṃ, tasmā pabbajito ahaṃ.
::

::hangnum
63\.
::

::gatha1
Pāṇātipātamakaruṃ, somayāge upaṭṭhite;
::

::gathalast
Tesāhaṃ samanuññāsiṃ, tena pacchā vijigucchiṃ.
::

::hangnum
64\.
::

::gatha1
Taṃ pāpaṃ pakataṃ mayā, mā puna akaraṃ pāpaṃ;
::

::gathalast
Tasmā pabbajito ahaṃ.
::

::hangnum
65\.
::

::gatha1
Surāmerayamādhukā {note:madhukā (sī. syā. pī.)}, ye janā paṭhamāsu no;
::

::gathalast
Bahūnaṃ te anatthāya, majjapānamakappayuṃ.
::

::hangnum
66\.
::

::gatha1
Tesāhaṃ {pb:M:1.0235} samanuññāsiṃ, tena pacchā vijigucchiṃ;
::

::gatha2
Taṃ pāpaṃ pakataṃ mayā, mā puna akaraṃ pāpaṃ;
::

::gathalast
Tasmā pabbajito ahaṃ.
::

::hangnum
67\.
::

::gatha1
Dhiratthu {pb:T:1.0315} subahū kāme, duggandhe bahukaṇṭake;
::

::gathalast
Ye ahaṃ paṭisevanto, nālabhiṃ tādisaṃ sukhaṃ.
::

::hangnum
68\.
::

::gatha1
Mahassādā sukhā kāmā, natthi kāmā paraṃ {note:kāmaparaṃ (sī. pī.)} sukhaṃ;
::

::gathalast
Ye kāme paṭisevanti, saggaṃ te upapajjare.
::

::hangnum
69\.
::

::gatha1
Appassādā dukhā kāmā, natthi kāmā paraṃ dukhaṃ;
::

::gathalast
Ye kāme paṭisevanti, nirayaṃ te upapajjare.
::

::hangnum
70\.
::

::gatha1
Asī yathā sunisito, nettiṃsova supāyiko {note:supāsito (ka. sī. niyya), supāyito (ka. aṭṭha.)};
::

::gathalast
Sattīva urasi khittā, kāmā dukkhatarā tato.
::

::hangnum
71\.
::

::gatha1
Aṅgārānaṃva jalitaṃ, kāsuṃ sādhikaporisaṃ;
::

::gathalast
Phālaṃva divasaṃtattaṃ, kāmā dukkhatarā tato.
::

::hangnum
72\.
::

::gatha1
Visaṃ yathā halāhalaṃ, telaṃ pakkuthitaṃ {note:ukkaṭṭhitaṃ (sī. pī.), pakkuṭṭhitaṃ (syā.)} yathā;
::

::gathalast
Tambaloha {note:tampalohaṃ (syā.)} vilīnaṃva, kāmā dukkhatarā tatoti.
::

::centre
Pānīyajātakaṃ pañcamaṃ.
::

#### 460. Yudhañcayajātakaṃ (6)

::hangnum
73\.
::

::gatha1
Mittāmaccaparibyūḷhaṃ {note:paribbūḷhaṃ (sī. pī.)}, ahaṃ vande rathesabhaṃ;
::

::gathalast
Pabbajissāmahaṃ rāja {note:pabbajissaṃ mahārāja (sī. pī.)}, taṃ devo anumaññatu.
::

::hangnum
74\.
::

::gatha1
Sace {pb:V:1.0184} te ūnaṃ kāmehi, ahaṃ paripūrayāmi {note:ahaṃva pūrayāmi (ka.)} te;
::

::gathalast
Yo taṃ hiṃsati vāremi, mā pabbaja {note:pabbaji (pī.)} yudhañcaya {note:yudhañjaya (sī. syā.), yuvañjaya (pī.)}.
::

::hangnum
75\.
::

::gatha1
Na {pb:T:1.0316} matthi ūnaṃ kāmehi, hiṃsitā me na vijjati;
::

::gathalast
Dīpañca kātumicchāmi, yaṃ jarā nābhikīrati.
::

::hangnum
76\.
::

::gatha1
Putto {pb:M:1.0236} vā pitaraṃ yāce, pitā vā puttamorasaṃ;
::

::gathalast
Negamo taṃ yāce {note:negamo yācate (sī. syā. pī.)} tāta, mā pabbaja yudhañcaya.
::

::hangnum
77\.
::

::gatha1
Mā maṃ deva nivārehi, pabbajantaṃ rathesabha;
::

::gathalast
Māhaṃ kāmehi sammatto, jarāya vasamanvagū.
::

::hangnum
78\.
::

::gatha1
Ahaṃ taṃ tāta yācāmi, ahaṃ putta nivāraye;
::

::gathalast
Ciraṃ taṃ daṭṭhumicchāmi, mā pabbaja yudhañcaya.
::

::hangnum
79\.
::

::gatha1
Ussāvova tiṇaggamhi, sūriyuggamanaṃ pati;
::

::gathalast
Evamāyu manussānaṃ, mā maṃ amma nivāraya.
::

::hangnum
80\.
::

::gatha1
Taramāno imaṃ yānaṃ, āropetu {note:taramānā imaṃ yānaṃ, āropentu (sī. pī.)} rathesabha;
::

::gathalast
Mā me mātā tarantassa, antarāyakarā ahu.
::

::hangnum
81\.
::

::gatha1
Abhidhāvatha bhaddante, suññaṃ hessati rammakaṃ;
::

::gathalast
Yudhañcayo anuññāto, sabbadattena rājinā.
::

::hangnum
82\.
::

::gatha1
Yohu seṭṭho sahassassa {note:manussānaṃ (syā.), sahassānaṃ (ka.)}, yuvā kañcanasannibho;
::

::gathalast
Soyaṃ kumāro pabbajito, kāsāyavasano balī.
::

::hangnum
83\.
::

::gatha1
Ubho kumārā pabbajitā, yudhañcayo yudhiṭṭhilo;
::

::gathalast
Pahāya mātāpitaro, saṅgaṃ chetvāna maccunoti.
::

::centre
Yudhañcayajātakaṃ chaṭṭhaṃ.
::

#### 461. Dasarathajātakaṃ (7)

::hangnum
84\.
::

::gatha1
Etha {pb:T:1.0317} lakkhaṇa sītā ca, ubho otarathodakaṃ;
::

::gathalast
Evāyaṃ bharato āha, ‘‘rājā dasaratho mato’’.
::

::hangnum
85\.
::

::gatha1
Kena rāmappabhāvena, socitabbaṃ na socasi;
::

::gathalast
Pitaraṃ kālakataṃ {note:kālaṅkataṃ (ka.)} sutvā, na taṃ pasahate dukhaṃ.
::

::hangnum
86\.
::

::gatha1
Yaṃ na sakkā nipāletuṃ, posena lapataṃ bahuṃ;
::

::gathalast
Sa kissa viññū medhāvī, attānamupatāpaye.
::

::hangnum
87\.
::

::gatha1
Daharā {pb:V:1.0185}{pb:M:1.0237} ca hi vuddhā ca {note:ye vuddhā (sī. aṭṭha.), ye vuḍḍhā (syā.)}, ye bālā ye ca paṇḍitā;
::

::gathalast
Aḍḍhā ceva daliddā ca, sabbe maccuparāyaṇā.
::

::hangnum
88\.
::

::gatha1
Phalānamiva pakkānaṃ, niccaṃ patanato bhayaṃ;
::

::gathalast
Evaṃ jātāna maccānaṃ, nicca maraṇato bhayaṃ.
::

::hangnum
89\.
::

::gatha1
Sāyameke na dissanti, pāto diṭṭhā bahujjanā;
::

::gathalast
Pāto eke na dissanti, sāyaṃ diṭṭhā bahujjanā.
::

::hangnum
90\.
::

::gatha1
Paridevayamāno ce, kiñcidatthaṃ udabbahe;
::

::gathalast
Sammūḷho hiṃsamattānaṃ, kayirā taṃ vicakkhaṇo.
::

::hangnum
91\.
::

::gatha1
Kiso vivaṇṇo bhavati, hiṃsamattānamattano {note:mattanā (sī. aṭṭha. su. ni. 590)};
::

::gathalast
Na tena petā pālenti, niratthā paridevanā.
::

::hangnum
92\.
::

::gatha1
Yathā saraṇamādittaṃ, vārinā parinibbaye {note:vārināvanibbāpaye (syā. ka.)};
::

::gatha2
Evampi dhīro sutavā, medhāvī paṇḍito naro;
::

::gathalast
Khippamuppatitaṃ sokaṃ, vāto tūlaṃva dhaṃsaye.
::

::hangnum
93\.
::

::gatha1
Macco ekova {pb:T:1.0318} {note:ekova macco (sī. syā. pī.)} acceti, ekova jāyate kule;
::

::gathalast
Saṃyogaparamātveva, sambhogā sabbapāṇinaṃ.
::

::hangnum
94\.
::

::gatha1
Tasmā hi dhīrassa bahussutassa, sampassato lokamimaṃ parañca;
::

::gathalast
Aññāya dhammaṃ hadayaṃ manañca, sokā mahantāpi na tāpayanti.
::

::hangnum
95\.
::

::gatha1
Sohaṃ dassañca bhokkhañca, bharissāmi ca {note:sohaṃ yasañca bhogañca, bhariyāpi ca (syā. ka.)} ñātake;
::

::gathalast
Sesañca pālayissāmi, kiccametaṃ {note:kiccamevaṃ (pī.)} vijānato.
::

::hangnum
96\.
::

::gatha1
Dasa vassasahassāni, saṭṭhi vassasatāni ca;
::

::gathalast
Kambugīvo mahābāhu, rāmo rajjamakārayīti.
::

::centre
Dasarathajātakaṃ sattamaṃ.
::

#### 462. Saṃvarajātakaṃ (8)

::hangnum
97\.
::

::gatha1
Jānanto {pb:M:1.0238} no mahārāja, tava sīlaṃ janādhipo;
::

::gathalast
Ime kumāre pūjento, na taṃ kenaci maññatha.
::

::hangnum
98\.
::

::gatha1
Tiṭṭhante no mahārāje, adu {note:ādu (sī. pī.), ādū (syā.)} deve divaṅgate;
::

::gathalast
Ñātī taṃ samanuññiṃsu, sampassaṃ atthamattano.
::

::hangnum
99\.
::

::gatha1
Kena saṃvaravattena, sañjāte abhitiṭṭhasi;
::

::gathalast
Kena taṃ nātivattanti, ñātisaṅghā samāgatā.
::

::hangnum
100\.
::

::gatha1
Na {pb:V:1.0186} rājaputta usūyāmi {note:rājaputta nussuyyāmi (ka.)}, samaṇānaṃ mahesinaṃ;
::

::gathalast
Sakkaccaṃ {pb:T:1.0319} te namassāmi, pāde vandāmi tādinaṃ.
::

::hangnum
101\.
::

::gatha1
Te maṃ dhammaguṇe yuttaṃ, sussūsamanusūyakaṃ;
::

::gathalast
Samaṇā manusāsanti {note:samanusāsanti (sī. syā. pī.)}, isī dhammaguṇe ratā.
::

::hangnum
102\.
::

::gatha1
Tesāhaṃ vacanaṃ sutvā, samaṇānaṃ mahesinaṃ;
::

::gathalast
Na kiñci atimaññāmi, dhamme me nirato mano.
::

::hangnum
103\.
::

::gatha1
Hatthārohā anīkaṭṭhā, rathikā pattikārakā;
::

::gathalast
Tesaṃ {note:tesu (pī.)} nappaṭibandhāmi, niviṭṭhaṃ {note:nibaddhaṃ (sī. pī.)} bhattavetanaṃ.
::

::hangnum
104\.
::

::gatha1
Mahāmattā ca me atthi, mantino paricārakā;
::

::gathalast
Bārāṇasiṃ voharanti, bahumaṃsasurodakaṃ.
::

::hangnum
105\.
::

::gatha1
Athopi vāṇijā phītā, nānāraṭṭhehi āgatā;
::

::gathalast
Tesu me vihitā rakkhā, evaṃ jānāhuposatha.
::

::hangnum
106\.
::

::gatha1
Dhammena kira ñātīnaṃ, rajjaṃ kārehi saṃvara;
::

::gathalast
Medhāvī paṇḍito cāsi {note:cāpi (sī. pī.)}, athopi ñātinaṃ hito.
::

::hangnum
107\.
::

::gatha1
Taṃ taṃ ñātiparibyūḷhaṃ, nānāratanamocitaṃ;
::

::gathalast
Amittā nappasahanti, indaṃva asurādhipoti.
::

::centre
Saṃvarajātakaṃ aṭṭhamaṃ.
::

#### 463. Suppārakajātakaṃ (9)

::hangnum
108\.
::

::gatha1
Ummujjanti {pb:M:1.0239} nimujjanti, manussā khuranāsikā;
::

::gathalast
Suppārakaṃ {pb:T:1.0320} taṃ pucchāma, samuddo katamo ayaṃ.
::

::hangnum
109\.
::

::gatha1
Kurukacchā {note:bharukacchā (sī. syā. pī. aṭṭha.)} payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, khuramālīti vuccati.
::

::hangnum
110\.
::

::gatha1
Yathā aggīva suriyova {note:aggi suriyo ca (syā.), aggīva sūriyo (ka.)}, samuddo paṭidissati;
::

::gathalast
Suppārakaṃ taṃ pucchāma, samuddo katamo ayaṃ.
::

::hangnum
111\.
::

::gatha1
Kurukacchā payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, aggimālīti vuccati.
::

::hangnum
112\.
::

::gatha1
Yathā dadhīva khīraṃva {note:dadhi ca khīraṃ ca (syā.), evamuparipi}, samuddo paṭidissati;
::

::gathalast
Suppārakaṃ taṃ pucchāma, samuddo katamo ayaṃ.
::

::hangnum
113\.
::

::gatha1
Kurukacchā {pb:V:1.0187} payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, dadhimālīti {note:khīramālīti (ka.)} vuccati.
::

::hangnum
114\.
::

::gatha1
Yathā kusova sassova, samuddo paṭidissati;
::

::gathalast
Suppārakaṃ taṃ pucchāma, samuddo katamo ayaṃ.
::

::hangnum
115\.
::

::gatha1
Kurukacchā payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, kusamālīti vuccati.
::

::hangnum
116\.
::

::gatha1
Yathā naḷova veḷūva, samuddo paṭidissati;
::

::gathalast
Suppārakaṃ taṃ pucchāma, samuddo katamo ayaṃ.
::

::hangnum
117\.
::

::gatha1
Kurukacchā payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, naḷamālīti vuccati.
::

::hangnum
118\.
::

::gatha1
Mahabbhayo bhiṃsanako, saddo suyyatimānuso {note:samuddo suyyata’mānuso (sī. pī. aṭṭha.)};
::

::gatha2
Yathā {pb:T:1.0321} sobbho papātova, samuddo paṭidissati;
::

::gathalast
Suppārakaṃ taṃ pucchāma, samuddo katamo ayaṃ.
::

::hangnum
119\.
::

::gatha1
Kurukacchā {pb:M:1.0240} payātānaṃ, vāṇijānaṃ dhanesinaṃ;
::

::gathalast
Nāvāya vippanaṭṭhāya, baḷavāmukhīti {note:vaḷabhāmukhīti (sī. syā.), balavāmukhīti (syā. ka.)} vuccati.
::

::hangnum
120\.
::

::gatha1
Yato sarāmi attānaṃ, yato pattosmi viññutaṃ;
::

::gatha2
Nābhijānāmi sañcicca, ekapāṇampi hiṃsitaṃ;
::

::gathalast
Etena saccavajjena, sotthiṃ nāvā nivattatūti.
::

::centre
Suppārakajātakaṃ navamaṃ.
::

::centre
Ekādasakanipātaṃ niṭṭhitaṃ.
::

Tassuddānaṃ –

::gatha1
Sirimātusuposakanāgavaro, puna juṇhaka dhammamudayavaro;
::

::gathalast
Atha pāni yudhañcayako ca, dasaratha saṃvara pāragatena navāti.
::

### 12. Dvādasakanipāto

#### 464. Cūḷakuṇālajātakaṃ (1)

::hangnum
1\.
::

::gatha1
Luddhānaṃ {pb:T:1.0322}{pb:V:1.0188}{pb:M:1.0241} {note:khuddānaṃ (sī. syā. pī.)} lahucittānaṃ, akataññūna dubbhinaṃ;
::

::gathalast
Nādevasatto puriso, thīnaṃ saddhātumarahati.
::

::hangnum
2\.
::

::gatha1
Na tā pajānanti kataṃ na kiccaṃ, na mātaraṃ pitaraṃ bhātaraṃ vā;
::

::gathalast
Anariyā samatikkantadhammā, sasseva cittassa vasaṃ vajanti.
::

::hangnum
3\.
::

::gatha1
Cirānuvuṭṭhampi {note:cirānuvutthampi (sī. pī.)} piyaṃ manāpaṃ, anukampakaṃ pāṇasamampi bhattuṃ {note:santaṃ (sī. syā. pī.)};
::

::gathalast
Āvāsu kiccesu ca naṃ jahanti, tasmāhamitthīnaṃ na vissasāmi.
::

::hangnum
4\.
::

::gatha1
Thīnañhi cittaṃ yathā vānarassa, kannappakannaṃ yathā rukkhachāyā;
::

::gathalast
Calācalaṃ hadayamitthiyānaṃ, cakkassa nemi viya parivattati.
::

::hangnum
5\.
::

::gatha1
Yadā tā passanti samekkhamānā, ādeyyarūpaṃ purisassa vittaṃ;
::

::gathalast
Saṇhāhi vācāhi nayanti menaṃ, kambojakā {pb:T:1.0323} jalajeneva assaṃ.
::

::hangnum
6\.
::

::gatha1
Yadā na passanti samekkhamānā, ādeyyarūpaṃ purisassa vittaṃ;
::

::gathalast
Samantato naṃ parivajjayanti, tiṇṇo nadīpāragatova kullaṃ.
::

::hangnum
7\.
::

::gatha1
Silesūpamā {pb:M:1.0242} sikhiriva sabbabhakkhā, tikkhamāyā nadīriva sīghasotā;
::

::gathalast
Sevanti hetā piyamappiyañca, nāvā yathā orakūlaṃ parañca.
::

::hangnum
8\.
::

::gatha1
Na tā ekassa na dvinnaṃ, āpaṇova pasārito;
::

::gathalast
Yo tā mayhanti maññeyya, vātaṃ jālena bādhaye {note:bandhaye (syā. ka.)}.
::

::hangnum
9\.
::

::gatha1
Yathā nadī ca pantho ca, pānāgāraṃ sabhā papā;
::

::gathalast
Evaṃ lokitthiyo nāma, velā tāsaṃ na vijjati {note:imissā gāthāya pubbaddhāparaddhaṃ vipariyāyena dissati (ka.)}.
::

::hangnum
10\.
::

::gatha1
Ghatāsanasamā etā, kaṇhasappasirūpamā;
::

::gathalast
Gāvo bahitiṇasseva, omasanti varaṃ varaṃ.
::

::hangnum
11\.
::

::gatha1
Ghatāsanaṃ kuñjaraṃ kaṇhasappaṃ, muddhābhisittaṃ pamadā ca sabbā;
::

::gathalast
Ete naro niccayato {note:niccayatto (sī. pī.)} bhajetha, tesaṃ have dubbidu sabbabhāvo {note:saccabhāvo (syā.)}.
::

::hangnum
12\.
::

::gatha1
Naccantavaṇṇā {pb:T:1.0324}{pb:V:1.0189} na bahūnaṃ kantā, na dakkhiṇā pamadā sevitabbā;
::

::gathalast
Na parassa bhariyā na dhanassa hetu, etitthiyo pañca na sevitabbāti.
::

::centre
Cūḷakuṇālajātakaṃ paṭhamaṃ.
::

#### 465. Bhaddasālajātakaṃ (2)

::hangnum
13\.
::

::gatha1
Kā tvaṃ suddhehi vatthehi, aghe vehāyasaṃ {note:vehāsayaṃ (sī. pī.)} ṭhitā;
::

::gathalast
Kena tyāssūni vattanti, kuto taṃ bhayamāgataṃ.
::

::hangnum
14\.
::

::gatha1
Taveva deva vijite, bhaddasāloti maṃ vidū;
::

::gathalast
Saṭṭhi {note:saṭṭhiṃ (sī. pī.)} vassasahassāni, tiṭṭhato pūjitassa me.
::

::hangnum
15\.
::

::gatha1
Kārayantā {pb:M:1.0243} nagarāni, agāre ca disampati;
::

::gatha2
Vividhe cāpi pāsāde, na maṃ te accamaññisuṃ;
::

::gathalast
Yatheva maṃ te pūjesuṃ, tatheva tvampi pūjaya.
::

::hangnum
16\.
::

::gatha1
Taṃ ivāhaṃ {note:tañca ahaṃ (sī. syā. pī.)} na passāmi, thūlaṃ kāyena te dumaṃ;
::

::gathalast
Ārohapariṇāhena, abhirūposi jātiyā.
::

::hangnum
17\.
::

::gatha1
Pāsādaṃ kārayissāmi, ekatthambhaṃ manoramaṃ;
::

::gathalast
Tattha taṃ upanessāmi, ciraṃ te yakkha jīvitaṃ.
::

::hangnum
18\.
::

::gatha1
Evaṃ cittaṃ udapādi, sarīrena vinābhāvo;
::

::gathalast
Puthuso maṃ vikantitvā, khaṇḍaso avakantatha.
::

::hangnum
19\.
::

::gatha1
Agge {pb:T:1.0325} ca chetvā majjhe ca, pacchā mūlamhi chindatha {note:mūlañca chindatha (sī.), mūlaṃ vichindatha (pī.)};
::

::gathalast
Evaṃ me chijjamānassa, na dukkhaṃ maraṇaṃ siyā.
::

::hangnum
20\.
::

::gatha1
Hatthapādaṃ {note:hatthapāde (ka.)} yathā chinde {note:chinne (ka.)}, kaṇṇanāsañca jīvato;
::

::gathalast
Tato pacchā siro chinde, taṃ dukkhaṃ maraṇaṃ siyā.
::

::hangnum
21\.
::

::gatha1
Sukhaṃ nu khaṇḍaso chinnaṃ, bhaddasālavanappati;
::

::gathalast
Kiṃ hetu kiṃ upādāya, khaṇḍaso chinnamicchasi.
::

::hangnum
22\.
::

::gatha1
Yañca hetumupādāya, hetuṃ dhammūpasaṃhitaṃ;
::

::gathalast
Khaṇḍaso chinnamicchāmi, mahārāja suṇohi me.
::

::hangnum
23\.
::

::gatha1
Ñātī me sukhasaṃvaddhā, mama passe nivātajā;
::

::gathalast
Tepihaṃ upahiṃseyyaṃ, paresaṃ asukhocitaṃ.
::

::hangnum
24\.
::

::gatha1
Ceteyyarūpaṃ {pb:V:1.0190} {note:cetabbarūpaṃ (sī. pī.)} cetesi, bhaddasālavanappati;
::

::gathalast
Hitakāmosi ñātīnaṃ, abhayaṃ samma dammi teti.
::

::centre
Bhaddasālajātakaṃ dutiyaṃ.
::

#### 466. Samuddavāṇijajātakaṃ (3)

::hangnum
25\.
::

::gatha1
Kasanti {pb:M:1.0244} vapanti te janā, manujā kammaphalūpajīvino;
::

::gathalast
Nayimassa dīpakassa bhāgino, jambudīpā idameva no varaṃ.
::

::hangnum
26\.
::

::gatha1
Tipañcarattūpagatamhi cande, vego {pb:T:1.0326} mahā hehiti sāgarassa;
::

::gathalast
Uplavissaṃ dīpamimaṃ uḷāraṃ, mā vo vadhī gacchatha leṇamaññaṃ.
::

::hangnum
27\.
::

::gatha1
Na jātuyaṃ sāgaravārivego, uplavissaṃ dīpamimaṃ uḷāraṃ;
::

::gathalast
Taṃ me nimittehi bahūhi diṭṭhaṃ, mā bhetha kiṃ socatha modathavho {note:modatha vo (ka.) 6.38 moggallānasuttaṃ passitabbaṃ}.
::

::hangnum
28\.
::

::gatha1
Pahūtabhakkhaṃ bahuannapānaṃ, pattattha āvāsamimaṃ uḷāraṃ;
::

::gathalast
Na vo bhayaṃ paṭipassāmi kiñci, āputtaputtehi pamodathavho.
::

::hangnum
29\.
::

::gatha1
Yo devoyaṃ dakkhiṇāyaṃ {note:dakkhiṇassaṃ (sī.)} disāyaṃ, khemanti pakkosati tassa saccaṃ;
::

::gathalast
Na uttaro vedi bhayābhayassa, mā bhetha kiṃ socatha modathavho.
::

::hangnum
30\.
::

::gatha1
Yathā ime vippavadanti yakkhā, eko bhayaṃ saṃsati khemameko;
::

::gathalast
Tadiṅgha mayhaṃ vacanaṃ suṇātha, khippaṃ {pb:T:1.0327} lahuṃ mā vinassimha sabbe.
::

::hangnum
31\.
::

::gatha1
Sabbe {pb:M:1.0245} samāgamma karoma nāvaṃ, doṇiṃ daḷhaṃ sabbayantūpapannaṃ;
::

::gathalast
Sace ayaṃ dakkhiṇo saccamāha, moghaṃ paṭikkosati uttaroyaṃ;
::

::gathalast
Sā ceva no hehiti āpadatthā, imañca dīpaṃ na pariccajema.
::

::hangnum
32\.
::

::gatha1
Sace ca kho uttaro saccamāha, moghaṃ paṭikkosati dakkhiṇoyaṃ;
::

::gathalast
Tameva nāvaṃ abhiruyha sabbe, evaṃ mayaṃ sotthi taremu pāraṃ.
::

::hangnum
33\.
::

::gatha1
Na ve sugaṇhaṃ paṭhamena seṭṭhaṃ, kaniṭṭhamāpāthagataṃ gahetvā;
::

::gathalast
Yo cīdha tacchaṃ {note:majjhaṃ (sī. syā. pī.)} paviceyya gaṇhati {note:gaṇhi (ka.)}, sa ve naro seṭṭhamupeti ṭhānaṃ.
::

::hangnum
34\.
::

::gatha1
Yathāpi te sāgaravārimajjhe, sakammunā sotthi vahiṃsu vāṇijā;
::

::gathalast
Anāgatatthaṃ paṭivijjhiyāna, appampi nācceti sa bhūripañño.
::

::hangnum
35\.
::

::gatha1
Bālā {pb:T:1.0328} ca mohena rasānugiddhā, anāgataṃ appaṭivijjhiyatthaṃ;
::

Paccuppanne sīdanti atthajāte, samuddamajjhe yathā te manussā.

::hangnum
36\.
::

::gatha1
Anāgataṃ {pb:V:1.0191} paṭikayirātha kiccaṃ, ‘‘mā maṃ kiccaṃ kiccakāle byadhesi’’;
::

::gathalast
Taṃ tādisaṃ paṭikata {note:paṭikataṃ (ka.), paṭigata (sī. aṭṭha.), paṭikacca (?)} kiccakāriṃ, na taṃ kiccaṃ kiccakāle byadhetīti.
::

::centre
Samuddavāṇijajātakaṃ tatiyaṃ.
::

#### 467. Kāmajātakaṃ (4)

::hangnum
37\.
::

::gatha1
Kāmaṃ {pb:M:1.0246} kāmayamānassa, tassa ce taṃ samijjhati;
::

::gathalast
Addhā pītimano hoti, laddhā macco yadicchati.
::

::hangnum
38\.
::

::gatha1
Kāmaṃ kāmayamānassa, tassa ce taṃ samijjhati;
::

::gathalast
Tato naṃ aparaṃ kāme, dhamme taṇhaṃva vindati.
::

::hangnum
39\.
::

::gatha1
Gavaṃva siṅgino siṅgaṃ, vaḍḍhamānassa vaḍḍhati;
::

::gatha2
Evaṃ mandassa posassa, bālassa avijānato;
::

::gathalast
Bhiyyo taṇhā pipāsā ca, vaḍḍhamānassa vaḍḍhati.
::

::hangnum
40\.
::

::gatha1
Pathabyā sāliyavakaṃ, gavassaṃ {note:gavāsaṃ (sī. syā. pī.)} dāsaporisaṃ;
::

::gathalast
Datvā ca {note:datvāpi (sī. syā.), datvā vā (pī.)} nālamekassa, iti vidvā {note:viddhā (syā.)} samaṃ care.
::

::hangnum
41\.
::

::gatha1
Rājā {pb:T:1.0329} pasayha pathaviṃ vijitvā, sasāgarantaṃ mahimāvasanto;
::

::gathalast
Oraṃ samuddassa atittarūpo {note:atittirūpo (ka.)}, pāraṃ samuddassapi patthayetha.
::

::hangnum
42\.
::

::gatha1
Yāva anussaraṃ kāme, manasā titti nājjhagā;
::

::gathalast
Tato nivattā paṭikamma disvā, te ve sutittā ye {note:tittā (sī. syā. pī.)} paññāya tittā.
::

::hangnum
43\.
::

::gatha1
Paññāya tittinaṃ {note:tittīnaṃ (sī. syā.)} seṭṭhaṃ, na so kāmehi tappati;
::

::gathalast
Paññāya tittaṃ purisaṃ, taṇhā na kurute vasaṃ.
::

::hangnum
44\.
::

::gatha1
Apacinetheva kāmānaṃ {note:kāmāni (sī. syā. pī.)}, appicchassa alolupo;
::

::gathalast
Samuddamatto puriso, na so kāmehi tappati.
::

::hangnum
45\.
::

::gatha1
Rathakārova cammassa, parikantaṃ upāhanaṃ;
::

::gatha2
Yaṃ yaṃ cajati {note:jahati (syā. ka.)} kāmānaṃ, taṃ taṃ sampajjate sukhaṃ;
::

::gathalast
Sabbaṃ ce sukhamiccheyya, sabbe kāme pariccaje.
::

::hangnum
46\.
::

::gatha1
Aṭṭha {pb:M:1.0247} te bhāsitā gāthā, sabbā honti sahassiyo {note:sahassiyā (?) upari sutasomajātake tathā dissati};
::

::gathalast
Paṭigaṇha mahābrahme, sādhetaṃ tava bhāsitaṃ.
::

::hangnum
47\.
::

::gatha1
Na me attho sahassehi, satehi nahutehi vā;
::

::gathalast
Pacchimaṃ bhāsato gāthaṃ, kāme me na rato mano.
::

::hangnum
48\.
::

::gatha1
Bhadrako {pb:V:1.0192} {note:saddo (sī.)} vatāyaṃ māṇavako, sabbalokavidū muni;
::

::gathalast
Yo {pb:T:1.0330} imaṃ taṇhaṃ {note:yo taṇhaṃ (sī. syā.)} dukkhajananiṃ, parijānāti paṇḍitoti.
::

::centre
Kāmajātakaṃ catutthaṃ.
::

#### 468. Janasandhajātakaṃ (5)

::hangnum
49\.
::

::gatha1
Dasa khalu imāni {note:khalumāni (syā.)} ṭhānāni, yāni pubbe akaritvā;
::

::gathalast
Sa pacchā manutappati, iccevāha {note:iccāha rājā (sī. syā. pī.)} janasandho.
::

::hangnum
50\.
::

::gatha1
Aladdhā vittaṃ tappati, pubbe asamudānitaṃ;
::

::gathalast
Na pubbe dhanamesissaṃ, iti pacchānutappati.
::

::hangnum
51\.
::

::gatha1
Sakyarūpaṃ pure santaṃ, mayā sippaṃ na sikkhitaṃ;
::

::gathalast
Kicchā vutti asippassa, iti pacchānutappati.
::

::hangnum
52\.
::

::gatha1
Kūṭavedī pure āsiṃ, pisuṇo piṭṭhimaṃsiko;
::

::gathalast
Caṇḍo ca pharuso cāpi {note:cāsiṃ (sī. syā. pī.)}, iti pacchānutappati.
::

::hangnum
53\.
::

::gatha1
Pāṇātipātī pure āsiṃ, luddo cāpi {note:cāsiṃ (sī. pī.)} anāriyo;
::

::gathalast
Bhūtānaṃ nāpacāyissaṃ, iti pacchānutappati.
::

::hangnum
54\.
::

::gatha1
Bahūsu vata santīsu, anāpādāsu itthisu;
::

::gathalast
Paradāraṃ asevissaṃ, iti pacchānutappati.
::

::hangnum
55\.
::

::gatha1
Bahumhi vata santamhi, annapāne upaṭṭhite;
::

::gathalast
Na pubbe adadaṃ {note:adadiṃ (sī.)} dānaṃ, iti pacchānutappati.
::

::hangnum
56\.
::

::gatha1
Mātaraṃ pitarañcāpi, jiṇṇakaṃ gatayobbanaṃ {note:jiṇṇake gatayobbane (sī. syā. pī.)};
::

::gathalast
Pahu {pb:T:1.0331} santo na posissaṃ, iti pacchānutappati.
::

::hangnum
57\.
::

::gatha1
Ācariyamanusatthāraṃ{pb:M:1.0248}, sabbakāmarasāharaṃ;
::

::gathalast
Pitaraṃ atimaññissaṃ, iti pacchānutappati.
::

::hangnum
58\.
::

::gatha1
Samaṇe brāhmaṇe cāpi, sīlavante bahussute;
::

::gathalast
Na pubbe payirupāsissaṃ, iti pacchānutappati.
::

::hangnum
59\.
::

::gatha1
Sādhu hoti tapo ciṇṇo, santo ca payirupāsito;
::

::gathalast
Na ca pubbe tapo ciṇṇo, iti pacchānutappati.
::

::hangnum
60\.
::

::gatha1
Yo ca etāni ṭhānāni, yoniso paṭipajjati;
::

::gathalast
Karaṃ purisakiccāni, sa pacchā nānutappatīti.
::

::centre
Janasandhajātakaṃ pañcamaṃ.
::

#### 469. Mahākaṇhajātakaṃ (6)

::hangnum
61\.
::

::gatha1
Kaṇho {pb:V:1.0193} kaṇho ca ghoro ca, sukkadāṭho pabhāsavā {note:patāpavā (sī. syā. pī.)};
::

::gathalast
Baddho pañcahi rajjūhi, kiṃ ravi {note:dhīra (sī. pī.), vīra (syā.)} sunakho tava.
::

::hangnum
62\.
::

::gatha1
Nāyaṃ migānamatthāya, usīnaka {note:usīnara (sī. pī.), usīnnara (syā.)} bhavissati;
::

::gathalast
Manussānaṃ anayo hutvā, tadā kaṇho pamokkhati.
::

::hangnum
63\.
::

::gatha1
Pattahatthā samaṇakā, muṇḍā saṅghāṭipārutā;
::

::gathalast
Naṅgalehi kasissanti, tadā kaṇho pamokkhati.
::

::hangnum
64\.
::

::gatha1
Tapassiniyo {note:tapanīyā (ka.) dutiyantapadāni hetāni} pabbajitā, muṇḍā saṅghāṭipārutā;
::

::gathalast
Yadā loke gamissanti, tadā kaṇho pamokkhati.
::

::hangnum
65\.
::

::gatha1
Dīghottaroṭṭhā {pb:T:1.0332} jaṭilā, paṅkadantā rajassirā;
::

::gathalast
Iṇaṃ codāya {note:vodāya (sī. pī.), codaya (syā.)} gacchanti, tadā kaṇho pamokkhati.
::

::hangnum
66\.
::

::gatha1
Adhicca vede {note:vedaṃ (ka.)} sāvittiṃ, yaññatantañca {note:tantrañca (sī. syā. pī.)} brāhmaṇā;
::

::gathalast
Bhatikāya yajissanti, tadā kaṇho pamokkhati.
::

::hangnum
67\.
::

::gatha1
Mātaraṃ pitarañcāpi, jiṇṇakaṃ gatayobbanaṃ;
::

::gathalast
Pahū santo {note:santā (sī.)} na bharanti, tadā kaṇho pamokkhati.
::

::hangnum
68\.
::

::gatha1
Mātaraṃ {pb:M:1.0249} pitarañcāpi, jiṇṇakaṃ gatayobbanaṃ;
::

::gathalast
Bālā tumheti vakkhanti, tadā kaṇho pamokkhati.
::

::hangnum
69\.
::

::gatha1
Ācariyabhariyaṃ sakhiṃ {note:ācariyabhariyaṃ sakhābhariyaṃ (sī. pī.)}, mātulāniṃ pitucchakiṃ {note:pitucchayaṃ (sī.), pitucchasaṃ (pī.)};
::

::gathalast
Yadā loke gamissanti, tadā kaṇho pamokkhati.
::

::hangnum
70\.
::

::gatha1
Asicammaṃ gahetvāna, khaggaṃ paggayha brāhmaṇā;
::

::gathalast
Panthaghātaṃ karissanti, tadā kaṇho pamokkhati.
::

::hangnum
71\.
::

::gatha1
Sukkacchavī vedhaverā, thūlabāhū apātubhā;
::

::gathalast
Mittabhedaṃ karissanti, tadā kaṇho pamokkhati.
::

::hangnum
72\.
::

::gatha1
Māyāvino nekatikā, asappurisacintakā;
::

::gathalast
Yadā loke bhavissanti, tadā kaṇho pamokkhatīti.
::

::centre
Mahākaṇhajātakaṃ chaṭṭhaṃ.
::

#### 470. Kosiyajātakaṃ (7)

::hangnum
73\.
::

::gatha1
Neva {pb:V:1.0194} kiṇāmi napi vikkiṇāmi, na {pb:T:1.0333} cāpi me sannicayo ca atthi {note:idhatthi (syā.)};
::

::gathalast
Sukiccharūpaṃ vatidaṃ parittaṃ, patthodano nālamayaṃ duvinnaṃ.
::

::hangnum
74\.
::

::gatha1
Appamhā appakaṃ dajjā, anumajjhato majjhakaṃ;
::

::gathalast
Bahumhā bahukaṃ dajjā, adānaṃ nupapajjati {note:na upapajjati (sī. pī.), nūpapajjati (syā.)}.
::

::hangnum
75\.
::

::gatha1
Taṃ taṃ vadāmi kosiya, dehi dānāni bhuñja ca.
::

::gathalast
Ariyamaggaṃ samārūha {note:ariyaṃ maggaṃ samāruha (sī. pī.)}, nekāsī labhate sukhaṃ.
::

::hangnum
76\.
::

::gatha1
Moghañcassa hutaṃ hoti, moghañcāpi samīhitaṃ;
::

::gathalast
Atithismiṃ yo nisinnasmiṃ, eko bhuñjati bhojanaṃ.
::

::hangnum
77\.
::

::gatha1
Taṃ taṃ vadāmi kosiya, dehi dānāni bhuñja ca;
::

::gathalast
Ariyamaggaṃ samārūha, nekāsī labhate sukhaṃ.
::

::hangnum
78\.
::

::gatha1
Saccañcassa {pb:M:1.0250} hutaṃ hoti, saccañcāpi samīhitaṃ;
::

::gathalast
Atithismiṃ yo nisinnasmiṃ, neko bhuñjati bhojanaṃ.
::

::hangnum
79\.
::

::gatha1
Taṃ taṃ vadāmi kosiya, dehi dānāni bhuñja ca;
::

::gathalast
Ariyamaggaṃ samārūha, nekāsī labhate sukhaṃ.
::

::hangnum
80\.
::

::gatha1
Sarañca juhati poso, bahukāya gayāya ca;
::

::gathalast
Doṇe timbarutitthasmiṃ, sīghasote mahāvahe.
::

::hangnum
81\.
::

::gatha1
Atra cassa hutaṃ hoti, atra cassa samīhitaṃ;
::

::gathalast
Atithismiṃ yo nisinnasmiṃ, neko bhuñjati bhojanaṃ.
::

::hangnum
82\.
::

::gatha1
Taṃ taṃ vadāmi kosiya, dehi dānāni bhuñja ca;
::

::gathalast
Ariyamaggaṃ {pb:T:1.0334} samārūha, nekāsī labhate sukhaṃ.
::

::hangnum
83\.
::

::gatha1
Baḷisañhi so nigilati {note:niggilati (sī. pī.)}, dīghasuttaṃ sabandhanaṃ;
::

::gathalast
Atithismiṃ yo nisinnasmiṃ, eko bhuñjati bhojanaṃ.
::

::hangnum
84\.
::

::gatha1
Taṃ taṃ vadāmi kosiya, dehi dānāni bhuñja ca;
::

::gathalast
Ariyamaggaṃ samārūha, nekāsī labhate sukhaṃ.
::

::hangnum
85\.
::

::gatha1
Uḷāravaṇṇā vata brāhmaṇā ime, ayañca vo sunakho kissa hetu;
::

::gathalast
Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe.
::

::hangnum
86\.
::

::gatha1
Cando ca suriyo ca {note:sūriyo ca (ka.)} ubho idhāgatā, ayaṃ pana mātali devasārathi;
::

::gathalast
Sakkohamasmi tidasānamindo, eso ca kho pañcasikhoti vuccati.
::

::hangnum
87\.
::

::gatha1
Pāṇissarā {pb:V:1.0195} mudiṅgā ca {note:mutiṅgā ca (sī. syā. pī.}, murajālambarāni ca;
::

::gathalast
Suttamenaṃ pabodhenti, paṭibuddho ca nandati.
::

::hangnum
88\.
::

::gatha1
Ye kecime maccharino kadariyā, paribhāsakā samaṇabrāhmaṇānaṃ;
::

::gathalast
Idheva nikkhippa sarīradehaṃ, kāyassa bhedā nirayaṃ vajanti.
::

::hangnum
89\.
::

::gatha1
Ye {pb:M:1.0251} kecime suggatimāsamānā {note:suggatimāsasānā (sī. pī.), suggatāsisamānā (ka.)}, dhamme {pb:T:1.0335} ṭhitā saṃyame saṃvibhāge;
::

::gathalast
Idheva nikkhippa sarīradehaṃ, kāyassa bhedā sugatiṃ vajanti.
::

::hangnum
90\.
::

::gatha1
Tvaṃ nosi ñāti purimāsu jātisu, so maccharī rosako {note:kosiyo (syā. ka.)} pāpadhammo;
::

::gathalast
Taveva atthāya idhāgatamhā, mā pāpadhammo nirayaṃ gamittha {note:appattha (ka. sī. syā. pī.)}.
::

::hangnum
91\.
::

::gatha1
Addhā hi maṃ vo hitakāmā, yaṃ maṃ samanusāsatha;
::

::gathalast
Sohaṃ tathā karissāmi, sabbaṃ vuttaṃ hitesibhi.
::

::hangnum
92\.
::

::gatha1
Esāhamajjeva upāramāmi, na cāpihaṃ {note:na cāpahaṃ (sī. pī.)} kiñci kareyya pāpaṃ;
::

::gathalast
Na cāpi me kiñci adeyyamatthi, na cāpidatvā udakaṃ pivāmi {note:udakampahaṃ pibe (sī.)}.
::

::hangnum
93\.
::

::gatha1
Evañca me dadato sabbakālaṃ {note:kāle (ka.)}, bhogā ime vāsava khīyissanti;
::

::gathalast
Tato ahaṃ pabbajissāmi sakka, hitvāna kāmāni yathodhikānīti.
::

::centre
Kosiyajātakaṃ sattamaṃ.
::

#### 471. Meṇḍakapañhajātakaṃ (8)

::hangnum
94\.
::

::gatha1
Yesaṃ {pb:T:1.0336} na kadāci bhūtapubbaṃ, sakhyaṃ {note:sakkhiṃ (sī. pī.), sakhi (syā.)} sattapadampimasmi loke;
::

::gathalast
Jātā amittā duve sahāyā, paṭisandhāya caranti kissa hetu.
::

::hangnum
95\.
::

::gatha1
Yadi {pb:M:1.0252} me ajja pātarāsakāle, pañhaṃ na sakkuṇeyyātha vattumetaṃ;
::

::gathalast
Raṭṭhā pabbājayissāmi vo sabbe, na hi mattho duppaññajātikehi.
::

::hangnum
96\.
::

::gatha1
Mahājanasamāgamamhi ghore, janakolāhalasaṅgamamhi jāte;
::

::gathalast
Vikkhittamanā anekacittā, pañhaṃ na sakkuṇoma vattumetaṃ.
::

::hangnum
97\.
::

::gatha1
Ekaggacittāva ekamekā, rahasi gatā atthaṃ nicintayitvā {note:atthāni cintayitvā (syā. ka.)};
::

::gathalast
Paviveke sammasitvāna dhīrā, atha vakkhanti janinda etamatthaṃ.
::

::hangnum
98\.
::

::gatha1
Uggaputta-rājaputtiyānaṃ, urabbhassa maṃsaṃ piyaṃ manāpaṃ;
::

::gathalast
Na sunakhassa te adenti maṃsaṃ, atha meṇḍassa suṇena sakhyamassa.
::

::hangnum
99\.
::

::gatha1
Cammaṃ vihananti eḷakassa, assapiṭṭhattharassukhassa {note:assapiṭṭhattharaṇasukhassa (sī.)} hetu;
::

::gathalast
Na ca te sunakhassa attharanti, atha {pb:T:1.0337} meṇḍassa suṇena sakhyamassa.
::

::hangnum
100\.
::

::gatha1
Āvellitasiṅgiko {pb:V:1.0196} hi meṇḍo, na ca sunakhassa visāṇakāni atthi;
::

::gathalast
Tiṇabhakkho maṃsabhojano ca, atha meṇḍassa suṇena sakhyamassa.
::

::hangnum
101\.
::

::gatha1
Tiṇamāsi palāsamāsi meṇḍo, na ca sunakho tiṇamāsi no palāsaṃ;
::

::gathalast
Gaṇheyya suṇo sasaṃ biḷāraṃ, atha meṇḍassa suṇena sakhyamassa.
::

::hangnum
102\.
::

::gatha1
Aṭṭhaḍḍhapado {pb:M:1.0253} catuppadassa, meṇḍo aṭṭhanakho adissamāno;
::

::gathalast
Chādiyamāharatī ayaṃ imassa, maṃsaṃ āharatī ayaṃ amussa.
::

::hangnum
103\.
::

::gatha1
Pāsādavaragato videhaseṭṭho, vitihāraṃ aññamaññabhojanānaṃ;
::

::gathalast
Addakkhi {note:addasa (syā. ka.)} kira sakkhikaṃ janindo, bubhukkassa {pb:T:1.0338} puṇṇaṃ mukhassa {note:bhobhukkhassa ca puṇṇamukhassa (sī.)} cetaṃ.
::

::hangnum
104\.
::

::gatha1
Lābhā vata me anapparūpā, yassa medisā paṇḍitā kulamhi;
::

::gathalast
Pañhassa gambhīragataṃ nipuṇamatthaṃ, paṭivijjhanti subhāsitena dhīrā.
::

::hangnum
105\.
::

::gatha1
Assatarirathañca ekamekaṃ, phītaṃ gāmavarañca ekamekaṃ;
::

::gathalast
Sabbesaṃ vo dammi paṇḍitānaṃ, paramappatītamano subhāsitenāti.
::

::centre
Meṇḍakapañhajātakaṃ aṭṭhamaṃ.
::

#### 472. Mahāpadumajātakaṃ (9)

::hangnum
106\.
::

::gatha1
Nādaṭṭhā {note:nādiṭṭhā (ka. sī. syā. ka.)} parato dosaṃ, aṇuṃ thūlāni sabbaso;
::

::gathalast
Issaro paṇaye daṇḍaṃ, sāmaṃ appaṭivekkhiya.
::

::hangnum
107\.
::

::gatha1
Yo ca appaṭivekkhitvā, daṇḍaṃ kubbati khattiyo;
::

::gathalast
Sakaṇṭakaṃ so gilati, jaccandhova samakkhikaṃ.
::

::hangnum
108\.
::

::gatha1
Adaṇḍiyaṃ daṇḍayati {note:daṇḍiyati (syā. pī.)}, daṇḍiyañca adaṇḍiyaṃ {note:adaṇḍiya (niyya), na daṇḍaye (?)};
::

::gathalast
Andhova visamaṃ maggaṃ, na jānāti samāsamaṃ.
::

::hangnum
109\.
::

::gatha1
Yo ca etāni ṭhānāni, aṇuṃ thūlāni sabbaso;
::

::gathalast
Sudiṭṭhamanusāseyya, sa ve voharitu {note:vohātu (pī.)} marahati.
::

::hangnum
110\.
::

::gatha1
Nekantamudunā {pb:T:1.0339}{pb:M:1.0254} sakkā, ekantatikhiṇena vā;
::

::gathalast
Attaṃ mahante {note:mahatte (syā. ka.)} ṭhapetuṃ {note:ṭhāpetuṃ (sī. syā. pī.)}, tasmā ubhayamācare.
::

::hangnum
111\.
::

::gatha1
Paribhūto mudu hoti, atitikkho ca veravā;
::

::gathalast
Etañca ubhayaṃ ñatvā, anumajjhaṃ samācare.
::

::hangnum
112\.
::

::gatha1
Bahumpi ratto bhāseyya, duṭṭhopi bahu bhāsati;
::

::gathalast
Na itthikāraṇā rāja, puttaṃ ghātetumarahasi.
::

::hangnum
113\.
::

::gatha1
Sabbova {pb:V:1.0197} {note:sabbo ca (ka. sī. pī.)} loko ekato {note:ekanto (sī. pī.)}, itthī ca ayamekikā;
::

::gathalast
Tenāhaṃ paṭipajjissaṃ, gacchatha pakkhipatheva {note:pakkhipetha (syā. aṭṭha.)} taṃ.
::

::hangnum
114\.
::

::gatha1
Anekatāle narake, gambhīre ca suduttare {note:gambhīre suduruttare (pī. ka.)};
::

::gathalast
Pātito giriduggasmiṃ, kena tvaṃ tattha nāmari.
::

::hangnum
115\.
::

::gatha1
Nāgo jātaphaṇo tattha, thāmavā girisānujo;
::

::gathalast
Paccaggahi maṃ bhogehi, tenāhaṃ tattha nāmariṃ.
::

::hangnum
116\.
::

::gatha1
Ehi taṃ paṭinessāmi, rājaputta sakaṃ gharaṃ;
::

::gathalast
Rajjaṃ kārehi {note:kāresi (sī.)} bhaddante, kiṃ araññe karissasi.
::

::hangnum
117\.
::

::gatha1
Yathā gilitvā baḷisaṃ, uddhareyya salohitaṃ;
::

::gathalast
Uddharitvā sukhī assa, evaṃ {note:sukhaṃ (pī. ka.)} passāmi attanaṃ {note:attani (pī. ka.), attanā (syā.), evaṃ ahampi puna sotthibhāvappattaṃ gilitabaḷisaṃ purisamiva attānaṃ passāmīti (aṭṭha. saṃvaṇṇanā)}.
::

::hangnum
118\.
::

::gatha1
Kiṃ nu tvaṃ baḷisaṃ brūsi, kiṃ tvaṃ brūsi salohitaṃ;
::

::gathalast
Kiṃ nu tvaṃ ubbhataṃ brūsi, taṃ me akkhāhi pucchito.
::

::hangnum
119\.
::

::gatha1
Kāmāhaṃ baḷisaṃ brūmi, hatthiassaṃ salohitaṃ;
::

::gathalast
Cattāhaṃ ubbhataṃ brūmi, evaṃ jānāhi khattiya.
::

::hangnum
120\.
::

::gatha1
Ciñcāmāṇavikā {pb:T:1.0340} mātā, devadatto ca me pitā;
::

::gatha2
Ānando paṇḍito nāgo, sāriputto ca devatā;
::

::gathalast
Rājaputto ahaṃ āsiṃ {note:ahaṃ tadā rājaputto (sī. syā. pī.)}, evaṃ dhāretha jātakanti.
::

::centre
Mahāpadumajātakaṃ navamaṃ.
::

#### 473. Mittāmittajātakaṃ (10)

::hangnum
121\.
::

::gatha1
Kāni {pb:M:1.0255} kammāni kubbānaṃ, kathaṃ viññū parakkame;
::

::gathalast
Amittaṃ jāneyya medhāvī, disvā sutvā ca paṇḍito.
::

::hangnum
122\.
::

::gatha1
Na naṃ umhayate disvā, na ca naṃ paṭinandati;
::

::gathalast
Cakkhūni cassa {note:cakkhūnissa (syā. ka.)} na dadāti, paṭilomañca vattati.
::

::hangnum
123\.
::

::gatha1
Amitte tassa bhajati, mitte tassa na sevati;
::

::gathalast
Vaṇṇakāme nivāreti, akkosante pasaṃsati.
::

::hangnum
124\.
::

::gatha1
Guyhañca tassa nakkhāti, tassa guyhaṃ na gūhati;
::

::gathalast
Kammaṃ tassa na vaṇṇeti, paññassa nappasaṃsati.
::

::hangnum
125\.
::

::gatha1
Abhave {pb:V:1.0198} nandati tassa, bhave tassa na nandati;
::

::gatha2
Accheraṃ {note:acchariyaṃ (sī. syā. pī.)} bhojanaṃ laddhā, tassa nuppajjate sati;
::

::gathalast
Tato naṃ nānukampati, aho sopi {note:ahāsopi (ka. sī. syā. ka.)} labheyyito.
::

::hangnum
126\.
::

::gatha1
Iccete soḷasākārā, amittasmiṃ patiṭṭhitā;
::

::gathalast
Yehi amittaṃ jāneyya, disvā sutvā ca paṇḍito.
::

::hangnum
127\.
::

::gatha1
Kāni kammāni kubbānaṃ, kathaṃ viññū parakkame;
::

::gathalast
Mittaṃ {pb:T:1.0341} jāneyya medhāvī, disvā sutvā ca paṇḍito.
::

::hangnum
128\.
::

::gatha1
Pavutthaṃ tassa sarati, āgataṃ abhinandati;
::

::gathalast
Tato kelāyito hoti, vācāya paṭinandati.
::

::hangnum
129\.
::

::gatha1
Mitte tasseva bhajati, amitte tassa na sevati;
::

::gathalast
Akkosante nivāreti, vaṇṇakāme pasaṃsati.
::

::hangnum
130\.
::

::gatha1
Guyhañca tassa akkhāti, tassa guyhañca gūhati;
::

::gathalast
Kammañca tassa vaṇṇeti, paññaṃ tassa {note:paññamassa (syā. ka.)} pasaṃsati.
::

::hangnum
131\.
::

::gatha1
Bhave ca nandati tassa {note:bhave nandati tassa ca (ka.)}, abhave tassa na nandati;
::

::gatha2
Accheraṃ {note:acchariyaṃ (sī. syā. pī.)} bhojanaṃ laddhā, tassa uppajjate sati;
::

::gathalast
Tato naṃ anukampati, aho sopi {note:pahāsopi (ka. sī. syā. ka.)} labheyyito.
::

::hangnum
132\.
::

::gatha1
Iccete {pb:M:1.0256} soḷasākārā, mittasmiṃ suppatiṭṭhitā;
::

::gathalast
Yehi mittañca jāneyya {note:mittaṃ sujāneyya (pī. ka.)}, disvā sutvā ca paṇḍitoti.
::

::centre
Mittāmittajātakaṃ dasamaṃ.
::

::centre
Dvādasakanipātaṃ niṭṭhitaṃ.
::

Tassuddānaṃ –

::gatha1
Lahucitta sasāla kasanti puna, atha kāma dasakhaluṭṭhānavaro;
::

::gathalast
Atha kaṇha sukosiya meṇḍavaro, padumo puna mittavarena dasāti.
::

### 13. Terasakanipāto

#### 474. Ambajātakaṃ (1)

::hangnum
1\.
::

::gatha1
Ahāsi {pb:T:1.0342}{pb:V:1.0199}{pb:M:1.0257} {note:āhāsi (?)} me ambaphalāni pubbe, aṇūni thūlāni ca brahmacāri;
::

::gathalast
Teheva mantehi na dāni tuyhaṃ, dumapphalā pātubhavanti brahme.
::

::hangnum
2\.
::

::gatha1
Nakkhattayogaṃ paṭimānayāmi, khaṇaṃ muhuttañca mante na passaṃ {note:khaṇaṃ muhuttaṃ na maṃ tosayanti (sī. pī.)};
::

::gathalast
Nakkhattayogañca khaṇañca laddhā, addhāharissambaphalaṃ {note:athāharissambaphalaṃ (sī. pī.)} pahūtaṃ.
::

::hangnum
3\.
::

::gatha1
Nakkhattayogaṃ na pure abhāṇi, khaṇaṃ muhuttaṃ na pure asaṃsi;
::

::gathalast
Sayaṃ harī {note:athāharī (sī. syā. pī.)} ambaphalaṃ pahūtaṃ, vaṇṇena gandhena rasenupetaṃ.
::

::hangnum
4\.
::

::gatha1
Mantābhijappena pure hi {note:pura’ssa (sī. pī.), purepi (syā.)} tuyhaṃ, dumapphalā pātubhavanti brahme;
::

::gathalast
Svājja na pāresi jappampi mantaṃ {note:japampi mante (sī. pī.)}, ayaṃ so ko nāma tavajja dhammo.
::

::hangnum
5\.
::

::gatha1
Caṇḍālaputto {pb:T:1.0343} mama sampadāsi, dhammena mante pakatiñca saṃsi;
::

::gathalast
Mā cassu me pucchito nāmagottaṃ, guyhittho atthaṃ {note:mā taṃ (sī. syā. pī.)} vijaheyya manto {note:vijaheyyumantā (syā.)}.
::

::hangnum
6\.
::

::gatha1
Sohaṃ {pb:M:1.0258} janindena janamhi puṭṭho, makkhābhibhūto alikaṃ abhāṇiṃ;
::

::gathalast
‘‘Mantā ime brāhmaṇassā’’ti micchā, pahīnamanto kapaṇo rudāmi.
::

::hangnum
7\.
::

::gatha1
Eraṇḍā pucimandā vā, atha vā pālibhaddakā;
::

::gathalast
Madhuṃ madhutthiko vinde, so hi tassa dumuttamo.
::

::hangnum
8\.
::

::gatha1
Khattiyā brāhmaṇā vessā, suddā caṇḍālapukkusā;
::

::gathalast
Yamhā dhammaṃ vijāneyya, so hi tassa naruttamo.
::

::hangnum
9\.
::

::gatha1
Imassa daṇḍañca vadhañca datvā, gale gahetvā khalayātha {note:balayātha (syā.), galayātha (ka.)} jammaṃ;
::

::gathalast
Yo uttamatthaṃ kasirena laddhaṃ, mānātimānena vināsayittha.
::

::hangnum
10\.
::

::gatha1
Yathā samaṃ maññamāno pateyya, sobbhaṃ guhaṃ narakaṃ pūtipādaṃ;
::

::gatha2
Rajjūti vā akkame kaṇhasappaṃ, andho {pb:T:1.0344} yathā jotimadhiṭṭhaheyya;
::

::gathalast
Evampi maṃ tvaṃ khalitaṃ sapañña {note:sapaññā (pī.)}, pahīnamantassa punappadāhi {note:puna sampadāhi (syā.), punappasīda (sī. pī.)}.
::

::hangnum
11\.
::

::gatha1
Dhammena mantaṃ {note:mante (sī. syā. pī.)} tava sampadāsiṃ, tuvampi dhammena {note:tvampi dhammeneva (ka.)} pariggahesi;
::

::gathalast
Pakatimpi te attamano asaṃsiṃ, dhamme ṭhitaṃ taṃ {note:patiṭṭhaṃ (ka.)} na jaheyya manto.
::

::hangnum
12\.
::

::gatha1
Yo {pb:V:1.0200} bāla mantaṃ {note:balamantaṃ (ka.)} kasirena laddhaṃ, yaṃ dullabhaṃ ajja manussaloke;
::

::gathalast
Kiñcāpi laddhā jīvituṃ appapañño {note:kicchā laddhaṃ jīvikaṃ appapañño (sī. syā.), kacchāpi laddhā jīvikaṃ appañña (pī.)}, vināsayī alikaṃ bhāsamāno.
::

::hangnum
13\.
::

::gatha1
Bālassa {pb:M:1.0259} mūḷhassa akataññuno ca, musā bhaṇantassa asaññatassa;
::

::gathalast
Mante mayaṃ tādisake na dema, kuto mantā gaccha na mayha ruccasīti.
::

::centre
Ambajātakaṃ paṭhamaṃ.
::

#### 475. Phandanajātakaṃ (2)

::hangnum
14\.
::

::gatha1
Kuṭhārihattho {pb:T:1.0345} {note:kudhārihattho (ka.)} puriso, vanamogayha tiṭṭhasi;
::

::gathalast
Puṭṭho me samma akkhāhi, kiṃ dāruṃ chetumicchasi.
::

::hangnum
15\.
::

::gatha1
Isso {note:iso (sī.), īso (syā. pī.)} vanāni carasi, samāni visamāni ca;
::

::gathalast
Puṭṭho me samma akkhāhi, kiṃ dāruṃ nemiyā daḷhaṃ.
::

::hangnum
16\.
::

::gatha1
Neva sālo na khadiro, nāssakaṇṇo kuto dhavo;
::

::gathalast
Rukkho ca {note:rukkhova (sī. pī.)} phandano nāma, taṃ dāruṃ nemiyā daḷhaṃ.
::

::hangnum
17\.
::

::gatha1
Kīdisānissa pattāni, khandho vā pana kīdiso;
::

::gathalast
Puṭṭho me samma akkhāhi, yathā jānemu phandanaṃ.
::

::hangnum
18\.
::

::gatha1
Yassa sākhā palambanti, namanti na ca bhañjare;
::

::gathalast
So rukkho phandano nāma, yassa mūle ahaṃ ṭhito.
::

::hangnum
19\.
::

::gatha1
Arānaṃ cakkanābhīnaṃ, īsānemirathassa ca;
::

::gathalast
Sabbassa te kammaniyo, ayaṃ hessati phandano.
::

::hangnum
20\.
::

::gatha1
Iti phandanarukkhopi, tāvade ajjhabhāsatha;
::

::gathalast
Mayhampi vacanaṃ atthi, bhāradvāja suṇohi me.
::

::hangnum
21\.
::

::gatha1
Issassa {note:imassa (ka. sī. ka.)} upakkhandhamhā {note:upakhandhamhā (ka. sī. pī. ka.)}, ukkacca caturaṅgulaṃ;
::

::gathalast
Tena nemiṃ pasāresi {note:pariharesi (sī. pī.)}, evaṃ daḷhataraṃ siyā.
::

::hangnum
22\.
::

::gatha1
Iti phandanarukkhopi, veraṃ appesi tāvade;
::

::gathalast
Jātānañca ajātānaṃ, issānaṃ dukkhamāvahi.
::

::hangnum
23\.
::

::gatha1
Iccevaṃ {pb:M:1.0260} {note:icceva (sī. pī.)} phandano issaṃ, isso ca pana phandanaṃ;
::

::gathalast
Aññamaññaṃ {pb:T:1.0346} vivādena, aññamaññamaghātayuṃ.
::

::hangnum
24\.
::

::gatha1
Evameva manussānaṃ, vivādo yattha jāyati;
::

::gathalast
Mayūranaccaṃ naccanti, yathā te issaphandanā.
::

::hangnum
25\.
::

::gatha1
Taṃ {pb:V:1.0201} vo vadāmi bhaddaṃ vo {note:bhaddante (ka.)}, yāvantettha samāgatā;
::

::gathalast
Sammodatha mā vivadatha {note:māvivadittha (sī. syā. pī.)}, mā hotha issaphandanā.
::

::hangnum
26\.
::

::gatha1
Sāmaggimeva {note:sāmagyameva (syā. ka.)} sikkhetha, buddhehetaṃ pasaṃsitaṃ;
::

::gathalast
Sāmaggirato dhammaṭṭho, yogakkhemā na dhaṃsatīti.
::

::centre
Phandanajātakaṃ dutiyaṃ.
::

#### 476. Javanahaṃsajātakaṃ (3)

::hangnum
27\.
::

::gatha1
Idheva haṃsa nipata, piyaṃ me tava dassanaṃ;
::

::gathalast
Issarosi anuppatto, yamidhatthi pavedaya.
::

::hangnum
28\.
::

::gatha1
Savanena ekassa piyā bhavanti, disvā panekassa viyeti {note:vineti (syā.), viheti (pī.), vigeti (ka. aṭṭha.)} chando;
::

::gathalast
Disvā ca sutvā ca piyā bhavanti, kaccinnu me pīyasi {note:piyyasi (sī. pī.)} dassanena.
::

::hangnum
29\.
::

::gatha1
Savanena piyo mesi, bhiyyo cāgamma dassanaṃ;
::

::gathalast
Evaṃ piyadassano me {note:evaṃ piyadassano samāno (sī. syā. pī.)}, vasa haṃsa mamantike {note:mama santike (sī. syā. pī.)}.
::

::hangnum
30\.
::

::gatha1
Vaseyyāma tavāgāre, niccaṃ sakkatapūjitā;
::

::gathalast
Matto ca ekadā vajje {note:vajjā (sī. pī.)}, ‘‘haṃsarājaṃ pacantu me’’.
::

::hangnum
31\.
::

::gatha1
Dhiratthu {pb:T:1.0347} taṃ majjapānaṃ, yaṃ me piyataraṃ tayā;
::

::gathalast
Na cāpi majjaṃ pissāmi {note:pivissāmi (syā.), pāyāmi (sī. pī.)}, yāva me vacchasī ghare.
::

::hangnum
32\.
::

::gatha1
Suvijānaṃ {pb:M:1.0261} siṅgālānaṃ, sakuṇānañca {note:sakuntānañca (sī. syā. pī.)} vassitaṃ;
::

::gathalast
Manussavassitaṃ rāja, dubbijānataraṃ tato.
::

::hangnum
33\.
::

::gatha1
Api ce maññatī poso, ñāti mitto sakhāti vā;
::

::gathalast
Yo pubbe sumano hutvā, pacchā sampajjate diso.
::

::hangnum
34\.
::

::gatha1
Yasmiṃ mano nivisati, avidūre sahāpi so;
::

::gathalast
Santikepi hi so dūre, yasmiṃ nāvisate {note:yasmā vivasate (sī. syā. pī.)} mano.
::

::hangnum
35\.
::

::gatha1
Antopi so hoti pasannacitto, pāraṃ samuddassa pasannacitto;
::

::gathalast
Antopi so hoti paduṭṭhacitto, pāraṃ samuddassa paduṭṭhacitto.
::

::hangnum
36\.
::

::gatha1
Saṃvasantā vivasanti, ye disā te rathesabha;
::

::gathalast
Ārā santo saṃvasanti, manasā raṭṭhavaḍḍhana.
::

::hangnum
37\.
::

::gatha1
Aticiraṃ nivāsena, piyo bhavati appiyo;
::

::gathalast
Āmanta kho taṃ gacchāma {note:gacchāmi (syā.)}, purā te homa appiyā {note:homi appiyo (syā.)}.
::

::hangnum
38\.
::

::gatha1
Evaṃ {pb:V:1.0202} ce yācamānānaṃ, añjaliṃ nāvabujjhasi;
::

::gatha2
Paricārakānaṃ sataṃ {note:santānaṃ (sī. syā.), sattānaṃ (pī.)}, vacanaṃ na karosi no;
::

::gathalast
Evaṃ taṃ abhiyācāma, puna kayirāsi pariyāyaṃ.
::

::hangnum
39\.
::

::gatha1
Evaṃ ce no viharataṃ, antarāyo na hessati;
::

::gatha2
Tuyhañcāpi {pb:T:1.0348} {note:vāpi (syā. pī. ka.)} mahārāja, mayhañca {note:vā (bahūsu)} raṭṭhavaḍḍhana;
::

::gathalast
Appeva nāma passemu {note:passema (sī. syā. pī.)}, ahoratānamaccayeti.
::

::centre
Javanahaṃsajātakaṃ tatiyaṃ.
::

#### 477. Cūḷanāradajātakaṃ (4)

::hangnum
40\.
::

::gatha1
Na te kaṭṭhāni bhinnāni, na te udakamābhataṃ;
::

::gathalast
Aggīpi te na hāpito {note:hāsito (sī. syā.)}, kiṃ nu mandova jhāyasi.
::

::hangnum
41\.
::

::gatha1
Na {pb:M:1.0262} ussahe vane vatthuṃ, kassapāmantayāmi taṃ;
::

::gathalast
Dukkho vāso araññasmiṃ, raṭṭhaṃ icchāmi gantave.
::

::hangnum
42\.
::

::gatha1
Yathā ahaṃ ito gantvā, yasmiṃ janapade vasaṃ;
::

::gathalast
Ācāraṃ brahme {note:brahmaṃ (ka.)} sikkheyyaṃ, taṃ dhammaṃ anusāsa maṃ.
::

::hangnum
43\.
::

::gatha1
Sace araññaṃ hitvāna, vanamūlaphalāni ca;
::

::gathalast
Raṭṭhe rocayase vāsaṃ, taṃ dhammaṃ nisāmehi me.
::

::hangnum
44\.
::

::gatha1
Visaṃ mā paṭisevittho {note:paṭisevittha (syā. ka.)}, papātaṃ parivajjaya;
::

::gathalast
Paṅke ca mā visīdittho {note:paṅko ca mā visiyittho (ka.)}, yatto cāsīvise care.
::

::hangnum
45\.
::

::gatha1
Kiṃ nu visaṃ papāto vā, paṅko vā brahmacārinaṃ;
::

::gathalast
Kaṃ tvaṃ āsīvisaṃ brūsi, taṃ me akkhāhi pucchito;
::

::hangnum
46\.
::

::gatha1
Āsavo tāta lokasmiṃ, surā nāma pavuccati;
::

::gatha2
Manuñño {note:manuññā (sī. syā. pī.)} surabhī vaggu, sādu {note:madhu (sī. syā.)} khuddarasūpamo {note:rasūpamā (sī. syā. pī.)};
::

::gathalast
Visaṃ tadāhu ariyā se, brahmacariyassa nārada.
::

::hangnum
47\.
::

::gatha1
Itthiyo {pb:T:1.0349} tāta lokasmiṃ, pamattaṃ pamathenti tā;
::

::gatha2
Haranti yuvino cittaṃ, tūlaṃ bhaṭṭhaṃva māluto;
::

::gathalast
Papāto eso akkhāto, brahmacariyassa nārada.
::

::hangnum
48\.
::

::gatha1
Lābho siloko sakkāro, pūjā parakulesu ca;
::

::gathalast
Paṅko eso ca {note:esova (sī. syā. pī.)} akkhāto, brahmacariyassa nārada.
::

::hangnum
49\.
::

::gatha1
Sasatthā {pb:V:1.0203} {note:mahantā (syā. ka.)} tāta rājāno, āvasanti mahiṃ imaṃ;
::

::gathalast
Te tādise manussinde, mahante tāta nārada.
::

::hangnum
50\.
::

::gatha1
Issarānaṃ adhipatīnaṃ, na tesaṃ pādato care;
::

::gathalast
Āsīvisoti {note:āsīviso so (sī. pī.)} akkhāto, brahmacariyassa nārada.
::

::hangnum
51\.
::

::gatha1
Bhattattho bhattakāle ca {note:yaṃ (sī. pī.)}, yaṃ gehamupasaṅkame;
::

::gathalast
Yadettha kusalaṃ jaññā, tattha ghāsesanaṃ care.
::

::hangnum
52\.
::

::gatha1
Pavisitvā {pb:M:1.0263} parakulaṃ, pānatthaṃ {note:pānattho (syā. pī.)} bhojanāya vā;
::

::gathalast
Mitaṃ khāde mitaṃ bhuñje, na ca rūpe manaṃ kare.
::

::hangnum
53\.
::

::gatha1
Goṭṭhaṃ majjaṃ kirāṭañca {note:kirāsañca (sī. syā.), kirāsaṃ vā (pī.)}, sabhā nikiraṇāni ca;
::

::gathalast
Ārakā parivajjehi, yānīva visamaṃ pathanti.
::

::centre
Cūḷanāradajātakaṃ catutthaṃ.
::

#### 478. Dūtajātakaṃ (5)

::hangnum
54\.
::

::gatha1
Dūte {pb:T:1.0350} te brahme {note:dūte brāhmaṇa (ka.)} pāhesiṃ, gaṅgātīrasmi jhāyato;
::

::gathalast
Tesaṃ puṭṭho na byākāsi, dukkhaṃ guyhamataṃ {note:guyhaṃ mataṃ (sī.), tuyhaṃ mataṃ (syā. ka.)} nu te.
::

::hangnum
55\.
::

::gatha1
Sace te dukkhamuppajje, kāsīnaṃ raṭṭhavaḍḍhana;
::

::gathalast
Mā kho naṃ tassa akkhāhi, yo taṃ dukkhā na mocaye.
::

::hangnum
56\.
::

::gatha1
Yo tassa {note:yo ca tathā (pī.)} dukkhajātassa, ekaṅgamapi bhāgaso {note:ekantamapi bhāsato (sī. pī.)};
::

::gathalast
Vippamoceyya dhammena, kāmaṃ tassa pavedaya {note:pavedaye (sī.)}.
::

::hangnum
57\.
::

::gatha1
Suvijānaṃ siṅgālānaṃ, sakuṇānañca vassitaṃ;
::

::gathalast
Manussavassitaṃ rāja, dubbijānataraṃ tato.
::

::hangnum
58\.
::

::gatha1
Api ce maññatī poso, ñāti mitto sakhāti vā;
::

::gathalast
Yo pubbe sumano hutvā, pacchā sampajjate diso.
::

::hangnum
59\.
::

::gatha1
Yo attano dukkhamanānupuṭṭho, pavedaye jantu akālarūpe;
::

::gathalast
Ānandino tassa bhavantimittā {note:bhavanta’mittā (sī. pī.)}, hitesino tassa dukhī bhavanti.
::

::hangnum
60\.
::

::gatha1
Kālañca ñatvāna tathāvidhassa, medhāvīnaṃ ekamanaṃ viditvā;
::

::gathalast
Akkheyya tibbāni {note:tippāni (sī. syā. pī.)} parassa dhīro, saṇhaṃ giraṃ atthavatiṃ pamuñce.
::

::hangnum
61\.
::

::gatha1
Sace {pb:T:1.0351}{pb:M:1.0264} ca jaññā avisayhamattano, na te hi mayhaṃ {note:nāyaṃ nīti mayha (sī. pī.)} sukhāgamāya;
::

::gathalast
Ekova tibbāni saheyya dhīro, saccaṃ hirottappamapekkhamāno.
::

::hangnum
62\.
::

::gatha1
Ahaṃ {pb:V:1.0204} raṭṭhāni vicaranto, nigame rājadhāniyo;
::

::gathalast
Bhikkhamāno mahārāja, ācariyassa dhanatthiko.
::

::hangnum
63\.
::

::gatha1
Gahapatī rājapurise, mahāsāle ca brāhmaṇe;
::

::gatha2
Alatthaṃ satta nikkhāni, suvaṇṇassa janādhipa;
::

::gathalast
Te me naṭṭhā mahārāja, tasmā socāmahaṃ bhusaṃ.
::

::hangnum
64\.
::

::gatha1
Purisā te mahārāja, manasānuvicintitā;
::

::gathalast
Nālaṃ dukkhā pamocetuṃ, tasmā tesaṃ na byāhariṃ.
::

::hangnum
65\.
::

::gatha1
Tvañca kho me mahārāja, manasānuvicintito;
::

::gathalast
Alaṃ dukkhā pamocetuṃ, tasmā tuyhaṃ pavedayiṃ.
::

::hangnum
66\.
::

::gatha1
Tassādāsi pasannatto, kāsīnaṃ raṭṭhavaḍḍhano;
::

::gathalast
Jātarūpamaye nikkhe, suvaṇṇassa catuddasāti.
::

::centre
Dūtajātakaṃ pañcamaṃ.
::

#### 479. Kāliṅgabodhijātakaṃ (6)

::hangnum
67\.
::

::gatha1
Rājā {pb:T:1.0352} kāliṅgo cakkavatti, dhammena pathavimanusāsaṃ {note:manusāsi (syā. ka.)};
::

::gathalast
Agamā {note:agamāsi (syā. ka.)} bodhisamīpaṃ, nāgena mahānubhāvena.
::

::hangnum
68\.
::

::gatha1
Kāliṅgo bhāradvājo ca, rājānaṃ kāliṅgaṃ samaṇakolaññaṃ;
::

::gathalast
Cakkaṃ vattayato pariggahetvā {note:pariṇetvā (pī.)}, pañjalī idamavoca.
::

::hangnum
69\.
::

::gatha1
Paccoroha mahārāja, bhūmibhāgo yathā samaṇuggato {note:samanugīto (sī. syā. pī.)};
::

::gathalast
Idha anadhivarā buddhā, abhisambuddhā virocanti.
::

::hangnum
70\.
::

::gatha1
Padakkhiṇato {pb:M:1.0265} āvaṭṭā, tiṇalatā asmiṃ bhūmibhāgasmiṃ;
::

::gathalast
Pathaviyā nābhiyaṃ {note:puthuviyā ayaṃ (sī.), paṭhaviyā ayaṃ (syā.), puthaviyā’yaṃ (pī.)} maṇḍo, iti no sutaṃ mante mahārāja {note:sutaṃ mahārāja (sī. syā. pī.)}.
::

::hangnum
71\.
::

::gatha1
Sāgarapariyantāya, mediniyā sabbabhūtadharaṇiyā;
::

::gathalast
Pathaviyā ayaṃ maṇḍo, orohitvā namo karohi.
::

::hangnum
72\.
::

::gatha1
Ye te bhavanti nāgā ca, abhijātā ca kuñjarā;
::

::gathalast
Ettāvatā padesaṃ te, nāgā neva mupayanti.
::

::hangnum
73\.
::

::gatha1
Abhijāto nāgo {note:abhijāto te nāgo (sī. pī. aṭṭha.)} kāmaṃ, pesehi kuñjaraṃ dantiṃ;
::

::gathalast
Ettāvatā padeso {note:padeso ca (syā. ka.)}, sakkā {note:na sakkā (syā.)} nāgena mupagantuṃ.
::

::hangnum
74\.
::

::gatha1
Taṃ sutvā rājā kāliṅgo, veyyañjanikavaco nisāmetvā;
::

::gathalast
Sampesesi nāgaṃ ñassāma, mayaṃ yathimassidaṃ {note:yathā idaṃ (sī. syā. pī.)} vacanaṃ.
::

::hangnum
75\.
::

::gatha1
Sampesito {pb:V:1.0205} ca raññā, nāgo koñcova abhinaditvāna;
::

::gathalast
Paṭisakkitvā {pb:T:1.0353} {note:paṭiosakkitvā (ka.)} nisīdi, garuṃva bhāraṃ asahamāno.
::

::hangnum
76\.
::

::gatha1
Kāliṅgabhāradvājo, nāgaṃ khīṇāyukaṃ viditvāna;
::

::gatha2
Rājānaṃ kāliṅgaṃ, taramāno ajjhabhāsittha;
::

::gathalast
Aññaṃ saṅkama nāgaṃ, nāgo khīṇāyuko mahārāja.
::

::hangnum
77\.
::

::gatha1
Taṃ sutvā kāliṅgo, taramāno saṅkamī nāgaṃ;
::

::gatha2
Saṅkanteva raññe, nāgo tattheva pati {note:patito (ka.)} bhumyā;
::

::gathalast
Veyyañjanikavaco, yathā tathā ahu nāgo.
::

::hangnum
78\.
::

::gatha1
Kāliṅgo rājā kāliṅgaṃ, brāhmaṇaṃ etadavoca;
::

::gathalast
Tvameva asi sambuddho, sabbaññū sabbadassāvī.
::

::hangnum
79\.
::

::gatha1
Taṃ anadhivāsento kāliṅgaṃ {note:kāliṅgo (sī. syā. pī.)}, brāhmaṇo idamavoca;
::

::gathalast
Veyyañjanikā hi mayaṃ, buddhā sabbaññuno mahārāja.
::

::hangnum
80\.
::

::gatha1
Sabbaññū sabbavidū ca, buddhā na lakkhaṇena jānanti;
::

::gathalast
Āgamabalasā {note:āgamapurisā (pī.)} hi mayaṃ, buddhā sabbaṃ pajānanti.
::

::hangnum
81\.
::

::gatha1
Mahayitvā {pb:M:1.0266} sambodhiṃ {note:mahāyitvāna sambodhiṃ (sī. pī.), pahaṃsitvāna sambodhiṃ (syā.), mamāyitvāna taṃ bodhiṃ (ka.)}, nānāturiyehi vajjamānehi;
::

::gathalast
Mālāvilepanaṃ abhiharitvā {note:mālāgandhavilepanaṃ āharitvā (sī. pī.); pākāraparikkhepaṃ kāresi; atha rājā pāyāsi (sī. syā. pī.)} atha rājā manupāyāsi {note:pākāraparikkhepaṃ kāresi; atha rājā pāyāsi (sī. syā. pī.)}.
::

::hangnum
82\.
::

::gatha1
Saṭṭhi vāhasahassāni, pupphānaṃ sannipātayi;
::

::gathalast
Pūjesi {pb:T:1.0354} rājā kāliṅgo, bodhimaṇḍamanuttaranti {note:varuttameti (sī.)}.
::

::centre
Kāliṅgabodhijātakaṃ chaṭṭhaṃ.
::

#### 480. Akittijātakaṃ (7)

::hangnum
83\.
::

::gatha1
Akittiṃ {note:akattiṃ (ka.)} disvā sammantaṃ, sakko bhūtapatī bravi;
::

::gathalast
Kiṃ patthayaṃ mahābrahme, eko sammasi ghammani.
::

::hangnum
84\.
::

::gatha1
Dukkho punabbhavo sakka, sarīrassa ca bhedanaṃ;
::

::gathalast
Sammohamaraṇaṃ dukkhaṃ, tasmā sammāmi vāsava.
::

::hangnum
85\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ kassapa te dammi, yaṃ kiñci manasicchasi.
::

::hangnum
86\.
::

::gatha1
Varaṃ ce me ado sakka, sabbabhūtānamissara;
::

::gatha2
Yena putte ca dāre ca, dhanadhaññaṃ piyāni ca;
::

::gathalast
Laddhā narā na {note:laddhā naññāni (ka.)} tappanti, so lobho na mayī vase.
::

::hangnum
87\.
::

::gatha1
Etasmiṃ {pb:V:1.0206} te sulapite, patirūpe subhāsite;
::

::gathalast
Varaṃ {pb:T:1.0355} kassapa te dammi, yaṃ kiñci manasicchasi.
::

::hangnum
88\.
::

::gatha1
Varaṃ ce me ado sakka, sabbabhūtānamissara;
::

::gatha2
Khettaṃ vatthuṃ hiraññañca, gavassaṃ dāsaporisaṃ;
::

::gathalast
Yena jātena jīyanti, so doso na mayī vase.
::

::hangnum
89\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ kassapa te dammi, yaṃ kiñci manasicchasi.
::

::hangnum
90\.
::

::gatha1
Varaṃ {pb:M:1.0267} ce me ado sakka, sabbabhūtānamissara;
::

::gatha2
Bālaṃ na passe na suṇe, na ca bālena saṃvase;
::

::gathalast
Bālenallāpa {note:bālenā’lāpa (?)} sallāpaṃ, na kare na ca rocaye.
::

::hangnum
91\.
::

::gatha1
Kiṃ nu te akaraṃ bālo, vada kassapa kāraṇaṃ;
::

::gathalast
Kena kassapa bālassa, dassanaṃ nābhikaṅkhasi.
::

::hangnum
92\.
::

::gatha1
Anayaṃ nayati dummedho, adhurāyaṃ niyuñjati;
::

::gatha2
Dunnayo seyyaso hoti, sammā vutto pakuppati;
::

::gathalast
Vinayaṃ so na jānāti, sādhu tassa adassanaṃ.
::

::hangnum
93\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ kassapa te dammi, yaṃ kiñci manasicchasi.
::

::hangnum
94\.
::

::gatha1
Varaṃ ce me ado sakka, sabbabhūtānamissara;
::

::gatha2
Dhīraṃ passe suṇe dhīraṃ, dhīrena saha saṃvase;
::

::gathalast
Dhīrenallāpasallāpaṃ, taṃ kare tañca rocaye.
::

::hangnum
95\.
::

::gatha1
Kiṃ nu te akaraṃ dhīro, vada kassapa kāraṇaṃ;
::

::gathalast
Kena kassapa dhīrassa, dassanaṃ abhikaṅkhasi.
::

::hangnum
96\.
::

::gatha1
Nayaṃ nayati medhāvī, adhurāyaṃ na yuñjati;
::

::gatha2
Sunayo seyyaso hoti, sammā vutto na kuppati;
::

::gathalast
Vinayaṃ so pajānāti, sādhu tena samāgamo.
::

::hangnum
97\.
::

::gatha1
Etasmiṃ te sulapite, patirūpe subhāsite;
::

::gathalast
Varaṃ {pb:T:1.0356} kassapa te dammi, yaṃ kiñci manasicchasi.
::

::hangnum
98\.
::

::gatha1
Varaṃ ce me ado sakka, sabbabhūtānamissara;
::

::gathalast
Tato ratyā vivasāne {note:vivasane (sī. syā. pī.)}, sūriyuggamanaṃ {note:suriyassuggamanaṃ (sī. syā. pī.)} pati;
::

::gathalast
Dibbā bhakkhā pātubhaveyyuṃ, sīlavanto ca yācakā.
::

::hangnum
99\.
::

::gatha1
Dadato {pb:V:1.0207} me {note:dadato ca me (pī.)} na khīyetha, datvā nānutapeyyahaṃ;
::

::gathalast
Dadaṃ cittaṃ pasādeyyaṃ, etaṃ sakka varaṃ vare.
::

::hangnum
100\.
::

::gatha1
Etasmiṃ {pb:M:1.0268} te sulapite, patirūpe subhāsite;
::

::gathalast
Varaṃ kassapa te dammi, yaṃ kiñci manasicchasi.
::

::hangnum
101\.
::

::gatha1
Varaṃ ce me ado sakka, sabbabhūtānamissara;
::

::gathalast
Na maṃ puna upeyyāsi, etaṃ sakka varaṃ vare.
::

::hangnum
102\.
::

::gatha1
Bahūhi vatacariyāhi {note:vattacariyāhi (sī. syā. ka.)}, narā ca atha nāriyo;
::

::gathalast
Dassanaṃ abhikaṅkhanti, kiṃ nu me dassane bhayaṃ.
::

::hangnum
103\.
::

::gatha1
Taṃ tādisaṃ devavaṇṇaṃ {note:devavaṇṇiṃ (pī.)}, sabbakāmasamiddhinaṃ;
::

::gathalast
Disvā tapo pamajjeyya {note:disvā tapo pamajjeyyaṃ (sī. syā. pī.), disvānahaṃ pamajjeyyaṃ (cariyāpiṭakaṭṭhakathā)}, etaṃ te dassane bhayanti.
::

::centre
Akittijātakaṃ sattamaṃ.
::

#### 481. Takkāriyajātakaṃ (8)

::hangnum
104\.
::

::gatha1
Ahameva dubbhāsitaṃ bhāsi bālo, bhekovaraññe ahimavhāyamāno {note:mavhayāno (sī. pī.)};
::

::gathalast
Takkāriye sobbhamimaṃ {note:sobbhamhi ahaṃ (ka.)} patāmi, na {pb:T:1.0357} kireva sādhu ativelabhāṇī {note:sādhūtyativelabhāṇī (ka.)}.
::

::hangnum
105\.
::

::gatha1
Pappoti macco ativelabhāṇī, bandhaṃ vadhaṃ sokapariddavañca;
::

::gathalast
Attānameva garahāsi ettha, ācera yaṃ taṃ nikhaṇanti sobbhe.
::

::hangnum
106\.
::

::gatha1
Kimevahaṃ tuṇḍilamanupucchiṃ, kareyya saṃ {note:kareyyāsaṃ (syā.), kareyya sa (ka.), bhareyya saṃ (?)} bhātaraṃ kāḷikāyaṃ {note:kāḷikāya (syā. ka.)};
::

::gathalast
Naggovahaṃ {note:naggoca’haṃ (?)} vatthayugañca jīno, ayampi attho bahutādisova.
::

::hangnum
107\.
::

::gatha1
Yo {pb:M:1.0269} yujjhamānānamayujjhamāno {note:yujjhamānena ayujjhamāno (ka.)}, meṇḍantaraṃ accupatī kuliṅgo;
::

::gathalast
So piṃsito meṇḍasirehi tattha, ayampi attho bahutādisova.
::

::hangnum
108\.
::

::gatha1
Caturo janā potthakamaggahesuṃ, ekañca posaṃ anurakkhamānā;
::

::gathalast
Sabbeva te bhinnasirā sayiṃsu, ayampi attho bahutādisova.
::

::hangnum
109\.
::

::gatha1
Ajā yathā veḷugumbasmiṃ baddhā {note:bandhaṃ (syā. ka.)}, avakkhipantī asimajjhagacchi;
::

::gathalast
Teneva {pb:T:1.0358} tassā galakāvakantaṃ {note:galayā vikantuṃ (ka.), galakaṃ vikantā (syā.)}, ayampi attho bahutādisova.
::

::hangnum
110\.
::

::gatha1
Ime na devā na gandhabbaputtā, migā ime atthavasaṃ gatā me {note:atthavasābhatā ime (sī. syā. pī.)};
::

::gathalast
Ekañca naṃ sāyamāse pacantu, ekaṃ punappātarāse {note:ekañca naṃ pātarāse (ka. sī. pī.)} pacantu.
::

::hangnum
111\.
::

::gatha1
Sataṃ sahassāni dubhāsitāni, kalampi nāgghanti subhāsitassa;
::

::gathalast
Dubbhāsitaṃ saṅkamāno kileso {note:kilissati (?)}, tasmā tuṇhī kimpurisā {note:kiṃpuriso (sī. syā.)} na bālyā.
::

::hangnum
112\.
::

::gatha1
Yā {pb:V:1.0208} mesā byāhāsi {note:byākāsi (sī. syā. pī.)} pamuñcathetaṃ, giriñca naṃ {note:giriṃ varaṃ (ka.)} himavantaṃ nayantu;
::

::gathalast
Imañca kho dentu mahānasāya, pātova naṃ pātarāse pacantu.
::

::hangnum
113\.
::

::gatha1
Pajjunnanāthā {pb:M:1.0270} pasavo, pasunāthā ayaṃ pajā;
::

::gathalast
Tvaṃ nāthosi {note:tvaṃ-nātho’smi (sī. syā. pī.)} mahārāja, nāthohaṃ bhariyāya me {note:amha-nāthā mama bhariyā (ka. sī. syā.)};
::

::gathalast
Dvinnamaññataraṃ ñatvā, mutto gaccheyya pabbataṃ.
::

::hangnum
114\.
::

::gatha1
Na ve nindā suparivajjayetha {note:suparivajjayātha (syā.)}, nānā {pb:T:1.0359} janā sevitabbā janinda;
::

::gathalast
Yeneva eko labhate pasaṃsaṃ, teneva añño labhate ninditāraṃ.
::

::hangnum
115\.
::

::gatha1
Sabbo loko paricitto aticitto {note:paracittena aticitto (sī. syā.), paracittena acitto (sī. aṭṭha.)}, sabbo loko cittavā samhi citte;
::

::gathalast
Paccekacittā puthu sabbasattā, kassīdha cittassa vase na vatte.
::

::hangnum
116\.
::

::gatha1
Tuṇhī ahū kimpuriso sabhariyo {note:abhāṇī (ka.)}, yo dāni byāhāsi bhayassa bhīto;
::

::gathalast
So dāni mutto sukhito arogo, vācākirevattavatī narānanti.
::

::centre
Takkāriyajātakaṃ aṭṭhamaṃ.
::

#### 482. Rurumigarājajātakaṃ (9)

::hangnum
117\.
::

::gatha1
Tassa {note:kassa (sī. pī.)} gāmavaraṃ dammi, nāriyo ca alaṅkatā;
::

::gathalast
Yo {note:ko (sī. syā. pī.)} metaṃ migamakkhāti {note:makkhāsi (syā. ka.)}, migānaṃ migamuttamaṃ.
::

::hangnum
118\.
::

::gatha1
Mayhaṃ gāmavaraṃ dehi, nāriyo ca alaṅkatā;
::

::gathalast
Ahaṃ te migamakkhissaṃ, migānaṃ migamuttamaṃ.
::

::hangnum
119\.
::

::gatha1
Etasmiṃ vanasaṇḍasmiṃ, ambā sālā ca pupphitā;
::

::gathalast
Indagopakasañchannā{pb:T:1.0360}, ettheso tiṭṭhate migo.
::

::hangnum
120\.
::

::gatha1
Dhanuṃ advejjhaṃ {note:adejjhaṃ (sī. pī.), sarajjaṃ (ka.)} katvāna, usuṃ sannayhupāgami {note:sandhāyupāgami (sī. pī.)};
::

::gathalast
Migo ca disvā rājānaṃ, dūrato ajjhabhāsatha.
::

::hangnum
121\.
::

::gatha1
Āgamehi {pb:M:1.0271} mahārāja, mā maṃ vijjhi rathesabha;
::

::gathalast
Ko nu te idamakkhāsi, ettheso tiṭṭhate migo.
::

::hangnum
122\.
::

::gatha1
Esa pāpacaro poso, samma tiṭṭhati ārakā;
::

::gathalast
Soyaṃ {note:so hi (sī. syā. pī.)} me idamakkhāsi, ettheso tiṭṭhate migo.
::

::hangnum
123\.
::

::gatha1
Saccaṃ kireva māhaṃsu, narā ekacciyā idha;
::

::gathalast
Kaṭṭhaṃ niplavitaṃ seyyo, na tvevekacci yo naro.
::

::hangnum
124\.
::

::gatha1
Kiṃ {pb:V:1.0209} nu ruru garahasi migānaṃ, kiṃ pakkhīnaṃ kiṃ pana mānusānaṃ;
::

::gathalast
Bhayañhi maṃ vindatinapparūpaṃ, sutvāna taṃ mānusiṃ bhāsamānaṃ.
::

::hangnum
125\.
::

::gatha1
Yamuddhariṃ vāhane vuyhamānaṃ, mahodake salile sīghasote;
::

::gathalast
Tatonidānaṃ bhayamāgataṃ mama, dukkho have rāja asabbhi saṅgamo.
::

::hangnum
126\.
::

::gatha1
Sohaṃ catuppattamimaṃ vihaṅgamaṃ, tanucchidaṃ hadaye ossajāmi;
::

::gathalast
Hanāmi {pb:T:1.0361} taṃ mittadubbhiṃ akiccakāriṃ {note:hanāmi mittaddu’makiccakāriṃ (sī. pī.)}, yo tādisaṃ kammakataṃ na jāne.
::

::hangnum
127\.
::

::gatha1
Dhīrassa bālassa have janinda, santo vadhaṃ nappasaṃsanti jātu;
::

::gatha2
Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dehi;
::

::gathalast
Ahañca te kāmakaro bhavāmi.
::

::hangnum
128\.
::

::gatha1
Addhā ruru aññataro sataṃ so {note:sataṃ’se (sī.)}, yo dubbhato {note:dubbhino (syā.), dūbhato (pī.)} mānusassa na dubbhi;
::

::gatha2
Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dammi;
::

::gathalast
Ahañca te kāmacāraṃ dadāmi.
::

::hangnum
129\.
::

::gatha1
Suvijānaṃ {pb:M:1.0272} siṅgālānaṃ, sakuṇānañcavassitaṃ;
::

::gathalast
Manussavassitaṃ rāja, dubbijānataraṃ tato.
::

::hangnum
130\.
::

::gatha1
Api ce maññatī poso, ñāti mitto sakhāti vā;
::

::gathalast
Yo pubbe sumano hutvā, pacchā sampajjate diso.
::

::hangnum
131\.
::

::gatha1
Samāgatā jānapadā, negamā ca samāgatā;
::

::gathalast
Migā sassāni khādanti, taṃ devo paṭisedhatu.
::

::hangnum
132\.
::

::gatha1
Kāmaṃ janapado māsi, raṭṭhañcāpi vinassatu;
::

::gathalast
Na tvevāhaṃ ruruṃ dubbhe, datvā abhayadakkhiṇaṃ.
::

::hangnum
133\.
::

::gatha1
Mā {pb:T:1.0362} me janapado āsi {note:mā maṃ janapado ahu (syā.)}, raṭṭhañcāpi vinassatu;
::

::gathalast
Na tvevāhaṃ {note:na tveva (ka. sī. ka.)} migarājassa, varaṃ datvā musā bhaṇeti.
::

::centre
Rurumigarājajātakaṃ navamaṃ.
::

#### 483. Sarabhamigajātakaṃ (10)

::hangnum
134\.
::

::gatha1
Āsīsetheva {note:āsiṃsetheva (sī. syā. pī.)} puriso, na nibbindeyya paṇḍito;
::

::gathalast
Passāmi vohaṃ attānaṃ, yathā icchiṃ tathā ahu.
::

::hangnum
135\.
::

::gatha1
Āsīsetheva puriso, na nibbindeyya paṇḍito;
::

::gathalast
Passāmi vohaṃ attānaṃ, udakā thalamubbhataṃ.
::

::hangnum
136\.
::

::gatha1
Vāyametheva {pb:V:1.0210} puriso, na nibbindeyya paṇḍito;
::

::gathalast
Passāmi vohaṃ attānaṃ, yathā icchiṃ tathā ahu.
::

::hangnum
137\.
::

::gatha1
Vāyametheva puriso, na nibbindeyya paṇḍito;
::

::gathalast
Passāmi vohaṃ attānaṃ, udakā thalamubbhataṃ.
::

::hangnum
138\.
::

::gatha1
Dukkhūpanītopi naro sapañño, āsaṃ na chindeyya sukhāgamāya;
::

::gathalast
Bahū hi phassā ahitā hitā ca, avitakkitā maccamupabbajanti {note:maccumupabbajanti (ka. sī. pī.), maccumupapajjanti (syā. ka.) ettha ‘‘avitakkitāpi phasso maccaṃ janaṃ upagacchantī’’ti attho}.
::

::hangnum
139\.
::

::gatha1
Acintitampi {pb:M:1.0273} bhavati, cintitampi vinassati;
::

::gathalast
Na hi cintāmayā bhogā, itthiyā purisassa vā.
::

::hangnum
140\.
::

::gatha1
Sarabhaṃ {pb:T:1.0363} giriduggasmiṃ, yaṃ tvaṃ anusarī pure;
::

::gathalast
Alīnacittassa tuvaṃ, vikkantamanujīvasi {note:tava, vikkantaṃ jīvitaṃ labhi (ka.)}.
::

::hangnum
141\.
::

::gatha1
Yo taṃ viduggā narakā samuddhari, silāya yoggaṃ sarabho karitvā;
::

::gathalast
Dukkhūpanītaṃ maccumukhā pamocayi, alīnacittaṃ taṃ migaṃ {note:tameva (syā. ka.)} vadesi.
::

::hangnum
142\.
::

::gatha1
Kiṃ tvaṃ nu {note:tuvannu (sī. pī.)} tattheva tadā ahosi, udāhu te koci naṃ {note:taṃ (ka.)} etadakkhā;
::

::gathalast
Vivaṭṭacchaddo nusi sabbadassī, ñāṇaṃ nu te brāhmaṇa bhiṃsarūpaṃ.
::

::hangnum
143\.
::

::gatha1
Na cevahaṃ tattha tadā ahosiṃ, na cāpi me koci naṃ {note:taṃ (ka.)} etadakkhā;
::

::gathalast
Gāthāpadānañca subhāsitānaṃ, atthaṃ tadānenti janinda dhīrā.
::

::hangnum
144\.
::

::gatha1
Ādāya pattiṃ {note:pattaṃ (syā.), paṭṭiṃ (ka.)} paraviriyaghātiṃ, cāpe saraṃ kiṃ vicikicchase tuvaṃ;
::

::gathalast
Nunno {note:nuṇṇo (ka. sī. syā.), tuṇṇo (ka.)} saro sarabhaṃ hantu khippaṃ, annañhi etaṃ varapañña rañño.
::

::hangnum
145\.
::

::gatha1
Addhā pajānāmi ahampi etaṃ, annaṃ migo brāhmaṇa khattiyassa;
::

::gathalast
Pubbe {pb:T:1.0364} katañca {note:pubbe ca kataṃ (ka.)} apacāyamāno, tasmā migaṃ sarabhaṃ no hanāmi.
::

::hangnum
146\.
::

::gatha1
Neso migo mahārāja, asureso disampati;
::

::gathalast
Etaṃ hantvā manussinda, bhavassu amarādhipo.
::

::hangnum
147\.
::

::gatha1
Sace {pb:M:1.0274} ca rājā {note:rāja (sī. syā. pī.)} vicikicchase tuvaṃ, hantuṃ migaṃ sarabhaṃ sahāyakaṃ {note:sahāyakaṃ me (sī. pī.)};
::

::gathalast
Saputtadāro naravīraseṭṭha {note:naraviriyaseṭṭha (sī. pī.)}, gantvā {note:gantā (sī. pī. aṭṭha.)} tuvaṃ vetaraṇiṃ yamassa.
::

::hangnum
148\.
::

::gatha1
Kāmaṃ ahaṃ jānapadā ca sabbe, puttā ca dārā ca sahāyasaṅghā;
::

::gathalast
Gacchemu taṃ vetaraṇiṃ yamassa, na tveva hañño mama pāṇado yo {note:pāṇada’ssa (sī. syā. pī.)}.
::

::hangnum
149\.
::

::gatha1
Ayaṃ migo kicchagatassa mayhaṃ, ekassa kattā vivanasmi ghore;
::

::gathalast
Taṃ tādisaṃ pubbakiccaṃ saranto, jānaṃ mahābrahme kathaṃ haneyyaṃ.
::

::hangnum
150\.
::

::gatha1
Mittābhirādhī {pb:V:1.0211} cirameva jīva, rajjaṃ imaṃ dhammaguṇe {note:rajjampimaṃ cassa gaṇe (ka.)} pasāsa;
::

::gathalast
Nārīgaṇehi paricāriyanto, modassu raṭṭhe tidiveva vāsavo.
::

::hangnum
151\.
::

::gatha1
Akkodhano {pb:T:1.0365} niccapasannacitto, sabbātithī yācayogo bhavitvā {note:pāhunake karitvā (syā.), yācayogo viditvā (ka.)};
::

::gathalast
Datvā ca bhutvā ca yathānubhāvaṃ, anindito saggamupehi ṭhānanti.
::

::centre
Sarabhamigajātakaṃ dasamaṃ.
::

::centre
Terasakanipātaṃ niṭṭhitaṃ.
::

Tassuddānaṃ –

::gatha1
Varaamba {pb:M:1.0275} kuṭhāri sahaṃsavaro, atharaññasmiṃ dūtakapañcamako;
::

::gathalast
Atha bodhi akitti sutakkarinā, atha rurumigenaparo sarabhoti.
::

### 14. Pakiṇṇakanipāto

#### 484. Sālikedārajātakaṃ (1)

::hangnum
1\.
::

::gatha1
Sampannaṃ {pb:T:1.0366}{pb:V:1.0212}{pb:M:1.0276} sālikedāraṃ, suvā bhuñjanti kosiya;
::

::gathalast
Paṭivedemi te brahme, na ne {note:te (sī. syā.), naṃ (sī. syā. pī. aṭṭha.), taṃ (ka. aṭṭha.)} vāretumussahe.
::

::hangnum
2\.
::

::gatha1
Eko ca tattha sakuṇo, yo nesaṃ {note:tesaṃ (sī. aṭṭha.)} sabbasundaro;
::

::gathalast
Bhutvā sāliṃ yathākāmaṃ, tuṇḍenādāya gacchati.
::

::hangnum
3\.
::

::gatha1
Oḍḍentu {note:ujjhuntu (syā. ka.) aṅguttaranikāye passitabbaṃ} vāḷapāsāni, yathā vajjhetha so dijo;
::

::gathalast
Jīvañca naṃ gahetvāna, ānayehi {note:ānayetha (sī. pī.)} mamantike.
::

::hangnum
4\.
::

::gatha1
Ete bhutvā pivitvā ca {note:bhutvā ca pitvā ca (pī.)}, pakkamanti vihaṅgamā;
::

::gathalast
Eko baddhosmi pāsena, kiṃ pāpaṃ pakataṃ mayā.
::

::hangnum
5\.
::

::gatha1
Udaraṃ nūna aññesaṃ, suva accodaraṃ tava;
::

::gathalast
Bhutvā sāliṃ yathākāmaṃ, tuṇḍenādāya gacchasi.
::

::hangnum
6\.
::

::gatha1
Koṭṭhaṃ nu tattha pūresi, suva veraṃ nu te mayā;
::

::gathalast
Puṭṭho me samma akkhāhi, kuhiṃ sāliṃ nidāhasi {note:nidhīyasi (pī.)}.
::

::hangnum
7\.
::

::gatha1
Na me veraṃ tayā saddhiṃ, koṭṭho mayhaṃ na vijjati;
::

::gatha2
Iṇaṃ muñcāmiṇaṃ dammi, sampatto koṭasimbaliṃ;
::

::gathalast
Nidhimpi tattha nidahāmi, evaṃ jānāhi kosiya.
::

::hangnum
8\.
::

::gatha1
Kīdisaṃ te iṇadānaṃ, iṇamokkho ca kīdiso;
::

::gathalast
Nidhinidhānamakkhāhi{pb:T:1.0367}, atha pāsā pamokkhasi.
::

::hangnum
9\.
::

::gatha1
Ajātapakkhā taruṇā, puttakā mayha kosiya;
::

::gathalast
Te maṃ bhatā bharissanti, tasmā tesaṃ iṇaṃ dade.
::

::hangnum
10\.
::

::gatha1
Mātā pitā ca me vuddhā, jiṇṇakā gatayobbanā;
::

::gathalast
Tesaṃ tuṇḍena hātūna, muñce pubbakataṃ {note:pubbe kataṃ (sī.)} iṇaṃ.
::

::hangnum
11\.
::

::gatha1
Aññepi {pb:M:1.0277} tattha sakuṇā, khīṇapakkhā sudubbalā;
::

::gathalast
Tesaṃ puññatthiko dammi, taṃ nidhiṃ āhu paṇḍitā.
::

::hangnum
12\.
::

::gatha1
Īdisaṃ {pb:V:1.0213} {note:edisaṃ (sī. pī.)} me iṇadānaṃ, iṇamokkho ca īdiso;
::

::gathalast
Nidhinidhānamakkhāmi {note:nidhiṃ nidhānaṃ akkhātaṃ (sī. pī.)}, evaṃ jānāhi kosiya.
::

::hangnum
13\.
::

::gatha1
Bhaddako vatayaṃ pakkhī, dijo paramadhammiko;
::

::gathalast
Ekaccesu manussesu, ayaṃ dhammo na vijjati.
::

::hangnum
14\.
::

::gatha1
Bhuñja sāliṃ yathākāmaṃ, saha sabbehi ñātibhi;
::

::gathalast
Punāpi suva passemu, piyaṃ me tava dassanaṃ.
::

::hangnum
15\.
::

::gatha1
Bhuttañca pītañca tavassamamhi {note:tavassabyamhi (ka.)}, rattiñca {note:ratī ca (sī. pī.)} no kosiya te sakāse;
::

::gathalast
Nikkhittadaṇḍesu dadāhi dānaṃ, jiṇṇe ca mātāpitaro bharassu.
::

::hangnum
16\.
::

::gatha1
Lakkhī vata me udapādi ajja, yo addasāsiṃ pavaraṃ {note:yohaṃ adassaṃ paramaṃ (syā. ka.)} dijānaṃ;
::

::gathalast
Suvassa sutvāna subhāsitāni, kāhāmi {pb:T:1.0368} puññāni anappakāni.
::

::hangnum
17\.
::

::gatha1
So kosiyo attamano udaggo, annañca pānañcabhisaṅkharitvā {note:annañca pānaṃ abhisaṃharitvā (ka.)};
::

::gathalast
Annena pānena pasannacitto, santappayi samaṇabrāhmaṇe cāti.
::

::centre
Sālikedārajātakaṃ {note:kedārajātakaṃ (ka.)} paṭhamaṃ.
::

#### 485. Candakinnarījātakaṃ (2)

::hangnum
18\.
::

::gatha1
Upanīyatidaṃ maññe, cande {note:lohitamadena majjāmi; vijahāmi jīvitaṃ pāṇā, (sī. pī. aṭṭha.)} lohitamaddane;
::

::gathalast
Ajja jahāmi jīvitaṃ, pāṇā {note:lohitamadena majjāmi; vijahāmi jīvitaṃ pāṇā, (sī. pī. aṭṭha.)} me cande nirujjhanti.
::

::hangnum
19\.
::

::gatha1
Osīdi {pb:M:1.0278} {note:osadhi (sī. syā. pī.), osaṭṭhi (ka.), osati (abhinavaṭīkā), osīdati (?)} me dukkhaṃ {note:dukkhaṃ me (sī. pī.)} hadayaṃ, me ḍayhate nitammāmi;
::

::gathalast
Tava candiyā socantiyā, na naṃ aññehi sokehi.
::

::hangnum
20\.
::

::gatha1
Tiṇamiva vanamiva milāyāmi {note:milayāmi (sī.), miyyāmi (sī. pī. aṭṭha.)}, nadī aparipuṇṇāva {note:aparipuṇṇiyāva (sī. pī.)} sussāmi;
::

::gathalast
Tava candiyā socantiyā, na naṃ aññehi sokehi.
::

::hangnum
21\.
::

::gatha1
Vassamiva sare pāde {note:vassaṃva sare pāde (sī.), vassaṃva sare pabbatapāde (pī.)}, imāni assūni vattare mayhaṃ;
::

::gathalast
Tava candiyā socantiyā, na naṃ aññehi sokehi.
::

::hangnum
22\.
::

::gatha1
Pāpo khosi {note:pāposi kho (sī.), pāpo kho (syā. pī.)} rājaputta, yo me icchitaṃ {note:icchita (sī. syā. pī.)} patiṃ varākiyā;
::

::gathalast
Vijjhasi vanamūlasmiṃ, soyaṃ viddho chamā seti.
::

::hangnum
23\.
::

::gatha1
Imaṃ mayhaṃ hadayasokaṃ, paṭimuñcatu rājaputta tava mātā;
::

::gathalast
Yo mayhaṃ hadayasoko, kimpurisaṃ avekkhamānāya.
::

::hangnum
24\.
::

::gatha1
Imaṃ mayhaṃ hadayasokaṃ, paṭimuñcatu rājaputta tava jāyā;
::

::gathalast
Yo {pb:T:1.0369} mayhaṃ hadayasoko, kimpurisaṃ avekkhamānāya.
::

::hangnum
25\.
::

::gatha1
Mā {pb:V:1.0214} ca puttaṃ {note:putte (sī. pī.)} mā ca patiṃ, addakkhi rājaputta tava mātā;
::

::gathalast
Yo kimpurisaṃ avadhi, adūsakaṃ mayha kāmā hi {note:mayhaṃ kāmā (ka.)}.
::

::hangnum
26\.
::

::gatha1
Mā ca puttaṃ mā ca patiṃ, addakkhi rājaputta tava jāyā;
::

::gathalast
Yo kimpurisaṃ avadhi, adūsakaṃ mayha kāmā hi.
::

::hangnum
27\.
::

::gatha1
Mā tvaṃ cande rodi, mā soci vanatimiramattakkhi;
::

::gathalast
Mama tvaṃ hehisi bhariyā, rājakule pūjitā nārībhi {note:nārī (sī. pī.)}.
::

::hangnum
28\.
::

::gatha1
Api nūnahaṃ marissaṃ, nāhaṃ {note:na ca panāhaṃ (sī. pī.)} rājaputta tava hessaṃ;
::

::gathalast
Yo kimpurisaṃ avadhi, adūsakaṃ mayha kāmā hi.
::

::hangnum
29\.
::

::gatha1
Api bhīruke api jīvitukāmike, kimpurisi gaccha himavantaṃ;
::

::gathalast
Tālīsatagarabhojanā, aññe {note:tālissatagarabhojane, araññe (sī. pī.)} taṃ migā ramissanti.
::

::hangnum
30\.
::

::gatha1
Te {pb:M:1.0279} pabbatā tā ca kandarā, {note:tā ca giriguhāyo (sī. syā. pī.)} tā ca giriguhāyo tatheva tiṭṭhanti {note:tā ca giriguhāyo (sī. syā. pī.)};
::

::gathalast
Tattheva {note:tattha (sī. syā. pī.)} taṃ apassantī, kimpurisa kathaṃ ahaṃ kassaṃ.
::

::hangnum
31\.
::

::gatha1
Te paṇṇasanthatā ramaṇīyā, vāḷamigehi anuciṇṇā;
::

::gathalast
Tattheva taṃ apassantī, kimpurisa kathaṃ ahaṃ kassaṃ {note:kāsaṃ (sī. syā. pī.)}.
::

::hangnum
32\.
::

::gatha1
Te {pb:T:1.0370} pupphasanthatā ramaṇīyā, vāḷamigehi anuciṇṇā;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
33\.
::

::gatha1
Acchā savanti girivana {note:girivara (sī. pī.)} nadiyo, kusumābhikiṇṇasotāyo;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
34\.
::

::gatha1
Nīlāni himavato pabbatassa, kūṭāni dassanīyāni {note:dassaneyyāni (sī. pī.)};
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
35\.
::

::gatha1
Pītāni himavato pabbatassa, kūṭāni dassanīyāni;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
36\.
::

::gatha1
Tambāni himavato pabbatassa, kūṭāni dassanīyāni;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
37\.
::

::gatha1
Tuṅgāni himavato pabbatassa, kūṭāni dassanīyāni;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
38\.
::

::gatha1
Setāni himavato pabbatassa, kūṭāni dassanīyāni;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
39\.
::

::gatha1
Citrāni himavato pabbatassa, kūṭāni dassanīyāni;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
40\.
::

::gatha1
Yakkhagaṇasevite {pb:V:1.0215} gandhamādane, osadhebhi sañchanne;
::

::gathalast
Tattheva taṃ apassantī, kimpurisa kathaṃ ahaṃ kassaṃ.
::

::hangnum
41\.
::

::gatha1
Kimpurisasevite gandhamādane, osadhebhi sañchanne;
::

::gathalast
Tattheva {pb:T:1.0371} taṃ apassantī, kimpurisa kathaṃ ahaṃ kassaṃ.
::

::hangnum
42\.
::

::gatha1
Vande {pb:M:1.0280} te ayirabrahme {note:ayyire brahme (ka.)}, yo me icchitaṃ patiṃ varākiyā;
::

::gathalast
Amatena abhisiñci, samāgatāsmi piyatamena.
::

::hangnum
43\.
::

::gatha1
Vicarāma dāni girivana {note:girivara (sī. pī.)} nadiyo, kusumābhikiṇṇasotāyo;
::

::gathalast
Nānādumavasanāyo {note:sevanāyo (pī.)}, piyaṃvadā aññamaññassāti.
::

::centre
Candakinnarījātakaṃ {note:candakinnarajātakaṃ (sī. syā. pī.)} dutiyaṃ.
::

#### 486. Mahāukkusajātakaṃ (3)

::hangnum
44\.
::

::gatha1
Ukkā cilācā {note:milācā (sī. syā. pī.)} bandhanti dīpe {note:bandhanti luddā, dīpe (ka.)}, pajā mamaṃ khādituṃ patthayanti;
::

::gathalast
Mittaṃ sahāyañca vadehi senaka, ācikkha ñātibyasanaṃ dijānaṃ.
::

::hangnum
45\.
::

::gatha1
Dijo dijānaṃ pavarosi pakkhima {note:pakkhi (sī. pī.), pakkhi ca (syā.)}, ukkusarāja saraṇaṃ taṃ upema {note:upemi (sī. syā. pī.)};
::

::gathalast
Pajā mamaṃ khādituṃ patthayanti, luddā cilācā {note:milācā (sī. syā. pī.)} bhava me sukhāya.
::

::hangnum
46\.
::

::gatha1
Mittaṃ sahāyañca karonti paṇḍitā, kāle akāle sukhamesamānā {note:māsayānā (pī.)};
::

::gathalast
Karomi te senaka etamatthaṃ, ariyo {pb:T:1.0372} hi ariyassa karoti kiccaṃ.
::

::hangnum
47\.
::

::gatha1
Yaṃ hoti kiccaṃ anukampakena, ariyassa ariyena kataṃ tayīdaṃ {note:tava yidaṃ (sī. pī.)};
::

::gathalast
Attānurakkhī bhava mā adayhi {note:aḍayha (sī. pī.)}, lacchāma putte tayi jīvamāne.
::

::hangnum
48\.
::

::gatha1
Taveva {pb:M:1.0281} {note:tameva (syā. ka.)} rakkhāvaraṇaṃ karonto, sarīrabhedāpi na santasāmi;
::

::gathalast
Karonti heke {note:hete (ka. sī. syā. pī.)} sakhīnaṃ sakhāro, pāṇaṃ cajantā {note:cajanti (sī. pī.)} satamesa {note:satānesa (pī.)} dhammo.
::

::hangnum
49\.
::

::gatha1
Sudukkaraṃ kammamakāsi {note:makā (sī. pī.)}, aṇḍajāyaṃ vihaṅgamo;
::

::gathalast
Atthāya kuraro putte, aḍḍharatte anāgate.
::

::hangnum
50\.
::

::gatha1
Cutāpi heke {note:eke (sī. pī.)} khalitā sakammunā, mittānukampāya patiṭṭhahanti;
::

::gathalast
Puttā mamaṭṭā gatimāgatosmi, atthaṃ caretho {note:caretha (sī. syā. pī.)} mama vāricara {note:vārichanna (sī. pī.)}.
::

::hangnum
51\.
::

::gatha1
Dhanena dhaññena ca attanā ca, mittaṃ sahāyañca karonti paṇḍitā;
::

::gathalast
Karomi te senaka etamatthaṃ, ariyo hi ariyassa karoti kiccaṃ.
::

::hangnum
52\.
::

::gatha1
Appossukko tāta tuvaṃ nisīda, putto {pb:T:1.0373} pitu carati atthacariyaṃ;
::

::gathalast
Ahaṃ carissāmi tavetamatthaṃ, senassa putte paritāyamāno.
::

::hangnum
53\.
::

::gatha1
Addhā {pb:V:1.0216} hi tāta satamesa dhammo, putto pitu yaṃ care {note:pitunaṃ care (ka.), pitu yañcaretha (sī. pī.)} atthacariyaṃ;
::

::gathalast
Appeva maṃ disvāna pavaḍḍhakāyaṃ, senassa puttā na viheṭhayeyyuṃ.
::

::hangnum
54\.
::

::gatha1
Pasū manussā migavīraseṭṭha {note:migaviriyaseṭṭha (sī. pī.)}, bhayaṭṭitā {note:bhayadditā (sī. pī.)} seṭṭhamupabbajanti;
::

::gathalast
Puttā mamaṭṭā gatimāgatosmi, tvaṃ nosi rājā bhava me sukhāya.
::

::hangnum
55\.
::

::gatha1
Karomi {pb:M:1.0282} te senaka etamatthaṃ, āyāmi te taṃ disataṃ vadhāya;
::

::gathalast
Kathañhi viññū pahu sampajāno, na vāyame attajanassa guttiyā.
::

::hangnum
56\.
::

::gatha1
Mittañca kayirātha suhadayañca {note:suhaddayañca (sī.), sakhāgharañca (pī.)}, ayirañca kayirātha sukhāgamāya;
::

::gathalast
Nivatthakocova {note:kojova (sī. pī.)} sarebhihantvā, modāma puttehi samaṅgibhūtā.
::

::hangnum
57\.
::

::gatha1
Sakamittassa kammena, sahāyassāpalāyino;
::

::gathalast
Kūjantamupakūjanti{pb:T:1.0374}, lomasā hadayaṅgamaṃ.
::

::hangnum
58\.
::

::gatha1
Mittaṃ sahāyaṃ adhigamma paṇḍito, so bhuñjatī putta pasuṃ dhanaṃ vā;
::

::gathalast
Ahañca puttā ca patī ca mayhaṃ, mittānukampāya samaṅgibhūtā.
::

::hangnum
59\.
::

::gatha1
Rājavatā sūravatā ca attho, sampannasakhissa bhavanti hete;
::

::gathalast
So mittavā yasavā uggatatto, asmiṃdhaloke {note:asmiñca loke (sī. syā. pī.)} modati kāmakāmī.
::

::hangnum
60\.
::

::gatha1
Karaṇīyāni mittāni, daliddenāpi senaka;
::

::gathalast
Passa mittānukampāya, samaggamhā sañātake {note:sañātakā (?)}.
::

::hangnum
61\.
::

::gatha1
Sūrena balavantena, yo mitte {note:mette (sī.), mittaṃ (syā.)} kurute dijo;
::

::gathalast
Evaṃ so sukhito hoti, yathāhaṃ tvañca senakāti.
::

::centre
Mahāukkusajātakaṃ tatiyaṃ.
::

#### 487. Uddālakajātakaṃ (4)

::hangnum
62\.
::

::gatha1
Kharājinā {pb:M:1.0283} jaṭilā paṅkadantā, dummakkharūpā {note:dummudharūpā (sī. pī. ka.)} ye mantaṃ jappanti {note:yeme japanti (sī. pī.), ye’me jappanti mante (jā. 1.6.10)};
::

::gathalast
Kaccinnu te mānusake payoge, idaṃ vidū parimuttā apāyā.
::

::hangnum
63\.
::

::gatha1
Pāpāni {pb:T:1.0375} kammāni karetha {note:kareyya (syā.), katvāna (jā. 1.6.11)} rāja, bahussuto ce na careyya dhammaṃ;
::

::gathalast
Sahassavedopi na taṃ paṭicca, dukkhā pamucce {note:pamuñce (syā.)} caraṇaṃ apatvā.
::

::hangnum
64\.
::

::gatha1
Sahassavedopi na taṃ paṭicca, dukkhā pamucce caraṇaṃ apatvā;
::

::gathalast
Maññāmi vedā aphalā bhavanti, sasaṃyamaṃ caraṇaññeva saccaṃ.
::

::hangnum
65\.
::

::gatha1
Na heva vedā aphalā bhavanti, sasaṃyamaṃ caraṇaññeva saccaṃ;
::

::gathalast
Kittiñhi {note:kittiñca (syā.)} pappoti adhicca vede, santiṃ puṇāti {note:punoti (sī. aṭṭha.), puṇeti (syā. jā. 1.6.13), puneti (pī.)} caraṇena danto.
::

::hangnum
66\.
::

::gatha1
Bhaccā {pb:V:1.0217} mātā pitā bandhū, yena jāto sayeva so;
::

::gathalast
Uddālako ahaṃ bhoto {note:bhoti (ka.)}, sottiyākulavaṃsako {note:vaṃsato (ka.)}.
::

::hangnum
67\.
::

::gatha1
Kathaṃ bho brāhmaṇo hoti, kathaṃ bhavati kevalī;
::

::gathalast
Kathañca parinibbānaṃ, dhammaṭṭho kinti vuccati.
::

::hangnum
68\.
::

::gatha1
Niraṃkatvā {pb:M:1.0284} aggimādāya brāhmaṇo, āpo siñcaṃ yajaṃ usseti yūpaṃ;
::

::gathalast
Evaṃkaro brāhmaṇo hoti khemī, dhamme ṭhitaṃ tena amāpayiṃsu.
::

::hangnum
69\.
::

::gatha1
Na {pb:T:1.0376} suddhi secanenatthi, nāpi kevalī brāhmaṇo;
::

::gathalast
Na khantī nāpi soraccaṃ, nāpi so parinibbuto.
::

::hangnum
70\.
::

::gatha1
Kathaṃ so {note:bho (syā. ka.)} brāhmaṇo hoti, kathaṃ bhavati kevalī;
::

::gathalast
Kathañca parinibbānaṃ, dhammaṭṭho kinti vuccati.
::

::hangnum
71\.
::

::gatha1
Akhettabandhū amamo nirāso, nillobhapāpo bhavalobhakhīṇo;
::

::gathalast
Evaṃkaro brāhmaṇo hoti khemī, dhamme ṭhitaṃ tena amāpayiṃsu.
::

::hangnum
72\.
::

::gatha1
Khattiyā brāhmaṇā vessā, suddā caṇḍālapukkusā;
::

::gatha2
Sabbeva soratā dantā, sabbeva parinibbutā;
::

::gathalast
Sabbesaṃ sītibhūtānaṃ, atthi seyyotha {note:seyyova (sī. pī.)} pāpiyo.
::

::hangnum
73\.
::

::gatha1
Khattiyā brāhmaṇā vessā, suddā caṇḍālapukkusā;
::

::gatha2
Sabbeva soratā dantā, sabbeva parinibbutā;
::

::gathalast
Sabbesaṃ sītibhūtānaṃ, natthi seyyotha pāpiyo.
::

::hangnum
74\.
::

::gatha1
Khattiyā brāhmaṇā vessā, suddā caṇḍālapukkusā;
::

::gathalast
Sabbeva soratā dantā, sabbeva parinibbutā.
::

::hangnum
75\.
::

::gatha1
Sabbesaṃ sītibhūtānaṃ, natthi seyyotha pāpiyo;
::

::gathalast
Panatthaṃ {note:pasatthaṃ (syā.), pasaṭṭhaṃ (ka.)} carasi brahmaññaṃ, sottiyākulavaṃsataṃ.
::

::hangnum
76\.
::

::gatha1
Nānārattehi vatthehi, vimānaṃ bhavati chāditaṃ;
::

::gathalast
Na tesaṃ chāyā vatthānaṃ, so rāgo anupajjatha.
::

::hangnum
77\.
::

::gatha1
Evameva {pb:T:1.0377}{pb:M:1.0285} {note:evamevaṃ (pī.)} manussesu, yadā sujjhanti māṇavā;
::

::gathalast
Te sajātiṃ pamuñcanti {note:na tesaṃ jātiṃ pucchanti (sī. syā. pī.), na tesaṃ jāti sujjhati (ka.)}, dhammamaññāya subbatāti.
::

::centre
Uddālakajātakaṃ catutthaṃ.
::

#### 488. Bhisajātakaṃ (5)

::hangnum
78\.
::

::gatha1
Assaṃ {pb:V:1.0218} gavaṃ rajataṃ jātarūpaṃ, bhariyañca so idha labhataṃ manāpaṃ;
::

::gathalast
Puttehi dārehi samaṅgi hotu, bhisāni te brāhmaṇa yo ahāsi.
::

::hangnum
79\.
::

::gatha1
Mālañca so kāsikacandanañca, dhāretu puttassa bahū bhavantu;
::

::gathalast
Kāmesu tibbaṃ kurutaṃ apekkhaṃ, bhisāni te brāhmaṇa yo ahāsi.
::

::hangnum
80\.
::

::gatha1
Pahūtadhañño kasimā yasassī, putte gihī dhanimā sabbakāme;
::

::gathalast
Vayaṃ apassaṃ gharamāvasātu, bhisāni te brāhmaṇa yo ahāsi.
::

::hangnum
81\.
::

::gatha1
So khattiyo hotu pasayhakārī, rājābhirājā {note:rājādhirājā (syā. ka.)} balavā yasassī;
::

::gathalast
Sa {pb:T:1.0378} cāturantaṃ mahimāvasātu, bhisāni te brāhmaṇa yo ahāsi.
::

::hangnum
82\.
::

::gatha1
So brāhmaṇo hotu avītarāgo, muhuttanakkhattapathesu yutto;
::

::gathalast
Pūjetu naṃ raṭṭhapatī yasassī, bhisāni te brāhmaṇa yo ahāsi.
::

::hangnum
83\.
::

::gatha1
Ajjhāyakaṃ {pb:M:1.0286} sabbasamantavedaṃ {note:sabbasamattavedaṃ (sī.), sabbasamattavedanaṃ (pī.)}, tapassīnaṃ maññatu sabbaloko;
::

::gathalast
Pūjentu naṃ jānapadā samecca, bhisāni te brāhmaṇa yo ahāsi.
::

::hangnum
84\.
::

::gatha1
Catussadaṃ gāmavaraṃ samiddhaṃ, dinnañhi so bhuñjatu vāsavena;
::

::gathalast
Avītarāgo maraṇaṃ upetu, bhisāni te brāhmaṇa yo ahāsi.
::

::hangnum
85\.
::

::gatha1
So gāmaṇī hotu sahāyamajjhe, naccehi gītehi pamodamāno;
::

::gathalast
So rājato byasana mālattha {note:mā rājato vyasana’malattha (sī. syā. pī.)} kiñci, bhisāni te brāhmaṇa yo ahāsi.
::

::hangnum
86\.
::

::gatha1
Yaṃ ekarājā pathaviṃ vijetvā, itthīsahassāna {note:itthīsahassassa (sī. pī.)} ṭhapetu aggaṃ;
::

::gathalast
Sīmantinīnaṃ {pb:T:1.0379} pavarā bhavātu, bhisāni te brāhmaṇa yā ahāsi.
::

::hangnum
87\.
::

::gatha1
Isīnañhi sā sabbasamāgatānaṃ, bhuñjeyya sāduṃ avikampamānā;
::

::gathalast
Carātu lābhena vikatthamānā, bhisāni te brāhmaṇa yā ahāsi.
::

::hangnum
88\.
::

::gatha1
Āvāsiko hotu mahāvihāre, navakammiko hotu gajaṅgalāyaṃ {note:kajaṅgalāyaṃ (sī. syā. pī.)};
::

::gathalast
Ālokasandhiṃ divasaṃ {note:divasā (sī. syā. pī.)} karotu, bhisāni te brāhmaṇa yo ahāsi.
::

::hangnum
89\.
::

::gatha1
So {pb:M:1.0287} bajjhatū pāsasatehi chabbhi {note:chamhi (sī. pī.), chassu (?)}, rammā vanā niyyatu rājadhāniṃ {note:rājaṭhāniṃ (ka.)};
::

::gathalast
Tuttehi so haññatu pācanehi, bhisāni te brāhmaṇa yo ahāsi.
::

::hangnum
90\.
::

::gatha1
Alakkamālī tipukaṇṇaviddho, laṭṭhīhato sappamukhaṃ upetu;
::

::gathalast
Sakacchabandho {note:sakkaccabaddho (sī. pī.), saṃkaccabandho (niyya)} visikhaṃ carātu, bhisāni te brāhmaṇa yo ahāsi.
::

::hangnum
91\.
::

::gatha1
Yo ve anaṭṭhaṃva {note:anaṭṭhaṃ (sī. syā. pī.)} naṭṭhanti cāha, kāmeva {pb:T:1.0380} so labhataṃ bhuñjatañca {note:labhatu bhuñjatu ca (syā.)};
::

::gathalast
Agāramajjhe maraṇaṃ upetu, yo vā bhonto saṅkati kañcideva {note:kiñcideva (ka.)}.
::

::hangnum
92\.
::

::gatha1
Yadesamānā {pb:V:1.0219} vicaranti loke, iṭṭhañca kantañca bahūnametaṃ;
::

::gathalast
Piyaṃ manuññaṃ cidha jīvaloke, kasmā isayo nappasaṃsanti kāme.
::

::hangnum
93\.
::

::gatha1
Kāmesu ve haññare bajjhare ca, kāmesu dukkhañca bhayañca jātaṃ;
::

::gathalast
Kāmesu bhūtādhipatī pamattā, pāpāni kammāni karonti mohā.
::

::hangnum
94\.
::

::gatha1
Te pāpadhammā pasavetva pāpaṃ, kāyassa bhedā nirayaṃ vajanti;
::

::gathalast
Ādīnavaṃ kāmaguṇesu disvā, tasmā isayo nappasaṃsanti kāme.
::

::hangnum
95\.
::

::gatha1
Vīmaṃsamāno isino bhisāni, tīre gahetvāna thale nidhesiṃ;
::

::gathalast
Suddhā apāpā isayo vasanti, etāni te brahmacārī bhisāni.
::

::hangnum
96\.
::

::gatha1
Na {pb:M:1.0288} te naṭā no pana kīḷaneyyā, na {pb:T:1.0381} bandhavā no pana te sahāyā;
::

::gathalast
Kismiṃ vupatthambha sahassanetta, isīhi tvaṃ kīḷasi devarāja.
::

::hangnum
97\.
::

::gatha1
Ācariyo mesi pitā ca mayhaṃ, esā patiṭṭhā khalitassa brahme;
::

::gathalast
Ekāparādhaṃ khama bhūripañña, na paṇḍitā kodhabalā bhavanti.
::

::hangnum
98\.
::

::gatha1
Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;
::

::gathalast
Sabbeva bhonto sumanā bhavantu, yaṃ brāhmaṇo paccupādī bhisāni.
::

::hangnum
99\.
::

::gatha1
Ahañca sāriputto ca, moggallāno ca kassapo;
::

::gathalast
Anuruddho puṇṇo ānando, tadāsuṃ satta bhātaro.
::

::hangnum
100\.
::

::gatha1
Bhaginī uppalavaṇṇā ca, dāsī khujjuttarā tadā;
::

::gathalast
Citto gahapati dāso, yakkho sātāgiro tadā.
::

::hangnum
101\.
::

::gatha1
Pālileyyo {note:pārileyyo (sī. pī.)} tadā nāgo, madhudo {note:madhuvā (sī. pī.)} seṭṭhavānaro;
::

::gathalast
Kāḷudāyī tadā sakko, evaṃ dhāretha jātakanti.
::

::centre
Bhisajātakaṃ pañcamaṃ.
::

#### 489. Surucijātakaṃ (6)

::hangnum
102\.
::

::gatha1
Mahesī {pb:T:1.0382} surucino {note:rucino (sī. syā. pī.)} bhariyā, ānītā paṭhamaṃ ahaṃ;
::

::gathalast
Dasa vassasahassāni, yaṃ maṃ surucimānayi.
::

::hangnum
103\.
::

::gatha1
Sāhaṃ brāhmaṇa rājānaṃ, vedehaṃ mithilaggahaṃ;
::

::gatha2
Nābhijānāmi kāyena, vācāya uda cetasā;
::

::gathalast
Suruciṃ atimaññittha {note:atimaññittho (sī. pī.), atimaññitā (?)}, āvi {note:āviṃ (sī. pī.)} vā yadi vā raho.
::

::hangnum
104\.
::

::gatha1
Etena {pb:M:1.0289} saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
105\.
::

::gatha1
Bhattu {pb:V:1.0220} mama sassu mātā, pitā cāpi ca sassuro;
::

::gathalast
Te maṃ brahme vinetāro, yāva aṭṭhaṃsu jīvitaṃ.
::

::hangnum
106\.
::

::gatha1
Sāhaṃ ahiṃsāratinī, kāmasā {note:kāmaso (sī.)} dhammacārinī {note:dhammacāriṇī (sī.)};
::

::gathalast
Sakkaccaṃ te upaṭṭhāsiṃ, rattindivamatanditā.
::

::hangnum
107\.
::

::gatha1
Etena saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
108\.
::

::gatha1
Soḷasitthisahassāni, sahabhariyāni brāhmaṇa;
::

::gathalast
Tāsu issā vā kodho vā, nāhu mayhaṃ kudācanaṃ.
::

::hangnum
109\.
::

::gatha1
Hitena tāsaṃ nandāmi, na ca me kāci appiyā;
::

::gathalast
Attānaṃvānukampāmi, sadā sabbā sapattiyo.
::

::hangnum
110\.
::

::gatha1
Etena saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
111\.
::

::gatha1
Dāse {pb:T:1.0383} kammakare pesse {note:pose (syā. ka.)}, ye caññe anujīvino;
::

::gathalast
Pesemi {note:posemi (sī. syā. pī.)} sahadhammena, sadā pamuditindriyā.
::

::hangnum
112\.
::

::gatha1
Etena saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
113\.
::

::gatha1
Samaṇe brāhmaṇe cāpi, aññe cāpi vanibbake;
::

::gathalast
Tappemi annapānena, sadā payatapāṇinī.
::

::hangnum
114\.
::

::gatha1
Etena saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
115\.
::

::gatha1
Cātuddasiṃ pañcaddasiṃ {note:pannarasiṃ (sī. pī.)}, yā ca pakkhassa aṭṭhamī {note:aṭṭhamiṃ (sī. pī.)};
::

::gatha2
Pāṭihāriyapakkhañca, aṭṭhaṅgasusamāgataṃ {note:aṭṭhaṅgasusamāhitaṃ (sabbattha) vi. va. 129 pāḷiyā aṭṭhakathā passitabbā};
::

::gathalast
Uposathaṃ upavasāmi {note:upavasiṃ (ka.)}, sadā sīlesu saṃvutā.
::

::hangnum
116\.
::

::gatha1
Etena {pb:M:1.0290} saccavajjena, putto uppajjataṃ ise;
::

::gathalast
Musā me bhaṇamānāya, muddhā phalatu sattadhā.
::

::hangnum
117\.
::

::gatha1
Sabbeva te dhammaguṇā, rājaputti yasassini;
::

::gathalast
Saṃvijjanti tayi bhadde, ye tvaṃ kittesi attani.
::

::hangnum
118\.
::

::gatha1
Khattiyo jātisampanno, abhijāto yasassimā;
::

::gathalast
Dhammarājā videhānaṃ, putto uppajjate tava {note:tavaṃ (sī. pī.)}.
::

::hangnum
119\.
::

::gatha1
Dummī {pb:V:1.0221} {note:rummī (sī. pī.)} rajojalladharo, aghe vehāyasaṃ ṭhito;
::

::gathalast
Manuññaṃ bhāsase vācaṃ, yaṃ mayhaṃ hadayaṅgamaṃ.
::

::hangnum
120\.
::

::gatha1
Devatānusi {pb:T:1.0384} saggamhā, isi vāsi {note:cāpi (ka.)} mahiddhiko;
::

::gathalast
Ko vāsi tvaṃ anuppatto, attānaṃ me pavedaya.
::

::hangnum
121\.
::

::gatha1
Yaṃ devasaṅghā vandanti, sudhammāyaṃ samāgatā;
::

::gathalast
Sohaṃ sakko sahassakkho, āgatosmi tavantike.
::

::hangnum
122\.
::

::gatha1
Itthiyo {note:itthiyā (pī.)} jīvalokasmiṃ, yā hoti {note:honti (sī. syā.)} samacārinī {note:samacāriṇī (sī.)};
::

::gathalast
Medhāvinī sīlavatī, sassudevā patibbatā.
::

::hangnum
123\.
::

::gatha1
Tādisāya sumedhāya, sucikammāya nāriyā;
::

::gathalast
Devā dassanamāyanti, mānusiyā amānusā.
::

::hangnum
124\.
::

::gatha1
Tvañca bhadde suciṇṇena, pubbe sucaritena ca;
::

::gathalast
Idha rājakule jātā, sabbakāmasamiddhinī.
::

::hangnum
125\.
::

::gatha1
Ayañca te rājaputti, ubhayattha kaṭaggaho;
::

::gathalast
Devalokūpapattī ca, kittī ca idha jīvite.
::

::hangnum
126\.
::

::gatha1
Ciraṃ sumedhe sukhinī, dhammamattani pālaya;
::

::gathalast
Esāhaṃ tidivaṃ yāmi, piyaṃ me tava dassananti.
::

::centre
Surucijātakaṃ chaṭṭhaṃ.
::

#### 490. Pañcuposathikajātakaṃ (7)

::hangnum
127\.
::

::gatha1
Appossukko {pb:M:1.0291} dāni tuvaṃ kapota, vihaṅgama na tava bhojanattho;
::

::gathalast
Khudaṃ {note:khuddaṃ (syā. ka.), khudhaṃ (sakkata-pākatānurūpaṃ)} pipāsaṃ adhivāsayanto, kasmā bhavaṃposathiko kapota {note:kapoto (sī. pī.)}.
::

::hangnum
128\.
::

::gatha1
Ahaṃ pure giddhigato kapotiyā, asmiṃ padesasmimubho ramāma;
::

::gathalast
Athaggahī sākuṇiko kapotiṃ, akāmako tāya vinā ahosiṃ.
::

::hangnum
129\.
::

::gatha1
Nānābhavā vippayogena tassā, manomayaṃ vedana vedayāmi {note:vedanaṃ vediyāmi (sī. pī.)};
::

::gathalast
Tasmā ahaṃposathaṃ pālayāmi, rāgo mamaṃ mā punarāgamāsi.
::

::hangnum
130\.
::

::gatha1
Anujjugāmī uragā dujivha {note:uraga dvijivha (sī.)}, dāṭhāvudho ghoravisosi sappa;
::

::gathalast
Khudaṃ pipāsaṃ adhivāsayanto, kasmā {pb:T:1.0385} bhavaṃposathiko nu dīgha {note:dīgho (sī. pī.)}.
::

::hangnum
131\.
::

::gatha1
Usabho ahū balavā gāmikassa, calakkakū vaṇṇabalūpapanno;
::

::gathalast
So maṃ akkami taṃ kupito aḍaṃsi, dukkhābhituṇṇo maraṇaṃ upāgā {note:upāgami (sī. pī.)}.
::

::hangnum
132\.
::

::gatha1
Tato {pb:V:1.0222} janā nikkhamitvāna gāmā, kanditvā roditvā {note:kanditva roditva (sī.)} apakkamiṃsu;
::

::gathalast
Tasmā ahaṃposathaṃ pālayāmi, kodho {pb:T:1.0386} mamaṃ mā punarāgamāsi.
::

::hangnum
133\.
::

::gatha1
Matāna {pb:M:1.0292} maṃsāni bahū susāne, manuññarūpaṃ tava bhojane taṃ;
::

::gathalast
Khudaṃ pipāsaṃ adhivāsayanto, kasmā bhavaṃposathiko siṅgāla {note:sigālo (sī. pī.)}.
::

::hangnum
134\.
::

::gatha1
Pavisi {note:pavissaṃ (sī. pī.), pavissa (syā.)} kucchiṃ mahato gajassa, kuṇape rato hatthimaṃsesu giddho {note:hatthimaṃse pagiddho (sī. pī.)};
::

::gathalast
Uṇho ca vāto tikhiṇā ca rasmiyo, te sosayuṃ tassa karīsamaggaṃ.
::

::hangnum
135\.
::

::gatha1
Kiso ca paṇḍū ca ahaṃ bhadante, na me ahū nikkhamanāya maggo;
::

::gathalast
Mahā ca megho sahasā pavassi, so temayī tassa karīsamaggaṃ.
::

::hangnum
136\.
::

::gatha1
Tato ahaṃ nikkhamisaṃ bhadante, cando yathā rāhumukhā pamutto;
::

::gathalast
Tasmā ahaṃposathaṃ pālayāmi, lobho mamaṃ mā punarāgamāsi.
::

::hangnum
137\.
::

::gatha1
Vammīkathūpasmiṃ kipillikāni, nippothayanto tuvaṃ pure carāsi;
::

::gathalast
Khudaṃ pipāsaṃ adhivāsayanto, kasmā {pb:T:1.0387} bhavaṃposathiko nu accha {note:accho (sī. pī.)}.
::

::hangnum
138\.
::

::gatha1
Sakaṃ niketaṃ atihīḷayāno {note:atiheḷayāno (syā. ka.)}, atricchatā {note:atricchatāya (sī. syā. pī.)} mallagāmaṃ {note:malataṃ (sī. pī.), mallayataṃ (ka.)} agacchiṃ;
::

::gathalast
Tato janā nikkhamitvāna gāmā, kodaṇḍakena paripothayiṃsu maṃ.
::

::hangnum
139\.
::

::gatha1
So {pb:M:1.0293} bhinnasīso ruhiramakkhitaṅgo, paccāgamāsiṃ sakaṃ {note:sa sakaṃ (syā. ka.),’tha sakaṃ (?)} niketaṃ;
::

::gathalast
Tasmā ahaṃposathaṃ pālayāmi, atricchatā mā punarāgamāsi.
::

::hangnum
140\.
::

::gatha1
Yaṃ no apucchittha tuvaṃ bhadante, sabbeva byākarimha yathā pajānaṃ;
::

::gathalast
Mayampi pucchāma tuvaṃ bhadante, kasmā bhavaṃposathiko nu brahme.
::

::hangnum
141\.
::

::gatha1
Anūpalitto mama assamamhi, paccekabuddho muhuttaṃ nisīdi;
::

::gathalast
So maṃ avedī gatimāgatiñca, nāmañca gottaṃ caraṇañca sabbaṃ.
::

::hangnum
142\.
::

::gatha1
Evampahaṃ vandi na {note:evampahaṃ naggahe (sī. pī.)} tassa pāde, na cāpi naṃ mānagatena pucchiṃ;
::

::gathalast
Tasmā ahaṃposathaṃ pālayāmi, māno {pb:T:1.0388} mamaṃ mā punarāgamāsīti.
::

::centre
Pañcuposathikajātakaṃ sattamaṃ.
::

#### 491. Mahāmorajātakaṃ (8)

::hangnum
143\.
::

::gatha1
Sace hi tyāhaṃ dhanahetu gāhito, mā maṃ vadhī jīvagāhaṃ gahetvā;
::

::gathalast
Rañño ca {note:raññova (sī. pī.)} maṃ samma upantikaṃ {note:upanti (sī. syā. pī.)} nehi, maññe dhanaṃ lacchasinapparūpaṃ.
::

::hangnum
144\.
::

::gatha1
Na me ayaṃ tuyha vadhāya ajja, samāhito cāpadhure {note:cāpavare (sī. pī.), cāpavaro (syā.)} khurappo;
::

::gathalast
Pāsañca tyāhaṃ adhipātayissaṃ, yathāsukhaṃ gacchatu morarājā.
::

::hangnum
145\.
::

::gatha1
Yaṃ {pb:V:1.0223}{pb:M:1.0294} satta vassāni mamānubandhi, rattindivaṃ khuppipāsaṃ sahanto;
::

::gathalast
Atha kissa maṃ pāsavasūpanītaṃ, pamuttave {pb:T:1.0389} icchasi bandhanasmā.
::

::hangnum
146\ .
::

::gatha1
Pāṇātipātā virato nusajja, abhayaṃ nu te sabbabhūtesu dinnaṃ;
::

::gathalast
Yaṃ maṃ tuvaṃ pāsavasūpanītaṃ, pamuttave icchasi bandhanasmā.
::

::hangnum
147\.
::

::gatha1
Pāṇātipātā viratassa brūhi, abhayañca yo sabbabhūtesu deti;
::

::gathalast
Pucchāmi taṃ morarājetamatthaṃ, ito cuto kiṃ labhate sukhaṃ so.
::

::hangnum
148\.
::

::gatha1
Pāṇātipātā viratassa brūmi, abhayañca yo sabbabhūtesu deti;
::

::gathalast
Diṭṭheva dhamme labhate pasaṃsaṃ, saggañca so yāti sarīrabhedā.
::

::hangnum
149\.
::

::gatha1
Na santi devā iti āhu {note:iccāhu (sī. pī.)} eke, idheva jīvo vibhavaṃ upeti;
::

::gatha2
Tathā phalaṃ sukatadukkaṭānaṃ, dattupaññattañca vadanti dānaṃ;
::

::gathalast
Tesaṃ vaco arahataṃ saddahāno, tasmā ahaṃ sakuṇe bādhayāmi.
::

::hangnum
150\.
::

::gatha1
Cando ca suriyo ca ubho sudassanā, gacchanti obhāsayamantalikkhe;
::

::gathalast
Imassa lokassa parassa vā te, kathaṃ nu te āhu manussaloke.
::

::hangnum
151\.
::

::gatha1
Cando {pb:M:1.0295} ca suriyo ca ubho sudassanā, gacchanti {pb:T:1.0390} obhāsayamantalikkhe;
::

::gathalast
Parassa lokassa na te imassa, devāti te āhu manussaloke.
::

::hangnum
152\.
::

::gatha1
Ettheva te nīhatā hīnavādā, ahetukā ye na vadanti kammaṃ;
::

::gathalast
Tathā phalaṃ sukatadukkaṭānaṃ, dattupaññattaṃ ye ca vadanti dānaṃ.
::

::hangnum
153\.
::

::gatha1
Addhā hi saccaṃ vacanaṃ tavedaṃ {note:tavetaṃ (sī. syā. pī.)}, kathañhi dānaṃ aphalaṃ bhaveyya {note:vadeyya (sī. pī.)};
::

::gathalast
Tathā phalaṃ sukatadukkaṭānaṃ, dattupaññattañca kathaṃ bhaveyya.
::

::hangnum
154\.
::

::gatha1
Kathaṃkaro kintikaro kimācaraṃ, kiṃ sevamāno kena tapoguṇena;
::

::gathalast
Akkhāhi {note:akkhāhi taṃ dāni (ka.)} me morarājetamatthaṃ, yathā ahaṃ no nirayaṃ pateyyaṃ.
::

::hangnum
155\.
::

::gatha1
Ye keci atthi samaṇā pathabyā, kāsāyavatthā anagāriyā te;
::

::gathalast
Pātova piṇḍāya caranti kāle, vikālacariyā viratā hi santo.
::

::hangnum
156\.
::

::gatha1
Te tattha kālenupasaṅkamitvā, pucchāhi {pb:T:1.0391} yaṃ te manaso piyaṃ siyā;
::

::gathalast
Te te pavakkhanti yathāpajānaṃ, imassa lokassa parassa catthaṃ.
::

::hangnum
157\.
::

::gatha1
Tacaṃva jiṇṇaṃ urago purāṇaṃ, paṇḍūpalāsaṃ harito dumova;
::

::gathalast
Esappahīno mama luddabhāvo, jahāmahaṃ luddakabhāvamajja.
::

::hangnum
158\.
::

::gatha1
Ye {pb:M:1.0296} cāpi me sakuṇā atthi baddhā, satāninekāni nivesanasmiṃ;
::

::gathalast
Tesampahaṃ {note:tesaṃ ahaṃ (syā. ka.)} jīvitamajja dammi, mokkhañca te pattā {note:patto (sī.), accha (syā.)} sakaṃ niketaṃ.
::

::hangnum
159\.
::

::gatha1
Luddo {pb:V:1.0224} carī pāsahattho araññe, bādhetu morādhipatiṃ yasassiṃ;
::

::gathalast
Bandhitvā {note:bandhitva (sī. pī.)} morādhipatiṃ yasassiṃ, dukkhā sa pamucci {note:dukkhā pamucci (sī.), dukkhā pamuñci (syā. pī.)} yathāhaṃ pamuttoti.
::

::centre
Mahāmorajātakaṃ aṭṭhamaṃ.
::

#### 492. Tacchasūkarajātakaṃ (9)

::hangnum
160\.
::

::gatha1
Yadesamānā vicarimha, pabbatāni vanāni ca;
::

::gathalast
Anvesaṃ {pb:T:1.0392} vicariṃ {note:vipule (syā. ka.)} ñātī, teme adhigatā mayā.
::

::hangnum
161\.
::

::gatha1
Bahuñcidaṃ mūlaphalaṃ, bhakkho cāyaṃ anappako;
::

::gathalast
Rammā cimā girīnajjo {note:girinadiyo (sī. pī.)}, phāsuvāso bhavissati.
::

::hangnum
162\.
::

::gatha1
Idhevāhaṃ vasissāmi, saha sabbehi ñātibhi;
::

::gathalast
Appossukko nirāsaṅkī, asoko akutobhayo.
::

::hangnum
163\.
::

::gatha1
Aññampi {note:aññaṃ hi (sī. pī.)} leṇaṃ pariyesa, sattu no idha vijjati;
::

::gathalast
So taccha sūkare hanti, idhāgantvā varaṃ varaṃ.
::

::hangnum
164\.
::

::gatha1
Ko numhākaṃ {note:ko namhākaṃ (sī. pī.)} idha sattu, ko ñātī susamāgate;
::

::gathalast
Duppadhaṃse {note:appadhaṃse (sī. pī.)} padhaṃseti, taṃ me akkhātha pucchitā.
::

::hangnum
165\.
::

::gatha1
Uddhaggarājī migarājā, balī dāṭhāvudho migo;
::

::gathalast
So taccha sūkare hanti, idhāgantvā varaṃ varaṃ.
::

::hangnum
166\.
::

::gatha1
Na no dāṭhā na vijjanti {note:nu vijjanti (ka.)}, balaṃ kāye samohitaṃ;
::

::gathalast
Sabbe samaggā hutvāna, vasaṃ kāhāma ekakaṃ.
::

::hangnum
167\.
::

::gatha1
Hadayaṅgamaṃ {pb:M:1.0297} kaṇṇasukhaṃ, vācaṃ bhāsasi tacchaka;
::

::gathalast
Yopi yuddhe palāyeyya, tampi pacchā hanāmase.
::

::hangnum
168\.
::

::gatha1
Pāṇātipātā virato nu ajja, abhayaṃ nu te sabbabhūtesu dinnaṃ;
::

::gathalast
Dāṭhā nu te migavadhāya {note:miga viriyaṃ (sī. syā. pī.)} na santi, yo saṅghapatto kapaṇova jhāyasi.
::

::hangnum
169\.
::

::gatha1
Na {pb:T:1.0393} me dāṭhā na vijjanti, balaṃ kāye samohitaṃ;
::

::gathalast
Ñātī ca disvāna sāmaggī ekato, tasmā ca jhāyāmi vanamhi ekako.
::

::hangnum
170\.
::

::gatha1
Imassudaṃ yanti disodisaṃ pure, bhayaṭṭitā leṇagavesino puthu;
::

::gathalast
Te dāni saṅgamma vasanti ekato, yatthaṭṭhitā duppasahajja te mayā.
::

::hangnum
171\.
::

::gatha1
Pariṇāyakasampannā, sahitā ekavādino;
::

::gathalast
Te maṃ samaggā hiṃseyyuṃ, tasmā nesaṃ na patthaye {note:apatthave (pī.)}.
::

::hangnum
172\.
::

::gatha1
Ekova {pb:V:1.0225} indo asure jināti, ekova seno hanti dije pasayha;
::

::gathalast
Ekova byaggho migasaṅghapatto, varaṃ varaṃ hanti balañhi tādisaṃ.
::

::hangnum
173\.
::

::gatha1
Na heva indo na seno, napi byaggho migādhipo;
::

::gathalast
Samagge sahite ñātī, na byagghe {note:byagghe ca (sī. pī.), byaggho na (syā.)} kurute vase.
::

::hangnum
174\.
::

::gatha1
Kumbhīlakā sakuṇakā, saṅghino gaṇacārino;
::

::gathalast
Sammodamānā ekajjhaṃ, uppatanti ḍayanti ca.
::

::hangnum
175\.
::

::gatha1
Tesañca ḍayamānānaṃ, ekettha apasakkati {note:apavattati (sī. pī.)};
::

::gathalast
Tañca seno nitāḷeti, veyyagghiyeva sā gati.
::

::hangnum
176\.
::

::gatha1
Ussāhito {pb:T:1.0394}{pb:M:1.0298} jaṭilena, luddenāmisacakkhunā;
::

::gathalast
Dāṭhī dāṭhīsu pakkhandi, maññamāno yathā pure.
::

::hangnum
177\.
::

::gatha1
Sādhu sambahulā ñātī, api rukkhā araññajā;
::

::gathalast
Sūkarehi samaggehi, byaggho ekāyane hato.
::

::hangnum
178\.
::

::gatha1
Brāhmaṇañceva byagghañca, ubho hantvāna sūkarā.
::

::gathalast
Ānandino pamuditā, mahānādaṃ panādisuṃ.
::

::hangnum
179\.
::

::gatha1
Te su udumbaramūlasmiṃ, sūkarā susamāgatā;
::

::gathalast
Tacchakaṃ abhisiñciṃsu, ‘‘tvaṃ no rājāsi issaro’’ti.
::

::centre
Tacchasūkarajātakaṃ navamaṃ.
::

#### 493. Mahāvāṇijajātakaṃ (10)

::hangnum
180\.
::

::gatha1
Vāṇijā samitiṃ katvā, nānāraṭṭhato āgatā;
::

::gathalast
Dhanāharā pakkamiṃsu, ekaṃ katvāna gāmaṇiṃ.
::

::hangnum
181\.
::

::gatha1
Te taṃ kantāramāgamma, appabhakkhaṃ anodakaṃ;
::

::gathalast
Mahānigrodhamaddakkhuṃ, sītacchāyaṃ manoramaṃ.
::

::hangnum
182\.
::

::gatha1
Te ca tattha nisīditvā, tassa rukkhassa chāyayā {note:chādiyā (sī. syā. pī.)};
::

::gathalast
Vāṇijā samacintesuṃ, bālā mohena pārutā.
::

::hangnum
183\.
::

::gatha1
Allāyate {note:addāyate (sī. pī.)} ayaṃ rukkho, api vārīva {note:vāri ca (sī. pī.)} sandati;
::

::gathalast
Iṅghassa purimaṃ sākhaṃ, mayaṃ chindāma vāṇijā.
::

::hangnum
184\.
::

::gatha1
Sā ca chinnāva pagghari, acchaṃ vāriṃ anāvilaṃ;
::

::gathalast
Te {pb:T:1.0395} tattha nhatvā pivitvā, yāvaticchiṃsu vāṇijā.
::

::hangnum
185\.
::

::gatha1
Dutiyaṃ {pb:V:1.0226} samacintesuṃ, bālā mohena pārutā;
::

::gathalast
Iṅghassa dakkhiṇaṃ sākhaṃ, mayaṃ chindāma vāṇijā.
::

::hangnum
186\.
::

::gatha1
Sā ca chinnāva pagghari, sālimaṃsodanaṃ bahuṃ;
::

::gathalast
Appodavaṇṇe kummāse, siṅgiṃ vidalasūpiyo {note:siṅgiṃ bidalasūpiyo (sī. pī.), siṅgīveraṃ lasūpiyo (ka.) siṅgīnti siṅgīverādikaṃ uttaribhaṅgaṃ; vidalasūpiyoti muggasūpādayo (aṭṭha.) vidalaṃ kalāyādimhi vattatīti sakkatābhidhāne}.
::

::hangnum
187\.
::

::gatha1
Te {pb:M:1.0299} tattha bhutvā khāditvā {note:bhutvā ca pivitvā ca (pī.)}, yāvaticchiṃsu vāṇijā;
::

::gatha2
Tatiyaṃ samacintesuṃ, bālā mohena pārutā;
::

::gathalast
Iṅghassa pacchimaṃ sākhaṃ, mayaṃ chindāma vāṇijā.
::

::hangnum
188\.
::

::gatha1
Sā ca chinnāva pagghari, nāriyo samalaṅkatā;
::

::gathalast
Vicitravatthābharaṇā, āmuttamaṇikuṇḍalā.
::

::hangnum
189\.
::

::gatha1
Api su vāṇijā ekā, nāriyo paṇṇavīsati;
::

::gathalast
Samantā parivāriṃsu {note:parikariṃsu (sī. syā. pī.)}, tassa rukkhassa chāyayā {note:chādiyā (sī. syā. pī.)}.
::

::hangnum
190\.
::

::gatha1
Te tāhi paricāretvā {note:parivāretvā (sī. syā. pī.)}, yāvaticchiṃsu vāṇijā;
::

::gatha2
Catutthaṃ samacintesuṃ, bālā mohena pārutā;
::

::gathalast
Iṅghassa uttaraṃ sākhaṃ, mayaṃ chindāma vāṇijā.
::

::hangnum
191\.
::

::gatha1
Sā ca chinnāva pagghari, muttā veḷuriyā bahū;
::

::gathalast
Rajataṃ jātarūpañca, kuttiyo paṭiyāni ca.
::

::hangnum
192\.
::

::gatha1
Kāsikāni ca vatthāni, uddiyāni ca kambalā {note:uddiyāne ca kambale (sī. pī.)};
::

::gathalast
Te tattha bhāre bandhitvā, yāvaticchiṃsu vāṇijā.
::

::hangnum
193\.
::

::gatha1
Pañcamaṃ samacintesuṃ, bālā mohena pārutā;
::

::gathalast
Iṅghassa {pb:T:1.0396} mūle {note:mūlaṃ (sī. pī. ka.)} chindāma, api bhiyyo labhāmase.
::

::hangnum
194\.
::

::gatha1
Athuṭṭhahi satthavāho, yācamāno katañjalī;
::

::gathalast
Nigrodho kiṃ parajjhati {note:aparajjhatha (sī.), aparajjhati (syā. pī.)}, vāṇijā bhaddamatthu te.
::

::hangnum
195\.
::

::gatha1
Vāridā purimā sākhā, annapānañca dakkhiṇā;
::

::gatha2
Nāridā pacchimā sākhā, sabbakāme ca uttarā;
::

::gathalast
Nigrodho kiṃ parajjhati, vāṇijā bhaddamatthu te.
::

::hangnum
196\.
::

::gatha1
Yassa rukkhassa chāyāya, nisīdeyya sayeyya vā;
::

::gathalast
Na tassa sākhaṃ bhañjeyya, mittadubbho hi pāpako.
::

::hangnum
197\.
::

::gatha1
Te ca tassānādiyitvā {note:tassa anāditvā (sī. syā.)}, ekassa vacanaṃ bahū;
::

::gathalast
Nisitāhi kuṭhārīhi {note:kudhārīhi (ka.)}, mūlato naṃ upakkamuṃ.
::

::hangnum
198\.
::

::gatha1
Tato {pb:V:1.0227}{pb:M:1.0300} nāgā nikkhamiṃsu, sannaddhā paṇṇavīsati;
::

::gathalast
Dhanuggahānaṃ tisatā, chasahassā ca vammino.
::

::hangnum
199\.
::

::gatha1
Ete hanatha bandhatha, mā vo muñcittha {note:muccittha (pī.)} jīvitaṃ;
::

::gathalast
Ṭhapetvā satthavāhaṃva, sabbe bhasmaṃ {note:bhasmī (sī.)} karotha ne.
::

::hangnum
200\.
::

::gatha1
Tasmā hi paṇḍito poso, sampassaṃ atthamattano;
::

::gathalast
Lobhassa na vasaṃ gacche, haneyyārisakaṃ {note:haneyya disataṃ (sī.), haneyya disakaṃ (syā.)} manaṃ.
::

::hangnum
201\.
::

::gatha1
Eva {note:eta (sī. pī.)} mādīnavaṃ ñatvā, taṇhā dukkhassa sambhavaṃ;
::

::gathalast
Vītataṇho anādāno, sato bhikkhu paribbajeti.
::

::centre
Mahāvāṇijajātakaṃ dasamaṃ.
::

#### 494. Sādhinajātakaṃ (11)

::hangnum
202\.
::

::gatha1
Abbhuto {pb:T:1.0397} vata lokasmiṃ, uppajji lomahaṃsano;
::

::gathalast
Dibbo ratho pāturahu, vedehassa yasassino.
::

::hangnum
203\.
::

::gatha1
Devaputto mahiddhiko, mātali {note:mātalī (sī.)} devasārathi;
::

::gathalast
Nimantayittha rājānaṃ, vedehaṃ mithilaggahaṃ.
::

::hangnum
204\.
::

::gatha1
Ehimaṃ rathamāruyha, rājaseṭṭha disampati;
::

::gatha2
Devā dassanakāmā te, tāvatiṃsā saindakā;
::

::gathalast
Saramānā hi te devā, sudhammāyaṃ samacchare.
::

::hangnum
205\.
::

::gatha1
Tato ca rājā sādhino {note:sādhīno (sī. pī.)}, vedeho mithilaggaho {note:pamukho rathamāruhi (sī. pī.)};
::

::gatha2
Sahassayuttamāruyha {note:yuttaṃ abhiruyha (sī.)}, agā devāna santike;
::

::gathalast
Taṃ devā paṭinandiṃsu, disvā rājānamāgataṃ.
::

::hangnum
206\.
::

::gatha1
Svāgataṃ te mahārāja, atho te adurāgataṃ;
::

::gathalast
Nisīda dāni rājīsi {note:rājisi (sī. syā. pī.)}, devarājassa santike.
::

::hangnum
207\.
::

::gatha1
Sakkopi paṭinandittha, vedehaṃ mithilaggahaṃ;
::

::gathalast
Nimantayittha {note:nimantayī ca (sī. pī.)} kāmehi, āsanena ca vāsavo.
::

::hangnum
208\.
::

::gatha1
Sādhu {pb:M:1.0301} khosi anuppatto, āvāsaṃ vasavattinaṃ;
::

::gatha2
Vasa {pb:T:1.0398} devesu rājīsi, sabbakāmasamiddhisu;
::

::gathalast
Tāvatiṃsesu devesu, bhuñja kāme amānuse.
::

::hangnum
209\.
::

::gatha1
Ahaṃ {pb:V:1.0228} pure saggagato ramāmi, naccehi gītehi ca vāditehi;
::

::gatha2
So dāni ajja na ramāmi sagge, āyuṃ nu khīṇo {note:khīṇaṃ (syā.)} maraṇaṃ nu santike;
::

::gathalast
Udāhu mūḷhosmi janindaseṭṭha.
::

::hangnum
210\.
::

::gatha1
Na tāyu {note:na cāyu (sī. pī. ka.)} khīṇaṃ maraṇañca {note:maraṇaṃ te (sī. pī.)} dūre, na cāpi mūḷho naravīraseṭṭha;
::

::gathalast
Tuyhañca {note:tavañca (sī. pī.), tava ca (ka.)} puññāni parittakāni, yesaṃ vipākaṃ idha vedayittho {note:vedayato (pī. ka.)}.
::

::hangnum
211\.
::

::gatha1
Vasa devānubhāvena, rājaseṭṭha disampati;
::

::gathalast
Tāvatiṃsesu devesu, bhuñja kāme amānuse.
::

::hangnum
212\.
::

::gatha1
Yathā yācitakaṃ yānaṃ, yathā yācitakaṃ dhanaṃ;
::

::gathalast
Evaṃ sampadamevetaṃ, yaṃ parato dānapaccayā.
::

::hangnum
213\.
::

::gatha1
Na cāhametamicchāmi, yaṃ parato dānapaccayā;
::

::gathalast
Sayaṃkatāni puññāni, taṃ me āveṇikaṃ {note:āveṇiyaṃ (sī. syā. pī.), āvenikaṃ (ka.)} dhanaṃ.
::

::hangnum
214\.
::

::gatha1
Sohaṃ gantvā manussesu, kāhāmi kusalaṃ bahuṃ;
::

::gatha2
Dānena samacariyāya, saṃyamena damena ca;
::

::gathalast
Yaṃ katvā sukhito hoti, na ca pacchānutappati.
::

::hangnum
215\.
::

::gatha1
Imāni {pb:T:1.0399} tāni khettāni, imaṃ nikkhaṃ sukuṇḍalaṃ;
::

::gathalast
Imā tā haritānūpā, imā najjo savantiyo.
::

::hangnum
216\.
::

::gatha1
Imā tā pokkharaṇī rammā, cakkavākapakūjitā {note:cakkavākūpakūjitā (sī. pī.)};
::

::gatha2
Mandālakehi sañchannā, padumuppalakehi ca;
::

::gathalast
Yassimāni mamāyiṃsu, kiṃ nu te disataṃ gatā.
::

::hangnum
217\.
::

::gatha1
Tānīdha {pb:M:1.0302} khettāni so bhūmibhāgo, teyeva ārāmavanupacārā {note:te ārāmā te vana’me pacārā (sī. pī.), te yeva ārāmavanāni sañcarā (ka.)};
::

::gathalast
Tameva mayhaṃ janataṃ apassato, suññaṃva me nārada khāyate disā.
::

::hangnum
218\.
::

::gatha1
Diṭṭhā mayā vimānāni, obhāsentā catuddisā;
::

::gathalast
Sammukhā devarājassa, tidasānañca sammukhā.
::

::hangnum
219\.
::

::gatha1
Vutthaṃ me bhavanaṃ dibyaṃ {note:dibbaṃ (sī. pī.)}, bhuttā kāmā amānusā;
::

::gathalast
Tāvatiṃsesu devesu, sabbakāmasamiddhisu.
::

::hangnum
220\.
::

::gatha1
Sohaṃ etādisaṃ hitvā, puññāyamhi idhāgato;
::

::gathalast
Dhammameva carissāmi, nāhaṃ rajjena atthiko.
::

::hangnum
221\.
::

::gatha1
Adaṇḍāvacaraṃ maggaṃ, sammāsambuddhadesitaṃ;
::

::gathalast
Taṃ maggaṃ paṭipajjissaṃ, yena gacchanti subbatāti.
::

::centre
Sādhinajātakaṃ {note:sādhinarājajātakaṃ (syā.)} ekādasamaṃ.
::

#### 495. Dasabrāhmaṇajātakaṃ (12)

::hangnum
222\.
::

::gatha1
Rājā {pb:T:1.0400}{pb:V:1.0229} avoca vidhuraṃ, dhammakāmo yudhiṭṭhilo;
::

::gathalast
Brāhmaṇe vidhura pariyesa, sīlavante bahussute.
::

::hangnum
223\.
::

::gatha1
Virate methunā dhammā, ye me bhuñjeyyu {note:bhuñjeyyuṃ (sī.)} bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
224\.
::

::gatha1
Dullabhā brāhmaṇā deva, sīlavanto bahussutā;
::

::gathalast
Viratā methunā dhammā, ye te bhuñjeyyu bhojanaṃ.
::

::hangnum
225\.
::

::gatha1
Dasa khalu mahārāja, yā tā brāhmaṇajātiyo;
::

::gathalast
Tesaṃ vibhaṅgaṃ vicayaṃ {note:viciya (ka.)}, vitthārena suṇohi me.
::

::hangnum
226\.
::

::gatha1
Pasibbake gahetvāna, puṇṇe mūlassa saṃvute;
::

::gathalast
Osadhikāyo {note:osadhikāye (syā. ka.)} ganthenti, nhāpayanti {note:nahāyanti (sī. pī.)} japanti ca.
::

::hangnum
227\.
::

::gatha1
Tikicchakasamā {pb:M:1.0303} rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
228\.
::

::gatha1
Apetā te ca {note:te (sī. pī.)} brahmaññā,
::

::gatha2
(Iti rājā {note:rājā ca (syā. ka.)} korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
229\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
230\.
::

::gatha1
Kiṅkiṇikāyo {note:kiṅkaṇikāyo (ka.), kiṅkiṇiyo (syā.)} gahetvā {note:gahetvāna (sī. syā. pī.)}, ghosenti puratopi te;
::

::gathalast
Pesanānipi gacchanti, rathacariyāsu sikkhare.
::

::hangnum
231\.
::

::gatha1
Paricārakasamā {pb:T:1.0401} rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
232\.
::

::gatha1
Apetā te ca brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
233\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
234\.
::

::gatha1
Kamaṇḍaluṃ {pb:V:1.0230} gahetvāna, vaṅkadaṇḍañca brāhmaṇā;
::

::gatha2
Paccupessanti rājāno, gāmesu nigamesu ca;
::

::gathalast
Nādinne vuṭṭhahissāma, gāmamhi vā vanamhi vā {note:vāmamhi ca vanamhi ca (sī. pī.), gāmamhi nigamamhi vā (syā.)}.
::

::hangnum
235\.
::

::gatha1
Niggāhakasamā rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
236\.
::

::gatha1
Apetā te ca brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
237\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
238\.
::

::gatha1
Parūḷhakacchanakhalomā{pb:M:1.0304}, paṅkadantā rajassirā;
::

::gathalast
Okiṇṇā rajareṇūhi, yācakā vicaranti te.
::

::hangnum
239\.
::

::gatha1
Khāṇughātasamā {pb:T:1.0402} rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
240\.
::

::gatha1
Apetā te ca brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
241\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
242\.
::

::gatha1
Harītakaṃ {note:harīṭakaṃ (bahūsu)} āmalakaṃ, ambaṃ jambuṃ vibhītakaṃ {note:ambajambuvibhīṭakaṃ (sī. pī.)};
::

::gathalast
Labujaṃ dantapoṇāni, beluvā badarāni ca.
::

::hangnum
243\.
::

::gatha1
Rājāyatanaṃ ucchu-puṭaṃ, dhūmanettaṃ madhu-añjanaṃ;
::

::gathalast
Uccāvacāni paṇiyāni, vipaṇenti janādhipa.
::

::hangnum
244\.
::

::gatha1
Vāṇijakasamā rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
245\.
::

::gatha1
Apetā {pb:V:1.0231} te ca brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
246\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
247\.
::

::gatha1
Kasi-vāṇijjaṃ {note:kasiṃ vaṇijjaṃ (sī. pī.)} kārenti, posayanti ajeḷake;
::

::gathalast
Kumāriyo {pb:T:1.0403} pavecchanti, vivāhantāvahanti ca.
::

::hangnum
248\.
::

::gatha1
Samā ambaṭṭhavessehi, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
249\.
::

::gatha1
Apetā te ca brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
250\.
::

::gatha1
Virate {pb:M:1.0305} methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
251\.
::

::gatha1
Nikkhittabhikkhaṃ bhuñjanti, gāmesveke purohitā;
::

::gathalast
Bahū te {note:ne (syā. ka.)} paripucchanti, aṇḍacchedā nilañchakā {note:tilañchakā (pī.)}.
::

::hangnum
252\.
::

::gatha1
Pasūpi tattha haññanti, mahiṃsā sūkarā ajā;
::

::gatha2
Goghātakasamā rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
253\.
::

::gatha1
Apetā te brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
254\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
255\.
::

::gatha1
Asicammaṃ gahetvāna, khaggaṃ paggayha brāhmaṇā;
::

::gathalast
Vessapathesu tiṭṭhanti, satthaṃ abbāhayantipi.
::

::hangnum
256\.
::

::gatha1
Samā {pb:T:1.0404}{pb:V:1.0232} gopanisādehi, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
257\.
::

::gatha1
Apetā te brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
258\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
259\.
::

::gatha1
Araññe kuṭikaṃ katvā, kūṭāni kārayanti te;
::

::gathalast
Sasabiḷāre bādhenti, āgodhā macchakacchapaṃ.
::

::hangnum
260\.
::

::gatha1
Te luddakasamā rāja {note:luddakā te mahārāja (sī. pī.)}, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
261\.
::

::gatha1
Apetā {pb:M:1.0306} te brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
262\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
263\.
::

::gatha1
Aññe dhanassa kāmā hi, heṭṭhāmañce pasakkitā {note:pasakkhitā (sī. syā. pī.)};
::

::gathalast
Rājāno upari nhāyanti, somayāge upaṭṭhite.
::

::hangnum
264\.
::

::gatha1
Malamajjakasamā rāja, tepi vuccanti brāhmaṇā;
::

::gathalast
Akkhātā te mahārāja, tādise nipatāmase.
::

::hangnum
265\.
::

::gatha1
Apetā {pb:T:1.0405} te brahmaññā,
::

::gatha2
(Iti rājā korabyo)
::

::gatha2
Na te vuccanti brāhmaṇā;
::

::gathalast
Aññe vidhura pariyesa, sīlavante bahussute.
::

::hangnum
266\.
::

::gatha1
Virate methunā dhammā, ye me bhuñjeyyu bhojanaṃ;
::

::gathalast
Dakkhiṇaṃ samma dassāma, yattha dinnaṃ mahapphalaṃ.
::

::hangnum
267\.
::

::gatha1
Atthi kho brāhmaṇā deva, sīlavanto bahussutā;
::

::gathalast
Viratā methunā dhammā, ye te bhuñjeyyu bhojanaṃ.
::

::hangnum
268\.
::

::gatha1
Ekañca {pb:V:1.0233} bhattaṃ bhuñjanti, na ca majjaṃ pivanti te;
::

::gathalast
Akkhātā te mahārāja, tādise nipatāmase.
::

::hangnum
269\.
::

::gatha1
Ete kho brāhmaṇā vidhura, sīlavanto bahussutā;
::

::gathalast
Ete vidhura pariyesa, khippañca ne {note:khippaṃva ne (ka.)} nimantayāti.
::

::centre
Dasabrāhmaṇajātakaṃ dvādasamaṃ.
::

#### 496. Bhikkhāparamparajātakaṃ (13)

::hangnum
270\.
::

::gatha1
Sukhumālarūpaṃ disvā {note:disvāna (ka. sī. aṭṭha.)}, raṭṭhā vivanamāgataṃ;
::

::gathalast
Kūṭāgāravarūpetaṃ, mahāsayanamupāsitaṃ {note:mupocitaṃ (bahūsu)}.
::

::hangnum
271\.
::

::gatha1
Tassa {pb:M:1.0307} te pemakenāhaṃ, adāsiṃ vaḍḍhamodanaṃ {note:baddhamodanaṃ (sī. pī.)};
::

::gathalast
Sālīnaṃ vicitaṃ bhattaṃ, suciṃ maṃsūpasecanaṃ.
::

::hangnum
272\.
::

::gatha1
Taṃ tvaṃ bhattaṃ paṭiggayha, brāhmaṇassa adāsayi {note:adāpayi (sī. syā. pī.)};
::

::gathalast
Attānaṃ {pb:T:1.0406} {note:attanā (pī. aṭṭha. pāṭhantaraṃ)} anasitvāna, koyaṃ dhammo namatthu te.
::

::hangnum
273\.
::

::gatha1
Ācariyo brāhmaṇo mayhaṃ, kiccākiccesu byāvaṭo {note:vāvaṭo (ka.)};
::

::gathalast
Garu ca āmantanīyo {note:āmantaṇīyo (sī. pī.)} ca, dātumarahāmi bhojanaṃ.
::

::hangnum
274\.
::

::gatha1
Brāhmaṇaṃ dāni pucchāmi, gotamaṃ rājapūjitaṃ;
::

::gathalast
Rājā te bhattaṃ pādāsi, suciṃ maṃsūpasecanaṃ.
::

::hangnum
275\.
::

::gatha1
Taṃ tvaṃ bhattaṃ paṭiggayha, isissa bhojanaṃ adā;
::

::gathalast
Akhettaññūsi dānassa, koyaṃ dhammo namatthu te.
::

::hangnum
276\.
::

::gatha1
Bharāmi putta {note:putte (sī. pī.)} dāre ca, gharesu gadhito {note:gathito (sī. pī.)} ahaṃ;
::

::gathalast
Bhuñje mānusake kāme, anusāsāmi rājino.
::

::hangnum
277\.
::

::gatha1
Āraññikassa {note:āraññakassa (sī. pī.)} isino, cirarattaṃ tapassino;
::

::gathalast
Vuḍḍhassa bhāvitattassa, dātumarahāmi bhojanaṃ.
::

::hangnum
278\.
::

::gatha1
Isiñca dāni pucchāmi, kisaṃ dhamanisanthataṃ;
::

::gathalast
Parūḷhakacchanakhalomaṃ, paṅkadantaṃ rajassiraṃ.
::

::hangnum
279\.
::

::gatha1
Eko araññe viharasi {note:vihāsi (ka.)}, nāvakaṅkhasi jīvitaṃ;
::

::gathalast
Bhikkhu kena tayā seyyo, yassa tvaṃ bhojanaṃ adā.
::

::hangnum
280\.
::

::gatha1
Khaṇantālukalambāni {note:khaṇamālukalambāni (syā. ka.)}, bilālitakkalāni ca {note:biḷālitakkaḷāni ca (sī. pī.)};
::

::gathalast
Dhunaṃ sāmākanīvāraṃ, saṅghāriyaṃ pasāriyaṃ {note:saṃhāriyaṃ pahāriyaṃ (syā.), saṃsāriyaṃ pasāriyaṃ (ka.)}.
::

::hangnum
281\.
::

::gatha1
Sākaṃ {pb:V:1.0234} bhisaṃ madhuṃ maṃsaṃ, badarāmalakāni ca;
::

::gathalast
Tāni āharitvā {note:āhatva (sī. syā.)} bhuñjāmi, atthi me so pariggaho.
::

::hangnum
282\.
::

::gatha1
Pacanto {pb:T:1.0407}{pb:M:1.0308} apacantassa, amamassa sakiñcano {note:akiñcano (ka.)};
::

::gathalast
Anādānassa sādāno, dātumarahāmi bhojanaṃ.
::

::hangnum
283\.
::

::gatha1
Bhikkhuñca dāni pucchāmi, tuṇhīmāsīna subbataṃ;
::

::gathalast
Isi te bhattaṃ pādāsi, suciṃ maṃsūpasecanaṃ.
::

::hangnum
284\.
::

::gatha1
Taṃ tvaṃ bhattaṃ paṭiggayha, tuṇhī bhuñjasi ekako;
::

::gathalast
Nāññaṃ kañci {note:kiñci (ka.)} nimantesi, koyaṃ dhammo namatthu te.
::

::hangnum
285\.
::

::gatha1
Na pacāmi na pācemi, na chindāmi na chedaye;
::

::gathalast
Taṃ maṃ akiñcanaṃ ñatvā, sabbapāpehi ārataṃ.
::

::hangnum
286\.
::

::gatha1
Vāmena bhikkhamādāya, dakkhiṇena kamaṇḍaluṃ;
::

::gathalast
Isi me bhattaṃ pādāsi, suciṃ maṃsūpasecanaṃ.
::

::hangnum
287\.
::

::gatha1
Ete hi dātumarahanti, samamā sapariggahā;
::

::gathalast
Paccanīkamahaṃ maññe, yo dātāraṃ nimantaye.
::

::hangnum
288\.
::

::gatha1
Atthāya vata me ajja, idhāgacchi rathesabho;
::

::gathalast
Sohaṃ ajja pajānāmi {note:ito pubbe na jānāmi (sī. pī.)}, yattha dinnaṃ mahapphalaṃ.
::

::hangnum
289\.
::

::gatha1
Raṭṭhesu giddhā rājāno, kiccākiccesu brāhmaṇā;
::

::gathalast
Isī mūlaphale giddhā, vippamuttā ca bhikkhavoti.
::

::centre
Bhikkhāparamparajātakaṃ terasamaṃ.
::

Tassuddānaṃ –

::gatha1
Suva {pb:T:1.0408} kinnara mukka kharājinaso, bhisajāta mahesi kapotavaro;
::

::gathalast
Atha mora satacchaka vāṇijako, atha rāja sabrāhmaṇa bhikkhaparanti.
::

::centre
Pakiṇṇakanipātaṃ niṭṭhitaṃ.
::

### 15. Vīsatinipāto

#### 497. Mātaṅgajātakaṃ (1)

::hangnum
1\.
::

::gatha1
Kuto {pb:T:1.0409}{pb:V:1.0235}{pb:M:1.0309} nu āgacchasi dummavāsī {note:rummavāsī (sī. pī.)}, otallako paṃsupisācakova;
::

::gathalast
Saṅkāracoḷaṃ paṭimuñca {note:paṭimucca (sī. pī.)} kaṇṭhe, ko re tuvaṃ hosi {note:hohisi (sī. pī.)} adakkhiṇeyyo.
::

::hangnum
2\.
::

::gatha1
Annaṃ tavedaṃ {note:tava idaṃ (ka. sī. pī.), tavayidaṃ (syā.)} pakataṃ yasassi, taṃ khajjare bhuñjare piyyare ca;
::

::gathalast
Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko.
::

::hangnum
3\.
::

::gatha1
Annaṃ mamedaṃ {note:mama idaṃ (ka. sī. pī.), mamayidaṃ (syā.)} pakataṃ brāhmaṇānaṃ, attatthāya saddahato mamedaṃ {note:mama idaṃ (ka. sī. pī.), mamayidaṃ (syā.)};
::

::gathalast
Apehi etto kimidhaṭṭhitosi, na mādisā tuyhaṃ dadanti jamma.
::

::hangnum
4\.
::

::gatha1
Thale ca ninne ca vapanti bījaṃ, anūpakhette phalamāsamānā {note:māsasānā (sī. pī.), māsiṃ samānā (syā.)};
::

::gathalast
Etāya saddhāya dadāhi dānaṃ, appeva ārādhaye dakkhiṇeyye.
::

::hangnum
5\.
::

::gatha1
Khettāni mayhaṃ viditāni loke, yesāhaṃ {pb:T:1.0410} bījāni patiṭṭhapemi;
::

::gathalast
Ye brāhmaṇā jātimantūpapannā, tānīdha khettāni supesalāni.
::

::hangnum
6\.
::

::gatha1
Jātimado ca atimānitā ca, lobho ca doso ca mado ca moho;
::

::gathalast
Ete aguṇā yesu ca santi {note:yesu vasanti (sī. pī.)} sabbe, tānīdha khettāni apesalāni.
::

::hangnum
7\.
::

::gatha1
Jātimado {pb:M:1.0310} ca atimānitā ca, lobho ca doso ca mado ca moho;
::

::gathalast
Ete aguṇā yesu na santi sabbe, tānīdha khettāni supesalāni.
::

::hangnum
8\.
::

::gatha1
Kvettha gatā {note:kvattha gatā (syā.), kattheva bhaṭṭhā (pī.)} upajotiyo ca, upajjhāyo ca athavā gaṇḍakucchi {note:aṇḍakucchi (sī. syā. pī.)};
::

::gathalast
Imassa daṇḍañca vadhañca datvā, gale gahetvā khalayātha {note:galayātha (ka.)} jammaṃ.
::

::hangnum
9\.
::

::gatha1
Giriṃ nakhena khaṇasi, ayo dantehi {note:dantena (sī. pī.)} khādasi;
::

::gathalast
Jātavedaṃ padahasi, yo isiṃ paribhāsasi.
::

::hangnum
10\.
::

::gatha1
Idaṃ vatvāna mātaṅgo, isi saccaparakkamo;
::

::gathalast
Antalikkhasmiṃ {pb:T:1.0411} pakkāmi {note:pakkami (ka.)}, brāhmaṇānaṃ udikkhataṃ.
::

::hangnum
11\.
::

::gatha1
Āvellitaṃ {note:aveṭhitaṃ (sī. pī.)} piṭṭhito uttamaṅgaṃ, bāhuṃ {note:bāhaṃ (sī. pī.)} pasāreti akammaneyyaṃ {note:akampaneyyaṃ (ka.)};
::

::gathalast
Setāni akkhīni yathā matassa, ko me imaṃ puttamakāsi evaṃ.
::

::hangnum
12\.
::

::gatha1
Idhāgamā {pb:V:1.0236} samaṇo dummavāsī, otallako paṃsupisācakova;
::

::gathalast
Saṅkāracoḷaṃ paṭimuñca kaṇṭhe, so te imaṃ puttamakāsi evaṃ.
::

::hangnum
13\.
::

::gatha1
Katamaṃ disaṃ agamā bhūripañño, akkhātha me māṇavā etamatthaṃ;
::

::gathalast
Gantvāna taṃ paṭikaremu accayaṃ, appeva naṃ putta labhemu jīvitaṃ.
::

::hangnum
14\.
::

::gatha1
Vehāyasaṃ {pb:M:1.0311} agamā bhūripañño, pathaddhuno pannaraseva cando;
::

::gathalast
Api cāpi so purimadisaṃ agacchi, saccappaṭiñño isi sādhurūpo.
::

::hangnum
15\.
::

::gatha1
Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;
::

::gathalast
Setāni akkhīni yathā matassa, ko {pb:T:1.0412} me imaṃ puttamakāsi evaṃ.
::

::hangnum
16\.
::

::gatha1
Yakkhā have santi mahānubhāvā, anvāgatā isayo sādhurūpā;
::

::gathalast
Te duṭṭhacittaṃ kupitaṃ viditvā, yakkhā hi te puttamakaṃsu evaṃ.
::

::hangnum
17\.
::

::gatha1
Yakkhā ca me puttamakaṃsu evaṃ, tvaññeva me mā kuddho {note:kuddha (ka.)} brahmacāri;
::

::gathalast
Tumheva {note:tuyheva (ka.)} pāde saraṇaṃ gatāsmi, anvāgatā puttasokena bhikkhu.
::

::hangnum
18\.
::

::gatha1
Tadeva hi etarahi ca mayhaṃ, manopadoso na mamatthi {note:mama natthi (pī.)} koci;
::

::gathalast
Putto ca te vedamadena matto, atthaṃ na jānāti adhicca vede.
::

::hangnum
19\.
::

::gatha1
Addhā have bhikkhu muhuttakena, sammuyhateva purisassa saññā;
::

::gathalast
Ekāparādhaṃ {note:etāparādhaṃ (ka.)} khama bhūripañña, na paṇḍitā kodhabalā bhavanti.
::

::hangnum
20\.
::

::gatha1
Idañca mayhaṃ uttiṭṭhapiṇḍaṃ, tava {note:natthi sī. pī. potthakesu} maṇḍabyo bhuñjatu appapañño;
::

::gathalast
Yakkhā ca te naṃ {note:te puttaṃ (syā.)} na viheṭhayeyyuṃ, putto {pb:T:1.0413} ca te hessati {note:hohiti (sī. pī.)} so arogo.
::

::hangnum
21\.
::

::gatha1
Maṇḍabya {pb:M:1.0312} bālosi parittapañño, yo puññakhettānamakovidosi;
::

::gathalast
Mahakkasāvesu dadāsi dānaṃ, kiliṭṭhakammesu asaññatesu.
::

::hangnum
22\.
::

::gatha1
Jaṭā ca kesā ajinā nivatthā, jarūdapānaṃva mukhaṃ parūḷhaṃ;
::

::gathalast
Pajaṃ imaṃ passatha dummarūpaṃ {note:rummarūpiṃ (sī. pī.)}, na jaṭājinaṃ tāyati appapaññaṃ.
::

::hangnum
23\.
::

::gatha1
Yesaṃ rāgo ca doso ca, avijjā ca virājitā;
::

::gathalast
Khīṇāsavā arahanto, tesu dinnaṃ mahapphalanti.
::

::centre
Mātaṅgajātakaṃ paṭhamaṃ.
::

#### 498. Cittasambhūtajātakaṃ (2)

::hangnum
24\.
::

::gatha1
Sabbaṃ narānaṃ saphalaṃ suciṇṇaṃ, na kammunā kiñcana moghamatthi;
::

::gathalast
Passāmi sambhūtaṃ mahānubhāvaṃ, sakammunā {pb:T:1.0414} puññaphalūpapannaṃ.
::

::hangnum
25\.
::

::gatha1
Sabbaṃ {pb:V:1.0237} narānaṃ saphalaṃ suciṇṇaṃ, na kammunā kiñcana moghamatthi;
::

::gathalast
Kaccinnu cittassapi evamevaṃ, iddho mano tassa yathāpi mayhaṃ.
::

::hangnum
26\.
::

::gatha1
Sabbaṃ narānaṃ saphalaṃ suciṇṇaṃ, na kammunā kiñcana moghamatthi;
::

::gathalast
Cittampi jānāhi {note:cittaṃ vijānāhi (sī. pī.)} tatheva deva, iddho mano tassa yathāpi tuyhaṃ.
::

::hangnum
27\.
::

::gatha1
Bhavaṃ nu citto sutamaññato te, udāhu te koci naṃ etadakkhā;
::

::gathalast
Gāthā sugītā na mamatthi kaṅkhā, dadāmi te gāmavaraṃ satañca.
::

::hangnum
28\.
::

::gatha1
Na {pb:M:1.0313} cāhaṃ citto sutamaññato me, isī ca me etamatthaṃ asaṃsi;
::

::gathalast
‘‘Gantvāna rañño paṭigāhi {note:paṭigāyi (syā. ka.), paṭigāya (?)} gāthaṃ, api te varaṃ attamano dadeyya’’ {note:api nu te varaṃ attamano dadeyya (syā.), api nu te attamano varaṃ dade (ka.)}.
::

::hangnum
29\.
::

::gatha1
Yojentu ve rājarathe, sukate cittasibbane;
::

::gathalast
Kacchaṃ nāgānaṃ bandhatha, gīveyyaṃ paṭimuñcatha.
::

::hangnum
30\.
::

::gatha1
Āhaññantu {pb:T:1.0415} {note:āhaññare (syā.)} bherimudiṅgasaṅkhe {note:saṅkhā (syā.)}, sīghāni yānāni ca yojayantu;
::

::gathalast
Ajjevahaṃ assamaṃ taṃ gamissaṃ, yattheva dakkhissamisiṃ nisinnaṃ.
::

::hangnum
31\.
::

::gatha1
Suladdhalābho vata me ahosi, gāthā sugītā parisāya majjhe;
::

::gathalast
Svāhaṃ isiṃ sīlavatūpapannaṃ, disvā patīto sumanohamasmi.
::

::hangnum
32\.
::

::gatha1
Āsanaṃ udakaṃ pajjaṃ, paṭiggaṇhātu no bhavaṃ;
::

::gathalast
Agghe bhavantaṃ pucchāma, agghaṃ kurutu no bhavaṃ.
::

::hangnum
33\.
::

::gatha1
Rammañca te āvasathaṃ karontu, nārīgaṇehi paricārayassu;
::

::gathalast
Karohi okāsamanuggahāya, ubhopi maṃ issariyaṃ karoma.
::

::hangnum
34\.
::

::gatha1
Disvā phalaṃ duccaritassa rāja, atho suciṇṇassa mahāvipākaṃ;
::

::gathalast
Attānameva paṭisaṃyamissaṃ, na patthaye putta {note:puttaṃ (sī. pī.)} pasuṃ dhanaṃ vā.
::

::hangnum
35\.
::

::gatha1
Dasevimā vassadasā, maccānaṃ idha jīvitaṃ;
::

::gathalast
Apattaññeva {pb:T:1.0416} taṃ odhiṃ, naḷo chinnova sussati.
::

::hangnum
36\.
::

::gatha1
Tattha {pb:M:1.0314} kā nandi kā khiḍḍā, kā ratī kā dhanesanā;
::

::gathalast
Kiṃ me puttehi dārehi, rāja muttosmi bandhanā.
::

::hangnum
37\.
::

::gatha1
Sohaṃ evaṃ pajānāmi {note:so ahaṃ suppajānāmi (sī. pī.)}, maccu me nappamajjati;
::

::gathalast
Antakenādhipannassa, kā ratī kā dhanesanā.
::

::hangnum
38\.
::

::gatha1
Jāti narānaṃ adhamā janinda, caṇḍālayoni dvipadākaniṭṭhā {note:dipadākaniṭṭhā (sī. pī.)};
::

::gathalast
Sakehi kammehi supāpakehi, caṇḍālagabbhe {note:caṇḍāligabbhe (syā.)} avasimha pubbe.
::

::hangnum
39\.
::

::gatha1
Caṇḍālāhumha avantīsu, migā nerañjaraṃ pati;
::

::gathalast
Ukkusā nammadātīre {note:rammadātīre (syā. ka.)}, tyajja brāhmaṇakhattiyā.
::

::hangnum
40\.
::

::gatha1
Upanīyati {pb:V:1.0238} jīvitamappamāyu, jarūpanītassa {pb:T:1.0417} na santi tāṇā;
::

::gathalast
Karohi pañcāla mameta {note:mameva (syā. ka.)} vākyaṃ, mākāsi kammāni dukkhudrayāni.
::

::hangnum
41\.
::

::gatha1
Upanīyati jīvitamappamāyu, jarūpanītassa na santi tāṇā;
::

::gathalast
Karohi pañcāla mameta vākyaṃ, mākāsi kammāni dukkhapphalāni.
::

::hangnum
42\.
::

::gatha1
Upanīyati jīvitamappamāyu, jarūpanītassa na santi tāṇā;
::

::gathalast
Karohi pañcāla mameta vākyaṃ, mākāsi kammāni rajassirāni.
::

::hangnum
43\.
::

::gatha1
Upanīyati jīvitamappamāyu, vaṇṇaṃ jarā hanti narassa jiyyato;
::

::gathalast
Karohi pañcāla mameta vākyaṃ, mākāsi kammaṃ nirayūpapattiyā.
::

::hangnum
44\.
::

::gatha1
Addhā {pb:M:1.0315} hi saccaṃ vacanaṃ tavetaṃ, yathā isī bhāsasi evametaṃ;
::

::gathalast
Kāmā ca me santi anapparūpā, te duccajā mādisakena bhikkhu.
::

::hangnum
45\.
::

::gatha1
Nāgo yathā paṅkamajjhe byasanno, passaṃ thalaṃ nābhisambhoti gantuṃ;
::

::gathalast
Evampahaṃ {note:evamahaṃ (syā.)} kāmapaṅke byasanno, na bhikkhuno maggamanubbajāmi.
::

::hangnum
46\.
::

::gatha1
Yathāpi mātā ca pitā ca puttaṃ, anusāsare kinti sukhī bhaveyya;
::

::gathalast
Evampi maṃ tvaṃ anusāsa bhante, yathā ciraṃ {note:yamācaraṃ (sī. pī. ka. aṭṭha.)} pecca sukhī bhaveyyaṃ.
::

::hangnum
47\.
::

::gatha1
No {pb:T:1.0418} ce tuvaṃ ussahase janinda, kāme ime mānusake pahātuṃ;
::

::gathalast
Dhammiṃ {note:dhammaṃ (sī. pī.)} baliṃ paṭṭhapayassu rāja, adhammakāro tava {note:adhammakāro ca te (sī. syā. pī.)} māhu raṭṭhe.
::

::hangnum
48\.
::

::gatha1
Dūtā vidhāvantu disā catasso, nimantakā samaṇabrāhmaṇānaṃ;
::

::gathalast
Te annapānena upaṭṭhahassu, vatthena senāsanapaccayena ca.
::

::hangnum
49\.
::

::gatha1
Annena pānena pasannacitto, santappaya samaṇabrāhmaṇe ca;
::

::gathalast
Datvā ca bhutvā ca yathānubhāvaṃ, anindito saggamupehi {note:mupeti (pī. ka.)} ṭhānaṃ.
::

::hangnum
50\.
::

::gatha1
Sace ca taṃ rāja mado saheyya, nārīgaṇehi paricārayantaṃ;
::

::gathalast
Imameva gāthaṃ manasī karohi, bhāsesi {note:bhāsehi (syā. pī. ka.)} cenaṃ parisāya majjhe.
::

::hangnum
51\.
::

::gatha1
Abbhokāsasayo {pb:M:1.0316} jantu, vajantyā khīrapāyito;
::

::gathalast
Parikiṇṇo suvānehi {note:supinehi (sī. pī.)}, svājja rājāti vuccatīti.
::

::centre
Cittasambhūtajātakaṃ dutiyaṃ.
::

#### 499. Sivijātakaṃ (3)

::hangnum
52\.
::

::gatha1
Dūre {pb:T:1.0419} apassaṃ therova, cakkhuṃ yācitumāgato;
::

::gathalast
Ekanettā bhavissāma, cakkhuṃ me dehi yācito.
::

::hangnum
53\.
::

::gatha1
Kenānusiṭṭho {pb:V:1.0239} idha māgatosi, vanibbaka {note:vaṇibbaka (sī.)} cakkhupathāni yācituṃ;
::

::gathalast
Suduccajaṃ yācasi uttamaṅgaṃ, yamāhu nettaṃ purisena duccajaṃ.
::

::hangnum
54\.
::

::gatha1
Yamāhu devesu sujampatīti, maghavāti naṃ āhu manussaloke;
::

::gathalast
Tenānusiṭṭho idha māgatosmi, vanibbako cakkhupathāni yācituṃ.
::

::hangnum
55\.
::

::gatha1
Vanibbato {note:vanibbako (syā. pī.)} mayha vaniṃ {note:vanaṃ (ka.), vaṇiṃ (sī. syā. pī.)} anuttaraṃ, dadāhi te cakkhupathāni yācito;
::

::gathalast
Dadāhi me cakkhupathaṃ anuttaraṃ, yamāhu nettaṃ purisena duccajaṃ.
::

::hangnum
56\.
::

::gatha1
Yena atthena āgacchi {note:āgañchi (sī. pī.)}, yamatthamabhipatthayaṃ;
::

::gathalast
Te te ijjhantu saṅkappā, labha cakkhūni brāhmaṇa.
::

::hangnum
57\.
::

::gatha1
Ekaṃ te yācamānassa, ubhayāni dadāmahaṃ;
::

::gathalast
Sa cakkhumā gaccha janassa pekkhato, yadicchase tvaṃ tadate samijjhatu.
::

::hangnum
58\.
::

::gatha1
Mā {pb:T:1.0420}{pb:M:1.0317} no deva adā cakkhuṃ, mā no sabbe parākari {note:parakkari (syā. ka. aṭṭha.), parikkari (ka.) pari + ā + kari = parākari};
::

::gathalast
Dhanaṃ dehi mahārāja, muttā veḷuriyā bahū.
::

::hangnum
59\.
::

::gatha1
Yutte deva rathe dehi, ājānīye calaṅkate;
::

::gathalast
Nāge dehi mahārāja, hemakappanavāsase.
::

::hangnum
60\.
::

::gatha1
Yathā taṃ sivayo {note:sīviyo (syā.)} sabbe, sayoggā sarathā sadā;
::

::gathalast
Samantā parikireyyuṃ {note:parikareyyuṃ (syā. pī.)}, evaṃ dehi rathesabha.
::

::hangnum
61\.
::

::gatha1
Yo ve dassanti vatvāna, adāne kurute mano;
::

::gathalast
Bhūmyaṃ {note:bhūmyā (sī. pī.)} so patitaṃ pāsaṃ, gīvāyaṃ paṭimuñcati.
::

::hangnum
62\.
::

::gatha1
Yo ve dassanti vatvāna, adāne kurute mano;
::

::gathalast
Pāpā pāpataro hoti, sampatto yamasādhanaṃ.
::

::hangnum
63\.
::

::gatha1
Yañhi yāce tañhi dade, yaṃ na yāce na taṃ dade;
::

::gathalast
Svāhaṃ tameva dassāmi, yaṃ maṃ yācati brāhmaṇo.
::

::hangnum
64\.
::

::gatha1
Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;
::

::gathalast
Kathañhi rājā sivinaṃ anuttaro, cakkhūni dajjā paralokahetu.
::

::hangnum
65\.
::

::gatha1
Na vāhametaṃ yasasā dadāmi, na puttamicche na dhanaṃ na raṭṭhaṃ;
::

::gathalast
Satañca dhammo carito purāṇo, icceva dāne ramate mano mama {note:mamaṃ (sī. pī.)}.
::

::hangnum
66\.
::

::gatha1
Sakhā {pb:T:1.0421} ca mitto ca mamāsi sīvika {note:sīvaka (sī. pī.)}, susikkhito sādhu karohi me vaco;
::

::gathalast
Uddharitvā {note:uddhatva (sī.), laddha tvaṃ (pī.)} cakkhūni mamaṃ jigīsato, hatthesu ṭhapehi {note:āvesi (sī.)} vanibbakassa.
::

::hangnum
67\.
::

::gatha1
Codito {pb:V:1.0240}{pb:M:1.0318} sivirājena, siviko vacanaṅkaro;
::

::gatha2
Rañño cakkhūnuddharitvā {note:cakkhūni uddhatvā (sī. pī.)}, brāhmaṇassūpanāmayi;
::

::gathalast
Sacakkhu brāhmaṇo āsi, andho rājā upāvisi.
::

::hangnum
68\.
::

::gatha1
Tato so katipāhassa, uparūḷhesu cakkhusu;
::

::gathalast
Sūtaṃ āmantayī rājā, sivīnaṃ raṭṭhavaḍḍhano.
::

::hangnum
69\.
::

::gatha1
Yojehi sārathi yānaṃ, yuttañca paṭivedaya;
::

::gathalast
Uyyānabhūmiṃ gacchāma, pokkharañño vanāni ca.
::

::hangnum
70\.
::

::gatha1
So ca pokkharaṇītīre {note:pokkharaṇiyā tīre (sī. pī.)}, pallaṅkena upāvisi;
::

::gathalast
Tassa sakko pāturahu, devarājā sujampati.
::

::hangnum
71\.
::

::gatha1
Sakkohamasmi devindo, āgatosmi tavantike;
::

::gathalast
Varaṃ varassu rājīsi, yaṃ kiñci manasicchasi.
::

::hangnum
72\.
::

::gatha1
Pahūtaṃ me dhanaṃ sakka, balaṃ koso canappako;
::

::gathalast
Andhassa me sato dāni, maraṇaññeva ruccati.
::

::hangnum
73\.
::

::gatha1
Yāni {pb:T:1.0422} saccāni dvipadinda, tāni bhāsassu khattiya;
::

::gathalast
Saccaṃ te bhaṇamānassa, puna cakkhu bhavissati.
::

::hangnum
74\.
::

::gatha1
Ye maṃ yācitumāyanti, nānāgottā vanibbakā;
::

::gatha2
Yopi maṃ yācate tattha, sopi me manaso piyo;
::

::gathalast
Etena saccavajjena, cakkhu me upapajjatha.
::

::hangnum
75\.
::

::gatha1
Yaṃ maṃ so yācituṃ āgā, dehi cakkhunti brāhmaṇo;
::

::gathalast
Tassa cakkhūni pādāsiṃ, brāhmaṇassa vanibbato {note:vaṇibbino (sī.), vanibbino (pī.)}.
::

::hangnum
76\.
::

::gatha1
Bhiyyo maṃ āvisī pīti, somanassañcanappakaṃ;
::

::gathalast
Etena saccavajjena, dutiyaṃ me upapajjatha.
::

::hangnum
77\.
::

::gatha1
Dhammena bhāsitā gāthā, sivīnaṃ raṭṭhavaḍḍhana;
::

::gathalast
Etāni tava nettāni, dibbāni paṭidissare.
::

::hangnum
78\.
::

::gatha1
Tirokuṭṭaṃ tiroselaṃ, samatiggayha pabbataṃ;
::

::gathalast
Samantā yojanasataṃ, dassanaṃ anubhontu te.
::

::hangnum
79\.
::

::gatha1
Ko {pb:M:1.0319} nīdha vittaṃ na dadeyya yācito, api visiṭṭhaṃ supiyampi attano;
::

::gathalast
Tadiṅgha sabbe sivayo samāgatā, dibbāni nettāni mamajja passatha.
::

::hangnum
80\.
::

::gatha1
Tirokuṭṭaṃ tiroselaṃ, samatiggayha pabbataṃ;
::

::gathalast
Samantā yojanasataṃ, dassanaṃ anubhonti me.
::

::hangnum
81\.
::

::gatha1
Na {pb:V:1.0241} cāgamattā paramatthi kiñci, maccānaṃ idha jīvite;
::

::gathalast
Datvāna {pb:T:1.0423} mānusaṃ {note:datvā mānusakaṃ (sī.)} cakkhuṃ, laddhaṃ me {note:me iti padaṃ natthi sī. potthake} cakkhuṃ amānusaṃ.
::

::hangnum
82\.
::

::gatha1
Etampi disvā sivayo, detha dānāni bhuñjatha;
::

::gathalast
Datvā ca bhutvā ca yathānubhāvaṃ, aninditā saggamupetha ṭhānanti.
::

::centre
Sivijātakaṃ tatiyaṃ.
::

#### 500. Sirīmantajātakaṃ (4)

::hangnum
83\.
::

::gatha1
Paññāyupetaṃ siriyā vihīnaṃ, yasassinaṃ vāpi apetapaññaṃ;
::

::gathalast
Pucchāmi taṃ senaka etamatthaṃ, kamettha seyyo kusalā vadanti.
::

::hangnum
84\.
::

::gatha1
Dhīrā ca bālā ca have janinda, sippūpapannā ca asippino ca;
::

::gathalast
Sujātimantopi ajātimassa, yasassino pesakarā {note:pessakarā (sī. pī.)} bhavanti;
::

::gathalast
Etampi disvāna ahaṃ vadāmi, pañño nihīno sirīmāva {note:sirimāva (sī. syā. pī.)} seyyo.
::

::hangnum
85\.
::

::gatha1
Tuvampi pucchāmi anomapañña, mahosadha kevaladhammadassi;
::

::gathalast
Bālaṃ yasassiṃ paṇḍitaṃ appabhogaṃ, kamettha {pb:T:1.0424} seyyo kusalā vadanti.
::

::hangnum
86\.
::

::gatha1
Pāpāni {pb:M:1.0320} kammāni karoti bālo {note:karonti bālā (syā. ka.)}, idhameva {note:idameva (syā. ka. aṭṭha.), imameva (ka.)} seyyo iti maññamāno {note:maññamānā (syā. ka.)};
::

::gatha2
Idhalokadassī paralokamadassī, ubhayattha bālo kalimaggahesi;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
87\.
::

::gatha1
Na sippametaṃ vidadhāti bhogaṃ, na bandhuvā {note:na bandhavā (sī. syā. ka.)} na sarīravaṇṇo yo {note:na sarīrāvakāso (sī. syā. pī.)};
::

::gatha2
Passeḷamūgaṃ sukhamedhamānaṃ, sirī hi naṃ bhajate goravindaṃ {note:gorimandaṃ (sī. pī.)};
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
88\.
::

::gatha1
Laddhā sukhaṃ majjati appapañño, dukkhena phuṭṭhopi pamohameti;
::

::gatha2
Āgantunā dukkhasukhena phuṭṭho, pavedhati vāricarova ghamme;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
89\.
::

::gatha1
Dumaṃ yathā sāduphalaṃ araññe, samantato {pb:T:1.0425} samabhisaranti {note:samabhicaranti (sī. pī.)} pakkhī;
::

::gatha2
Evampi aḍḍhaṃ sadhanaṃ sabhogaṃ, bahujjano bhajati atthahetu;
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
90\.
::

::gatha1
Na sādhu balavā bālo, sāhasā vindate dhanaṃ;
::

::gatha2
Kandantametaṃ dummedhaṃ, kaḍḍhanti nirayaṃ bhusaṃ;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
91\.
::

::gatha1
Yā {pb:V:1.0242}{pb:M:1.0321} kāci najjo gaṅgamabhissavanti, sabbāva tā nāmagottaṃ jahanti;
::

::gatha2
Gaṅgā samuddaṃ paṭipajjamānā, na khāyate iddhiṃ paññopi loke {note:iddhiparo hi loke (ka. sī. syā.), iddhiparo hi loko (sī. pī. aṭṭha.)};
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
92\.
::

::gatha1
Yametamakkhā udadhiṃ mahantaṃ, savanti najjo sabbakālamasaṅkhyaṃ;
::

::gathalast
So sāgaro niccamuḷāravego, velaṃ na acceti mahāsamuddo.
::

::hangnum
93\.
::

::gatha1
Evampi {pb:T:1.0426} bālassa pajappitāni, paññaṃ na acceti sirī kadāci;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
94\.
::

::gatha1
Asaññato cepi paresamatthaṃ, bhaṇāti sandhānagato {note:saṇṭhānagato (syā. pī.), santhānagato (sī.)} yasassī;
::

::gatha2
Tasseva taṃ rūhati ñātimajjhe, sirī hi naṃ {note:sirihīnaṃ (sī. ka.), sirīhīnaṃ (syā. pī.)} kārayate na paññā {note:na pañño (sī.), na paññaṃ (syā. ka.)};
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
95\.
::

::gatha1
Parassa vā attano vāpi hetu, bālo musā bhāsati appapañño;
::

::gatha2
So nindito hoti sabhāya majjhe, pacchāpi {note:peccampi (sī. pī.), peccāpi (?)} so duggatigāmī hoti;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
96\.
::

::gatha1
Atthampi {pb:M:1.0322} ce bhāsati bhūripañño, anāḷhiyo {note:anālayo (pī.)} appadhano daliddo;
::

::gatha2
Na tassa taṃ rūhati ñātimajjhe, sirī {pb:T:1.0427} ca paññāṇavato na hoti;
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
97\.
::

::gatha1
Parassa vā attano vāpi hetu, na bhāsati alikaṃ bhūripañño;
::

::gatha2
So pūjito hoti sabhāya majjhe, pacchāpi so suggatigāmī hoti;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
98\.
::

::gatha1
Hatthī gavassā maṇikuṇḍalā ca, thiyo ca iddhesu kulesu jātā;
::

::gatha2
Sabbāva tā upabhogā bhavanti, iddhassa posassa aniddhimanto;
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
99\.
::

::gatha1
Asaṃvihitakammantaṃ, bālaṃ dummedhamantinaṃ;
::

::gatha2
Sirī jahati dummedhaṃ, jiṇṇaṃva urago tacaṃ;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
100\.
::

::gatha1
Pañca paṇḍitā mayaṃ bhaddante, sabbe {pb:T:1.0428} pañjalikā upaṭṭhitā;
::

::gatha2
Tvaṃ no abhibhuyya issarosi, sakkova bhūtapati devarājā;
::

::gathalast
Etampi disvāna ahaṃ vadāmi, pañño nihīno sirīmāva seyyo.
::

::hangnum
101\.
::

::gatha1
Dāsova {pb:V:1.0243}{pb:M:1.0323} paññassa yasassi bālo, atthesu jātesu tathāvidhesu;
::

::gatha2
Yaṃ paṇḍito nipuṇaṃ saṃvidheti, sammohamāpajjati tattha bālo;
::

::gathalast
Etampi disvāna ahaṃ vadāmi, paññova seyyo na yasassi bālo.
::

::hangnum
102\.
::

::gatha1
Addhā hi paññāva sataṃ pasatthā, kantā sirī bhogaratā manussā;
::

::gathalast
Ñāṇañca buddhānamatulyarūpaṃ, paññaṃ na acceti sirī kadāci.
::

::hangnum
103\.
::

::gatha1
Yaṃ taṃ apucchimha akittayī no, mahosadha kevaladhammadassī;
::

::gatha2
Gavaṃ sahassaṃ usabhañca nāgaṃ, ājaññayutte ca rathe dasa ime;
::

::gathalast
Pañhassa veyyākaraṇena tuṭṭho, dadāmi {pb:T:1.0429} te gāmavarāni soḷasāti.
::

::centre
Sirīmantajātakaṃ {note:sirimandajātakaṃ (sī. syā. pī.)} catutthaṃ.
::

#### 501. Rohaṇamigajātakaṃ (5)

::hangnum
104\.
::

::gatha1
Ete yūthā patiyanti, bhītā maraṇassa {note:maraṇā (syā. pī.), maraṇa (ka.)} cittaka;
::

::gathalast
Gaccha tuvampi mākaṅkhi, jīvissanti tayā saha.
::

::hangnum
105\.
::

::gatha1
Nāhaṃ rohaṇa {note:rohanta (sī. pī.), rohana (syā.)} gacchāmi, hadayaṃ me avakassati;
::

::gathalast
Na taṃ ahaṃ jahissāmi, idha hissāmi jīvitaṃ.
::

::hangnum
106\.
::

::gatha1
Te hi nūna marissanti, andhā apariṇāyakā;
::

::gathalast
Gaccha tuvampi mākaṅkhi, jīvissanti tayā saha.
::

::hangnum
107\.
::

::gatha1
Nāhaṃ rohaṇa gacchāmi, hadayaṃ me avakassati;
::

::gathalast
Na taṃ baddhaṃ {note:bandhaṃ (ka.)} jahissāmi, idha hissāmi jīvitaṃ.
::

::hangnum
108\.
::

::gatha1
Gaccha {pb:M:1.0324} bhīru palāyassu, kūṭe baddhosmi āyase;
::

::gathalast
Gaccha tuvampi mākaṅkhi, jīvissanti tayā saha.
::

::hangnum
109\.
::

::gatha1
Nāhaṃ rohaṇa gacchāmi, hadayaṃ me avakassati;
::

::gathalast
Na taṃ ahaṃ jahissāmi, idha hissāmi jīvitaṃ.
::

::hangnum
110\.
::

::gatha1
Te hi nūna marissanti, andhā apariṇāyakā;
::

::gathalast
Gaccha tuvampi mākaṅkhi, jīvissanti tayā saha.
::

::hangnum
111\.
::

::gatha1
Nāhaṃ rohaṇa gacchāmi, hadayaṃ me avakassati;
::

::gathalast
Na {pb:T:1.0430} taṃ baddhaṃ jahissāmi, idha hissāmi jīvitaṃ.
::

::hangnum
112\.
::

::gatha1
Ayaṃ so luddako eti, luddarūpo {note:ruddarūpo (sī. pī.)} sahāvudho;
::

::gathalast
Yo no vadhissati ajja, usunā sattiyā api {note:mapi (sī. syā. pī.)}.
::

::hangnum
113\.
::

::gatha1
Sā {pb:V:1.0244} muhuttaṃ palāyitvā, bhayaṭṭā {note:bhayaṭṭhā (pī.)} bhayatajjitā;
::

::gathalast
Sudukkaraṃ akarā bhīru, maraṇāyūpanivattatha.
::

::hangnum
114\.
::

::gatha1
Kinnu teme migā honti, muttā baddhaṃ upāsare;
::

::gathalast
Na taṃ cajitumicchanti, jīvitassapi kāraṇā.
::

::hangnum
115\.
::

::gatha1
Bhātaro honti me ludda, sodariyā ekamātukā;
::

::gathalast
Na maṃ cajitumicchanti, jīvitassapi kāraṇā.
::

::hangnum
116\.
::

::gatha1
Te hi nūna marissanti, andhā apariṇāyakā;
::

::gathalast
Pañcannaṃ jīvitaṃ dehi, bhātaraṃ muñca luddaka.
::

::hangnum
117\.
::

::gatha1
So vo ahaṃ pamokkhāmi, mātāpettibharaṃ migaṃ;
::

::gathalast
Nandantu mātāpitaro, muttaṃ disvā mahāmigaṃ.
::

::hangnum
118\.
::

::gatha1
Evaṃ luddaka nandassu, saha sabbehi ñātibhi;
::

::gathalast
Yathāhamajja nandāmi, muttaṃ disvā mahāmigaṃ.
::

::hangnum
119\.
::

::gatha1
Kathaṃ tvaṃ pamokkho {note:kathaṃ pamokkho (sī. pī.), kathaṃ te parokkho (?)} āsi, upanītasmi jīvite;
::

::gathalast
Kathaṃ putta amocesi, kūṭapāsamha luddako.
::

::hangnum
120\.
::

::gatha1
Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;
::

::gathalast
Subhāsitāhi vācāhi, cittako maṃ amocayi.
::

::hangnum
121\.
::

::gatha1
Bhaṇaṃ {pb:M:1.0325} kaṇṇasukhaṃ vācaṃ, hadayaṅgaṃ hadayassitaṃ;
::

::gathalast
Subhāsitāhi {pb:T:1.0431} vācāhi, sutanā maṃ amocayi.
::

::hangnum
122\.
::

::gatha1
Sutvā kaṇṇasukhaṃ vācaṃ, hadayaṅgaṃ hadayassitaṃ;
::

::gathalast
Subhāsitāni sutvāna, luddako maṃ amocayi.
::

::hangnum
123\.
::

::gatha1
Evaṃ ānandito hotu, saha dārehi luddako;
::

::gathalast
Yathā mayajja nandāma, disvā rohaṇamāgataṃ.
::

::hangnum
124\.
::

::gatha1
Nanu tvaṃ avaca {note:avacā (sī. pī.)} ludda, ‘‘migacammāni āhariṃ’’;
::

::gathalast
Atha kena nu vaṇṇena, migacammāni nāhari.
::

::hangnum
125\.
::

::gatha1
Āgamā ceva hatthatthaṃ, kūṭapāsañca so migo;
::

::gathalast
Abajjhi taṃ {note:abajjhi tañca (pī.)} migarājaṃ, tañca muttā upāsare.
::

::hangnum
126\.
::

::gatha1
Tassa me ahu saṃvego, abbhuto lomahaṃsano;
::

::gathalast
Imañcāhaṃ migaṃ haññe, ajja hissāmi jīvitaṃ.
::

::hangnum
127\.
::

::gatha1
Kīdisā te migā ludda, kīdisā dhammikā migā;
::

::gathalast
Kathaṃvaṇṇā kathaṃsīlā, bāḷhaṃ kho ne pasaṃsasi.
::

::hangnum
128\.
::

::gatha1
Odātasiṅgā {pb:V:1.0245} sucivāḷā, jātarūpatacūpamā;
::

::gathalast
Pādā lohitakā tesaṃ, añjitakkhā manoramā.
::

::hangnum
129\.
::

::gatha1
Edisā te migā deva, edisā dhammikā migā;
::

::gathalast
Mātāpettibharā deva, na te so abhihārituṃ {note:abhihārayuṃ (ka. sī.), abhihārayiṃ (syā.), abhihārayaṃ (pī.)}.
::

::hangnum
130\.
::

::gatha1
Dammi nikkhasataṃ ludda, thūlañca maṇikuṇḍalaṃ;
::

::gathalast
Catussadañca {note:caturassañca (syā. ka.)} pallaṅkaṃ, umāpupphasarinnibhaṃ {note:ummāpupphasirinnibhaṃ (sī. syā. pī. ka.)}.
::

::hangnum
131\.
::

::gatha1
Dve {pb:T:1.0432} ca sādisiyo bhariyā, usabhañca gavaṃ sataṃ;
::

::gathalast
Dhammena rajjaṃ kāressaṃ, bahukāro mesi luddaka.
::

::hangnum
132\.
::

::gatha1
Kasivāṇijjā {note:kasī vaṇijjā (sī. syā. pī.)} iṇadānaṃ, uñchācariyā ca luddaka;
::

::gathalast
Etena dāraṃ posehi, mā pāpaṃ akarī punāti {note:akarā punanti (ka. sī. pī.)}.
::

::centre
Rohaṇamigajātakaṃ {note:rohantamigajātakaṃ (sī. pī.)} pañcamaṃ.
::

#### 502. Cūḷahaṃsajātakaṃ (6)

::hangnum
133\.
::

::gatha1
Ete {pb:M:1.0326} haṃsā pakkamanti, vakkaṅgā bhayameritā;
::

::gathalast
Harittaca hemavaṇṇa, kāmaṃ sumukha pakkama.
::

::hangnum
134\.
::

::gatha1
Ohāya maṃ ñātigaṇā, ekaṃ pāsavasaṃ gataṃ;
::

::gathalast
Anapekkhamānā {note:nāpekkhamānā (ka.)} gacchanti, kiṃ eso avahiyyasi.
::

::hangnum
135\.
::

::gatha1
Pateva patataṃ seṭṭha, natthi baddhe sahāyatā {note:sahāyakā (syā.)};
::

::gathalast
Mā anīghāya hāpesi, kāmaṃ sumukha pakkama.
::

::hangnum
136\.
::

::gatha1
Nāhaṃ ‘‘dukkhapareto’’ti {note:dukkhaparetopi (ka.)}, dhataraṭṭha tuvaṃ {note:tavaṃ (sī. pī.)} jahe;
::

::gathalast
Jīvitaṃ maraṇaṃ vā me, tayā saddhiṃ bhavissati.
::

::hangnum
137\.
::

::gatha1
Etadariyassa kalyāṇaṃ, yaṃ tvaṃ sumukha bhāsasi;
::

::gathalast
Tañca vīmaṃsamānohaṃ, ‘‘patatetaṃ’’ avassajiṃ.
::

::hangnum
138\.
::

::gatha1
Apadena padaṃ yāti, antalikkhacaro {note:antalikkhe caro (sī. pī.)} dijo;
::

::gathalast
Ārā pāsaṃ na bujjhi tvaṃ, haṃsānaṃ pavaruttama {note:pavaruttamo (ka. sī. pī.)}.
::

::hangnum
139\.
::

::gatha1
Yadā parābhavo hoti, poso jīvitasaṅkhaye;
::

::gathalast
Atha {pb:T:1.0433} jālañca pāsañca, āsajjāpi na bujjhati.
::

::hangnum
140\.
::

::gatha1
Ete haṃsā pakkamanti, vakkaṅgā bhayameritā;
::

::gathalast
Harittaca hemavaṇṇa, tvaññeva {note:tvañca taṃ (sī.), tvañca (pī.)} avahiyyasi.
::

::hangnum
141\.
::

::gatha1
Ete {pb:V:1.0246} bhutvā ca pitvā ca, pakkamanti vihaṅgamā;
::

::gathalast
Anapekkhamānā vakkaṅgā, tvaññeveko upāsasi.
::

::hangnum
142\.
::

::gatha1
Kinnu tyāyaṃ {note:tāyaṃ (sī. syā. pī.)} dijo hoti, mutto baddhaṃ upāsasi;
::

::gathalast
Ohāya sakuṇā yanti, kiṃ eko avahiyyasi.
::

::hangnum
143\.
::

::gatha1
Rājā me so dijo mitto, sakhā pāṇasamo ca me;
::

::gathalast
Neva naṃ vijahissāmi, yāva kālassa pariyāyaṃ.
::

::hangnum
144\.
::

::gatha1
Yo ca tvaṃ sakhino hetu, pāṇaṃ cajitumicchasi;
::

::gathalast
So te sahāyaṃ muñcāmi, hotu rājā tavānugo.
::

::hangnum
145\.
::

::gatha1
Evaṃ {pb:M:1.0327} luddaka nandassu, saha sabbehi ñātibhi;
::

::gathalast
Yathāhamajja nandāmi, disvā muttaṃ dijādhipaṃ.
::

::hangnum
146\.
::

::gatha1
Kaccinnu bhoto kusalaṃ, kacci bhoto anāmayaṃ;
::

::gathalast
Kacci raṭṭhamidaṃ phītaṃ, dhammena manusāsasi.
::

::hangnum
147\.
::

::gatha1
Kusalañceva me haṃsa, atho haṃsa anāmayaṃ;
::

::gathalast
Atho raṭṭhamidaṃ phītaṃ, dhammena manusāsahaṃ.
::

::hangnum
148\.
::

::gatha1
Kacci bhoto amaccesu, doso koci na vijjati;
::

::gathalast
Kacci ārā amittā te, chāyā dakkhiṇatoriva.
::

::hangnum
149\.
::

::gatha1
Athopi me amaccesu, doso koci na vijjati;
::

::gathalast
Atho {pb:T:1.0434} ārā amittā me, chāyā dakkhiṇatoriva.
::

::hangnum
150\.
::

::gatha1
Kacci te sādisī bhariyā, assavā piyabhāṇinī;
::

::gathalast
Puttarūpayasūpetā, tava chandavasānugā.
::

::hangnum
151\.
::

::gatha1
Atho me sādisī bhariyā, assavā piyabhāṇinī;
::

::gathalast
Puttarūpayasūpetā, mama chandavasānugā.
::

::hangnum
152\.
::

::gatha1
Kacci te bahavo puttā, sujātā raṭṭhavaḍḍhana;
::

::gathalast
Paññājavena sampannā, sammodanti tato tato.
::

::hangnum
153\.
::

::gatha1
Satameko ca me puttā, dhataraṭṭha mayā sutā;
::

::gathalast
Tesaṃ tvaṃ kiccamakkhāhi, nāvarujjhanti {note:nāvarajjhanti (ka. sī. pī.)} te vaco.
::

::hangnum
154\.
::

::gatha1
Upapannopi ce hoti, jātiyā vinayena vā;
::

::gathalast
Atha pacchā kurute yogaṃ, kicche {note:kicce (sī. syā. pī.)} āpāsu {note:āvāsu (syā.), āpadāsu (ka.)} sīdati.
::

::hangnum
155\.
::

::gatha1
Tassa saṃhīrapaññassa, vivaro jāyate mahā;
::

::gathalast
Rattimandhova {note:nattamandhova (sī. pī.)} rūpāni, thūlāni manupassati.
::

::hangnum
156\.
::

::gatha1
Asāre {pb:V:1.0247} sārayogaññū, matiṃ na tveva vindati;
::

::gathalast
Sarabhova giriduggasmiṃ, antarāyeva sīdati.
::

::hangnum
157\.
::

::gatha1
Hīnajaccopi ce hoti, uṭṭhātā dhitimā naro;
::

::gathalast
Ācārasīlasampanno, nise aggīva bhāsati.
::

::hangnum
158\.
::

::gatha1
Etaṃ {pb:M:1.0328} me upamaṃ katvā, putte vijjāsu vācaya {note:ṭhāpasa (syā. ka.)};
::

::gathalast
Saṃvirūḷhetha medhāvī, khette bījaṃva {note:khettabījaṃva (sī. pī.)} vuṭṭhiyāti.
::

::centre
Cūḷahaṃsajātakaṃ chaṭṭhaṃ.
::

#### 503. Sattigumbajātakaṃ (7)

::hangnum
159\.
::

::gatha1
Migaluddo {pb:T:1.0435} mahārājā, pañcālānaṃ rathesabho;
::

::gathalast
Nikkhanto saha senāya, ogaṇo vanamāgamā.
::

::hangnum
160\.
::

::gatha1
Tatthaddasā araññasmiṃ, takkarānaṃ kuṭiṃ kataṃ;
::

::gathalast
Tassā {note:tasmā (syā. pī. ka.)} kuṭiyā nikkhamma, suvo luddāni bhāsati.
::

::hangnum
161\.
::

::gatha1
Sampannavāhano poso, yuvā sammaṭṭhakuṇḍalo {note:kuṇḍalī (syā. ka.)};
::

::gathalast
Sobhati lohituṇhīso, divā sūriyova bhāsati.
::

::hangnum
162\.
::

::gatha1
Majjhanhike {note:majjhantike (sabbattha)} sampatike, sutto rājā sasārathi;
::

::gathalast
Handassābharaṇaṃ sabbaṃ, gaṇhāma sāhasā {note:sahasā (sī. syā. pī.)} mayaṃ.
::

::hangnum
163\.
::

::gatha1
Nisīthepi raho dāni, sutto rājā sasārathi;
::

::gathalast
Ādāya vatthaṃ maṇikuṇḍalañca, hantvāna sākhāhi avattharāma.
::

::hangnum
164\.
::

::gatha1
Kinnu ummattarūpova, sattigumba pabhāsasi;
::

::gathalast
Durāsadā hi rājāno, aggi pajjalito yathā.
::

::hangnum
165\.
::

::gatha1
Atha tvaṃ patikolamba, matto thullāni gajjasi;
::

::gathalast
Mātari mayhaṃ naggāya, kinnu tvaṃ vijigucchase.
::

::hangnum
166\.
::

::gatha1
Uṭṭhehi samma taramāno, rathaṃ yojehi sārathi;
::

::gathalast
Sakuṇo me na ruccati, aññaṃ gacchāma assamaṃ.
::

::hangnum
167\.
::

::gatha1
Yutto ratho mahārāja, yutto ca balavāhano;
::

::gathalast
Adhitiṭṭha mahārāja, aññaṃ gacchāma assamaṃ.
::

::hangnum
168\.
::

::gatha1
Ko {pb:T:1.0436} numeva gatā {note:kva nu’me’pagatā (?)} sabbe, ye asmiṃ paricārakā;
::

::gathalast
Esa gacchati pañcālo, mutto tesaṃ adassanā.
::

::hangnum
169\.
::

::gatha1
Kodaṇḍakāni {pb:V:1.0248}{pb:M:1.0329} gaṇhatha, sattiyo tomarāni ca;
::

::gathalast
Esa gacchati pañcālo, mā vo muñcittha jīvataṃ {note:jīvitaṃ (bahūsu)}.
::

::hangnum
170\.
::

::gatha1
Athāparo paṭinandittha, suvo lohitatuṇḍako;
::

::gathalast
Svāgataṃ te mahārāja, atho te adurāgataṃ;
::

::gathalast
Issarosi anuppatto, yaṃ idhatthi pavedaya.
::

::hangnum
171\.
::

::gatha1
Tindukāni piyālāni, madhuke kāsumāriyo;
::

::gathalast
Phalāni khuddakappāni, bhuñja rāja varaṃ varaṃ.
::

::hangnum
172\.
::

::gatha1
Idampi pānīyaṃ sītaṃ, ābhataṃ girigabbharā;
::

::gathalast
Tato piva mahārāja, sace tvaṃ abhikaṅkhasi.
::

::hangnum
173\.
::

::gatha1
Araññaṃ uñchāya gatā, ye asmiṃ paricārakā;
::

::gathalast
Sayaṃ uṭṭhāya gaṇhavho, hatthā me natthi dātave.
::

::hangnum
174\.
::

::gatha1
Bhaddako vatayaṃ pakkhī, dijo paramadhammiko;
::

::gathalast
Atheso itaro pakkhī, suvo luddāni bhāsati.
::

::hangnum
175\.
::

::gatha1
‘‘Etaṃ hanatha bandhatha, mā vo muñcittha jīvataṃ’’;
::

::gathalast
Iccevaṃ vilapantassa, sotthiṃ {note:sotthī (syā.)} pattosmi assamaṃ.
::

::hangnum
176\.
::

::gatha1
Bhātarosma mahārāja, sodariyā ekamātukā;
::

::gathalast
Ekarukkhasmiṃ saṃvaḍḍhā, nānākhettagatā ubho.
::

::hangnum
177\.
::

::gatha1
Sattigumbo ca corānaṃ, ahañca isīnaṃ idha;
::

::gathalast
Asataṃ {pb:T:1.0437} so, sataṃ ahaṃ, tena dhammena no vinā.
::

::hangnum
178\.
::

::gatha1
Tattha vadho ca bandho ca, nikatī vañcanāni ca;
::

::gathalast
Ālopā sāhasākārā, tāni so tattha sikkhati.
::

::hangnum
179\.
::

::gatha1
Idha saccañca dhammo ca, ahiṃsā saṃyamo damo;
::

::gathalast
Āsanūdakadāyīnaṃ, aṅke vaddhosmi bhāradha {note:bhārata (sī. syā. pī.)}.
::

::hangnum
180\.
::

::gatha1
Yaṃ yañhi rāja bhajati, santaṃ vā yadi vā asaṃ;
::

::gathalast
Sīlavantaṃ visīlaṃ vā, vasaṃ tasseva gacchati.
::

::hangnum
181\.
::

::gatha1
Yādisaṃ kurute mittaṃ, yādisaṃ cūpasevati;
::

::gathalast
Sopi tādisako hoti, sahavāso hi {note:sahavāsopi (syā. ka.)} tādiso.
::

::hangnum
182\.
::

::gatha1
Sevamāno {pb:M:1.0330} sevamānaṃ, samphuṭṭho samphusaṃ paraṃ;
::

::gatha2
Saro diddho kalāpaṃva, alittamupalimpati;
::

::gathalast
Upalepabhayā {note:upalimpabhayā (syā. ka.)} dhīro, neva pāpasakhā siyā.
::

::hangnum
183\.
::

::gatha1
Pūtimacchaṃ {pb:V:1.0249} kusaggena, yo naro upanayhati;
::

::gathalast
Kusāpi pūti {note:pūtī (sī. pī.)} vāyanti, evaṃ bālūpasevanā.
::

::hangnum
184\.
::

::gatha1
Tagarañca palāsena, yo naro upanayhati;
::

::gathalast
Pattāpi surabhi {note:surabhī (sī. syā. pī.)} vāyanti, evaṃ dhīrūpasevanā.
::

::hangnum
185\.
::

::gatha1
Tasmā pattapuṭasseva {note:phalapuṭasseva (sī. pī.), palapuṭasseva (ka. aṭṭha.), palāsapuṭasseva (syā. ka.)}, ñatvā sampākamattano;
::

::gatha2
Asante nopaseveyya, sante seveyya paṇḍito;
::

::gathalast
Asanto nirayaṃ nenti, santo pāpenti suggatinti.
::

::centre
Sattigumbajātakaṃ sattamaṃ.
::

#### 504. Bhallātiyajātakaṃ (8)

::hangnum
186\.
::

::gatha1
Bhallātiyo {pb:T:1.0438} {note:bhallāṭiyo (sī. pī.)} nāma ahosi rājā, raṭṭhaṃ pahāya migavaṃ acāri so;
::

::gathalast
Agamā girivaraṃ gandhamādanaṃ, supupphitaṃ {note:sampupphitaṃ (sī. pī.)} kimpurisānuciṇṇaṃ.
::

::hangnum
187\.
::

::gatha1
Sāḷūrasaṅghañca nisedhayitvā, dhanuṃ {note:dhanu (sī. syā. pī.)} kalāpañca so nikkhipitvā;
::

::gathalast
Upāgami vacanaṃ vattukāmo, yatthaṭṭhitā kimpurisā ahesuṃ.
::

::hangnum
188\.
::

::gatha1
Himaccaye hemavatāya tīre, kimidhaṭṭhitā mantayavho abhiṇhaṃ;
::

::gathalast
Pucchāmi vo mānusadehavaṇṇe, kathaṃ nu {note:kathaṃ vo (sī. syā. pī.)} jānanti manussaloke.
::

::hangnum
189\.
::

::gatha1
Mallaṃ {pb:M:1.0331} giriṃ paṇḍarakaṃ tikūṭaṃ, sītodakā {note:sītodiyā (sī. pī.), sītodikā (?)} anuvicarāma najjo;
::

::gathalast
Migā manussāva nibhāsavaṇṇā, jānanti no kimpurisāti ludda.
::

::hangnum
190\.
::

::gatha1
Sukiccharūpaṃ paridevayavho {note:paridevathavho (?) moggallānabyākaraṇe 6.38 suttaṃ}, āliṅgito cāsi piyo piyāya;
::

::gathalast
Pucchāmi vo mānusadehavaṇṇe, kimidha vane rodatha appatītā.
::

::hangnum
191\.
::

::gatha1
Sukiccharūpaṃ paridevayavho, āliṅgito cāsi piyo piyāya;
::

::gathalast
Pucchāmi vo mānusadehavaṇṇe, kimidha vane vilapatha appatītā.
::

::hangnum
192\.
::

::gatha1
Sukiccharūpaṃ paridevayavho, āliṅgito cāsi piyo piyāya;
::

::gathalast
Pucchāmi vo mānusadehavaṇṇe, kimidha {pb:T:1.0439} vane socatha appatītā.
::

::hangnum
193\.
::

::gatha1
Mayekarattaṃ {note:rattiṃ (pī.)} vippavasimha ludda, akāmakā aññamaññaṃ sarantā;
::

::gathalast
Tamekarattaṃ anutappamānā, socāma ‘‘sā ratti punaṃ na hessati’’.
::

::hangnum
194\.
::

::gatha1
Yamekarattaṃ anutappathetaṃ, dhanaṃ va naṭṭhaṃ pitaraṃ va petaṃ;
::

::gathalast
Pucchāmi vo mānusadehavaṇṇe, kathaṃ vinā vāsamakappayittha.
::

::hangnum
195\.
::

::gatha1
Yamimaṃ {pb:V:1.0250} {note:yayimaṃ (ka. sī.)} nadiṃ passasi sīghasotaṃ, nānādumacchādanaṃ selakūlaṃ {note:dumacchadanaṃ selakūṭaṃ (sī. pī.), dumasañchannaṃ selakūlaṃ (ka.)};
::

::gathalast
Taṃ me piyo uttari vassakāle, mamañca {pb:T:1.0440} maññaṃ anubandhatīti.
::

::hangnum
196\.
::

::gatha1
Ahañca {pb:M:1.0332} aṅkolakamocināmi, atimuttakaṃ sattaliyothikañca;
::

::gathalast
‘‘Piyo ca me hehiti mālabhārī, ahañca naṃ mālinī ajjhupessaṃ’’.
::

::hangnum
197\.
::

::gatha1
Ahañcidaṃ kuravakamocināmi, uddālakā pāṭalisindhuvārakā {note:sindhuvāritā (syā. pī. ka.)};
::

::gathalast
‘‘Piyo ca me hehiti mālabhārī, ahañca naṃ mālinī ajjhupessaṃ’’.
::

::hangnum
198\.
::

::gatha1
Ahañca sālassa supupphitassa, oceyya pupphāni karomi mālaṃ;
::

::gathalast
‘‘Piyo ca me hehiti mālabhārī, ahañca naṃ mālinī ajjhupessaṃ’’.
::

::hangnum
199\.
::

::gatha1
Ahañca sālassa supupphitassa, oceyya pupphāni karomi bhāraṃ;
::

::gathalast
Idañca no hehiti santharatthaṃ, yatthajjimaṃ {note:yatthajjamaṃ (sī. pī.)} viharissāma {note:viharissāmu (pī.)} rattiṃ.
::

::hangnum
200\.
::

::gatha1
Ahañca kho agaḷuṃ {note:aggalu (syā. ka.), akaluṃ (pī.)} candanañca, silāya piṃsāmi pamattarūpā;
::

::gathalast
‘‘Piyo ca me hehiti rositaṅgo, ahañca {pb:T:1.0441} naṃ rositā ajjhupessaṃ’’.
::

::hangnum
201\.
::

::gatha1
Athāgamā salilaṃ sīghasotaṃ, nudaṃ sāle salaḷe kaṇṇikāre;
::

::gathalast
Āpūratha {note:apūratha (sī. pī.), āpūrathe (syā.)} tena muhuttakena, sāyaṃ nadī āsi mayā suduttarā.
::

::hangnum
202\.
::

::gatha1
Ubhosu tīresu mayaṃ tadā ṭhitā, sampassantā ubhayo aññamaññaṃ;
::

::gathalast
Sakimpi rodāma sakiṃ hasāma, kicchena no āgamā {note:agamā (sī. syā. pī.)} saṃvarī sā.
::

::hangnum
203\.
::

::gatha1
Pātova {pb:M:1.0333} {note:pāto ca (sī. syā. pī.)} kho uggate sūriyamhi, catukkaṃ nadiṃ uttariyāna ludda;
::

::gathalast
Āliṅgiyā aññamaññaṃ mayaṃ ubho, sakimpi rodāma sakiṃ hasāma.
::

::hangnum
204\.
::

::gatha1
Tīhūnakaṃ sattasatāni ludda, yamidha mayaṃ vippavasimha pubbe;
::

::gathalast
Vassekimaṃ {note:vāsekimaṃ (sī. pī.)} jīvitaṃ bhūmipāla, ko nīdha kantāya vinā vaseyya.
::

::hangnum
205\.
::

::gatha1
Āyuñca vo kīvatako nu samma, sacepi jānātha vadetha āyuṃ;
::

::gathalast
Anussavā vuḍḍhato āgamā vā, akkhātha {pb:T:1.0442} me taṃ avikampamānā.
::

::hangnum
206\.
::

::gatha1
Āyuñca no vassasahassaṃ ludda, na cantarā pāpako atthi rogo;
::

::gathalast
Appañca {note:appaṃva (syā. ka.)} dukkhaṃ sukhameva bhiyyo, avītarāgā vijahāma jīvitaṃ.
::

::hangnum
207\.
::

::gatha1
Idañca sutvāna amānusānaṃ, bhallātiyo ittara jīvitanti;
::

::gathalast
Nivattatha na migavaṃ acari, adāsi dānāni abhuñji bhoge.
::

::hangnum
208\.
::

::gatha1
Idañca sutvāna amānusānaṃ, sammodatha mā kalahaṃ akattha;
::

::gathalast
Mā vo tapī attakammāparādho, yathāpi te kimpurisekarattaṃ.
::

::hangnum
209\.
::

::gatha1
Idañca {pb:V:1.0251} sutvāna amānusānaṃ, sammodatha mā vivādaṃ akattha;
::

::gathalast
Mā vo tapī attakammāparādho, yathāpi te kimpurisekarattaṃ.
::

::hangnum
210\.
::

::gatha1
Vividhaṃ {pb:M:1.0334} {note:vividha (sī. syā.)} adhimanā suṇomahaṃ, vacanapathaṃ tava atthasaṃhitaṃ;
::

::gathalast
Muñcaṃ {note:muñca (sī. pī.)} giraṃ nudaseva me daraṃ, samaṇa {pb:T:1.0443} sukhāvaha jīva me ciranti.
::

::centre
Bhallātiyajātakaṃ aṭṭhamaṃ.
::

#### 505. Somanassajātakaṃ (9)

::hangnum
211\.
::

::gatha1
Ko taṃ hiṃsati heṭheti, kiṃ {note:kinnu (pī. ka.)} dummano socasi appatīto;
::

::gathalast
Kassajja mātāpitaro rudantu, kvajja setu {note:ko nvejja seti (ka.), ko ajja setu (?)} nihato pathabyā.
::

::hangnum
212\.
::

::gatha1
Tuṭṭhosmi deva tava dassanena, cirassaṃ passāmi taṃ bhūmipāla;
::

::gathalast
Ahiṃsako reṇumanuppavissa, puttena te heṭhayitosmi {note:pothayitosmi (ka.)} deva.
::

::hangnum
213\.
::

::gatha1
Āyantu dovārikā khaggabandhā {note:khaggabaddhā (sī. pī.)}, kāsāviyā yantu {note:hantu (ka.)} antepurantaṃ;
::

::gathalast
Hantvāna taṃ somanassaṃ kumāraṃ, chetvāna sīsaṃ varamāharantu.
::

::hangnum
214\.
::

::gatha1
Pesitā rājino dūtā, kumāraṃ etadabravuṃ;
::

::gathalast
Issarena vitiṇṇosi, vadhaṃ pattosi khattiya.
::

::hangnum
215\.
::

::gatha1
Sa rājaputto paridevayanto, dasaṅguliṃ añjaliṃ paggahetvā;
::

::gathalast
Ahampi {pb:T:1.0444} icchāmi janinda daṭṭhuṃ, jīvaṃ maṃ netvā {note:jīvaṃ panetvā (sī. pī.)} paṭidassayetha.
::

::hangnum
216\.
::

::gatha1
Tassa taṃ vacanaṃ sutvā, rañño puttaṃ adassayuṃ;
::

::gathalast
Putto ca pitaraṃ disvā, dūratovajjhabhāsatha.
::

::hangnum
217\.
::

::gatha1
Āgacchuṃ {pb:M:1.0335} {note:āgañchuṃ (sī.), āgañchu (pī.)} dovārikā khaggabandhā, kāsāviyā hantu mamaṃ janinda;
::

::gathalast
Akkhāhi me pucchito etamatthaṃ, aparādho ko nidha mamajja atthi.
::

::hangnum
218\.
::

::gatha1
Sāyañca pāto udakaṃ sajāti, aggiṃ sadā pāricaratappamatto;
::

::gathalast
Taṃ tādisaṃ saṃyataṃ brahmacāriṃ, kasmā tuvaṃ brūsi gahappatīti.
::

::hangnum
219\.
::

::gatha1
Tālā ca mūlā ca phalā ca deva, pariggahā vividhā santimassa;
::

::gathalast
Te rakkhati gopayatappamatto, {note:brāhmaṇo gahapati tena hoti (sī. syā. pī.)} tasmā ahaṃ brūmi gahappatīti {note:brāhmaṇo gahapati tena hoti (sī. syā. pī.)}.
::

::hangnum
220\.
::

::gatha1
Saccaṃ kho etaṃ vadasi kumāra, pariggahā vividhā santimassa;
::

::gathalast
Te rakkhati gopayatappamatto, sa {note:natthi idaṃ sī. syā. pī. potthakesu} brāhmaṇo {pb:T:1.0445} gahapati tena hoti.
::

::hangnum
221\.
::

::gatha1
Suṇantu mayhaṃ parisā samāgatā, sanegamā jānapadā ca sabbe;
::

::gathalast
Bālāyaṃ bālassa vaco nisamma, ahetunā ghātayate maṃ {note:ghātayate (sī. pī.)} janindo.
::

::hangnum
222\.
::

::gatha1
Daḷhasmi {pb:V:1.0252} mūle visaṭe virūḷhe, dunnikkayo veḷu pasākhajāto;
::

::gathalast
Vandāmi pādāni tava {note:tavaṃ (sī. pī.)} janinda, anujāna maṃ pabbajissāmi deva.
::

::hangnum
223\.
::

::gatha1
Bhuñjassu bhoge vipule kumāra, sabbañca te issariyaṃ dadāmi;
::

::gathalast
Ajjeva tvaṃ kurūnaṃ hohi rājā, mā pabbajī pabbajjā hi dukkhā.
::

::hangnum
224\.
::

::gatha1
Kinnūdha {pb:M:1.0336} deva tavamatthi bhogā, pubbevahaṃ {note:pubbe cahaṃ (ka.)} devaloke ramissaṃ;
::

::gathalast
Rūpehi saddehi atho rasehi, gandhehi phassehi manoramehi.
::

::hangnum
225\.
::

::gatha1
Bhuttā ca me {note:bhuttā (sī. pī.)} bhogā tidivasmiṃ deva, parivāritā {note:paricāritā (ka.)} accharānaṃ gaṇena {note:accharāsaṃgaṇena (syā. pī. ka.)};
::

::gathalast
Tuvañca {note:tavañca (sī. pī.)} bālaṃ paraneyyaṃ viditvā, na {pb:T:1.0446} tādise rājakule vaseyyaṃ.
::

::hangnum
226\.
::

::gatha1
Sacāhaṃ bālo paraneyyo asmi, ekāparādhaṃ {note:etāparādhaṃ (ka.)} khama putta mayhaṃ;
::

::gathalast
Punapi ce edisakaṃ bhaveyya, yathāmatiṃ somanassa karohi.
::

::hangnum
227\.
::

::gatha1
Anisamma kataṃ kammaṃ, anavatthāya cintitaṃ;
::

::gathalast
Bhesajjasseva vebhaṅgo, vipāko hoti pāpako.
::

::hangnum
228\.
::

::gatha1
Nisamma ca kataṃ kammaṃ, sammāvatthāya cintitaṃ;
::

::gathalast
Bhesajjasseva sampatti, vipāko hoti bhadrako.
::

::hangnum
229\.
::

::gatha1
Alaso gihī kāmabhogī na sādhu, asaññato pabbajito na sādhu;
::

::gathalast
Rājā na sādhu anisammakārī, yo paṇḍito kodhano taṃ na sādhu.
::

::hangnum
230\.
::

::gatha1
Nisamma khattiyo kayirā, nānisamma disampati;
::

::gathalast
Nisammakārino rāja, yaso kitti ca vaḍḍhati.
::

::hangnum
231\.
::

::gatha1
Nisamma daṇḍaṃ paṇayeyya issaro, vegā kataṃ tappati bhūmipāla;
::

::gathalast
Sammāpaṇīdhī ca narassa atthā, anānutappā te bhavanti pacchā.
::

::hangnum
232\.
::

::gatha1
Anānutappāni {pb:M:1.0337} hi ye karonti, vibhajja {pb:T:1.0447} kammāyatanāni loke;
::

::gathalast
Viññuppasatthāni sukhudrayāni, bhavanti buddhānumatāni {note:vaddhānumatāni (sī. pī.)} tāni.
::

::hangnum
233\.
::

::gatha1
Āgacchuṃ dovārikā khaggabandhā, kāsāviyā hantu mamaṃ janinda;
::

::gathalast
Mātuñca {note:mātucca (pī.)} aṅkasmimahaṃ nisinno, ākaḍḍhito sahasā tehi deva.
::

::hangnum
234\.
::

::gatha1
Kaṭukañhi sambādhaṃ sukicchaṃ {note:sukiccha (sī. pī.)} patto, madhurampi yaṃ jīvitaṃ laddha rāja;
::

::gathalast
Kicchenahaṃ ajja vadhā pamutto, pabbajjamevābhimanohamasmi.
::

::hangnum
235\.
::

::gatha1
Putto tavāyaṃ taruṇo sudhamme, anukampako somanasso kumāro;
::

::gathalast
Taṃ yācamāno na labhāmi svajja {note:sajja (sī. pī.)}, arahasi naṃ yācitave {note:yācituye (ka.)} tuvampi.
::

::hangnum
236\.
::

::gatha1
Ramassu {pb:V:1.0253} bhikkhācariyāya putta, nisamma dhammesu paribbajassu;
::

::gathalast
Sabbesu bhūtesu nidhāya daṇḍaṃ, anindito brahmamupehi ṭhānaṃ.
::

::hangnum
237\.
::

::gatha1
Acchera {note:acchariya (sī. syā. pī.)} rūpaṃ vata yādisañca, dukkhitaṃ {pb:T:1.0448} maṃ dukkhāpayase sudhamme;
::

::gathalast
Yācassu puttaṃ iti vuccamānā, bhiyyova ussāhayase kumāraṃ.
::

::hangnum
238\.
::

::gatha1
Ye vippamuttā anavajjabhogino {note:bhojino (sī. syā. pī.)}, parinibbutā lokamimaṃ caranti;
::

::gathalast
Tamariyamaggaṃ paṭipajjamānaṃ, na ussahe vārayituṃ kumāraṃ.
::

::hangnum
239\.
::

::gatha1
Addhā {pb:M:1.0338} have sevitabbā sapaññā, bahussutā ye bahuṭhānacintino;
::

::gathalast
Yesāyaṃ sutvāna subhāsitāni, appossukkā vītasokā sudhammāti.
::

::centre
Somanassajātakaṃ navamaṃ.
::

#### 506. Campeyyajātakaṃ (10)

::hangnum
240\.
::

::gatha1
Kā nu vijjurivābhāsi, osadhī viya tārakā;
::

::gathalast
Devatā nusi gandhabbī, na taṃ maññāmi mānusiṃ {note:mānusī (syā. ka.)}.
::

::hangnum
241\.
::

::gatha1
Namhi devī na gandhabbī, na mahārāja mānusī;
::

::gathalast
Nāgakaññāsmi bhaddante, atthenamhi idhāgatā.
::

::hangnum
242\.
::

::gatha1
Vibbhantacittā kupitindriyāsi, nettehi te vārigaṇā savanti;
::

::gathalast
Kiṃ {pb:T:1.0449} te naṭṭhaṃ kiṃ pana patthayānā, idhāgatā nāri tadiṅgha brūhi.
::

::hangnum
243\.
::

::gatha1
Yamuggatejo uragoti cāhu, nāgoti naṃ āhu janā janinda;
::

::gathalast
Tamaggahī puriso jīvikattho, taṃ bandhanā muñca patī mameso.
::

::hangnum
244\.
::

::gatha1
Kathaṃ nvayaṃ balaviriyūpapanno, hatthatta {note:hatthattha (sī. syā. pī.)} māgacchi vanibbakassa;
::

::gathalast
Akkhāhi me nāgakaññe tamatthaṃ, kathaṃ vijānemu gahītanāgaṃ.
::

::hangnum
245\.
::

::gatha1
Nagarampi nāgo bhasmaṃ kareyya, tathā hi so balaviriyūpapanno;
::

::gathalast
Dhammañca nāgo apacāyamāno, tasmā parakkamma tapo karoti.
::

::hangnum
246\.
::

::gatha1
Cātuddasiṃ {pb:M:1.0339} pañcadasiṃ {note:pannarasiṃ (sī. syā. pī.)} ca rāja, catuppathe sammati nāgarājā;
::

::gathalast
Tamaggahī puriso jīvikattho, taṃ bandhanā muñca patī mameso.
::

::hangnum
247\.
::

::gatha1
Soḷasitthisahassāni, āmuttamaṇikuṇḍalā;
::

::gathalast
Vārigehasayā nārī {note:nāriyo (pī.)}, tāpi taṃ saraṇaṃ gatā.
::

::hangnum
248\.
::

::gatha1
Dhammena {pb:T:1.0450} mocehi asāhasena, gāmena nikkhena gavaṃ satena;
::

::gathalast
Ossaṭṭhakāyo urago carātu, puññatthiko muñcatu bandhanasmā.
::

::hangnum
249\.
::

::gatha1
Dhammena {pb:V:1.0254} mocemi asāhasena, gāmena nikkhena gavaṃ satena;
::

::gathalast
Ossaṭṭhakāyo urago carātu, puññatthiko muñcatu bandhanasmā.
::

::hangnum
250\.
::

::gatha1
Dammi nikkhasataṃ ludda, thūlañca maṇikuṇḍalaṃ;
::

::gathalast
Catussadañca pallaṅkaṃ, umāpupphasarinnibhaṃ.
::

::hangnum
251\.
::

::gatha1
Dve ca sādisiyo bhariyā, usabhañca gavaṃ sataṃ;
::

::gathalast
Ossaṭṭhakāyo urago carātu, puññatthiko muñcatu bandhanasmā.
::

::hangnum
252\.
::

::gatha1
Vināpi dānā tava vacanaṃ janinda, muñcemu naṃ uragaṃ bandhanasmā;
::

::gathalast
Ossaṭṭhakāyo urago carātu, puññatthiko muñcatu bandhanasmā.
::

::hangnum
253\.
::

::gatha1
Mutto campeyyako nāgo, rājānaṃ etadabravi;
::

::gathalast
Namo te kāsirājatthu, namo te kāsivaḍḍhana;
::

::gathalast
Añjaliṃ te paggaṇhāmi, passeyyaṃ me nivesanaṃ.
::

::hangnum
254\.
::

::gatha1
Addhā {pb:T:1.0451}{pb:M:1.0340} hi dubbissasametamāhu, yaṃ mānuso vissase amānusamhi;
::

::gathalast
Sace ca maṃ yācasi etamatthaṃ, dakkhemu te nāga nivesanāni.
::

::hangnum
255\.
::

::gatha1
Sacepi {note:sace hi (sī. pī. aṭṭha.)} vāto girimāvaheyya, cando ca suriyo ca chamā pateyyuṃ;
::

::gathalast
Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.
::

::hangnum
256\.
::

::gatha1
Nabhaṃ phaleyya udadhīpi susse, saṃvaṭṭaye {note:saṃvaṭṭeyaṃ (sī. pī.), saṃvaṭṭeyya (syā. ka.)} bhūtadharā vasundharā;
::

::gathalast
Siluccayo meru samūlamuppate {note:mubbahe (sī. syā. pī. ka. aṭṭha.), muṭṭhahe (ka.)}, na tvevahaṃ rāja musā bhaṇeyyaṃ.
::

::hangnum
257\.
::

::gatha1
Addhā hi dubbissasametamāhu, yaṃ mānuso vissase amānusamhi;
::

::gathalast
Sace ca maṃ yācasi etamatthaṃ, dakkhemu te nāga nivesanāni.
::

::hangnum
258\.
::

::gatha1
Tumhe khottha ghoravisā uḷārā, mahātejā khippakopī ca hotha;
::

::gathalast
Maṃkāraṇā {note:mama kāraṇā (sī. syā. pī.)} bandhanasmā pamutto, arahasi no jānituye {note:jānitāye (sī.), jānitave (syā.), jānitaye (pī.)} katāni.
::

::hangnum
259\.
::

::gatha1
So {pb:T:1.0452} paccataṃ niraye ghorarūpe, mā kāyikaṃ sātamalattha kiñci;
::

::gathalast
Peḷāya baddho maraṇaṃ upetu, yo tādisaṃ kammakataṃ na jāne.
::

::hangnum
260\.
::

::gatha1
Saccappaṭiññā {pb:M:1.0341} tavamesa hotu, akkodhano hohi anupanāhī;
::

::gathalast
Sabbañca te nāgakulaṃ supaṇṇā, aggiṃva gimhesu {note:gimhāsu (sī. syā. pī.)} vivajjayantu.
::

::hangnum
261\.
::

::gatha1
Anukampasī nāgakulaṃ janinda, mātā yathā suppiyaṃ ekaputtaṃ;
::

::gathalast
Ahañca te nāgakulena saddhiṃ, kāhāmi veyyāvaṭikaṃ uḷāraṃ.
::

::hangnum
262\.
::

::gatha1
Yojentu ve rājarathe sucitte, kambojake assatare sudante;
::

::gathalast
Nāge ca yojentu suvaṇṇakappane, dakkhemu nāgassa nivesanāni.
::

::hangnum
263\.
::

::gatha1
Bherī {pb:V:1.0255} mudiṅgā {note:mutiṅgā (sī. pī.)} paṇavā ca saṅkhā, avajjayiṃsu uggasenassa rañño;
::

::gathalast
Pāyāsi rājā bahusobhamāno, purakkhato nārigaṇassa majjhe.
::

::hangnum
264\.
::

::gatha1
Suvaṇṇacitakaṃ {pb:T:1.0453} bhūmiṃ, addakkhi kāsivaḍḍhano;
::

::gathalast
Sovaṇṇamayapāsāde, veḷuriyaphalakatthate.
::

::hangnum
265\.
::

::gatha1
Sa rājā pāvisi byamhaṃ, campeyyassa nivesanaṃ;
::

::gathalast
Ādiccavaṇṇasannibhaṃ, kaṃsavijju pabhassaraṃ.
::

::hangnum
266\.
::

::gatha1
Nānārukkhehi sañchannaṃ, nānāgandhasamīritaṃ;
::

::gathalast
So pāvekkhi kāsirājā, campeyyassa nivesanaṃ.
::

::hangnum
267\.
::

::gatha1
Paviṭṭhasmiṃ kāsiraññe, campeyyassa nivesanaṃ;
::

::gathalast
Dibbā tūriyā pavajjiṃsu, nāgakaññā ca naccisuṃ {note:naccayuṃ (sī. pī. ka.)}.
::

::hangnum
268\.
::

::gatha1
Taṃ nāgakaññā caritaṃ gaṇena, anvāruhī kāsirājā pasanno;
::

::gathalast
Nisīdi sovaṇṇamayamhi pīṭhe, sāpassaye {note:sopassaye (ka.)} candanasāralitte.
::

::hangnum
269\.
::

::gatha1
So {pb:M:1.0342} tattha bhutvā ca atho ramitvā, campeyyakaṃ kāsirājā avoca;
::

::gatha2
Vimānaseṭṭhāni imāni tuyhaṃ, ādiccavaṇṇāni pabhassarāni;
::

::gathalast
Netādisaṃ atthi manussaloke, kiṃ patthayaṃ {note:kimatthiyaṃ (sī. syā. pī.)} nāga tapo karosi.
::

::hangnum
270\.
::

::gatha1
Tā kambukāyūradharā suvatthā, vaṭṭaṅgulī tambatalūpapannā;
::

::gatha2
Paggayha {pb:T:1.0454} pāyenti anomavaṇṇā, netādisaṃ atthi manussaloke;
::

::gathalast
Kiṃ patthayaṃ nāga tapo karosi.
::

::hangnum
271\.
::

::gatha1
Najjo ca temā puthulomamacchā, āṭā {note:ādā (syā.), adā (pī.)} sakuntābhirudā sutitthā;
::

::gathalast
Netādisaṃ atthi manussaloke, kiṃ patthayaṃ nāga tapo karosi.
::

::hangnum
272\.
::

::gatha1
Koñcā mayūrā diviyā ca haṃsā, vaggussarā kokilā sampatanti;
::

::gathalast
Netādisaṃ atthi manussaloke, kiṃ patthayaṃ nāga tapo karosi.
::

::hangnum
273\.
::

::gatha1
Ambā ca sālā tilakā ca jambuyo, uddālakā pāṭaliyo ca phullā;
::

::gathalast
Netādisaṃ atthi manussaloke, kiṃ patthayaṃ nāga tapo karosi.
::

::hangnum
274\.
::

::gatha1
Imā ca te pokkharañño samantato, dibbā {note:dibyā (syā.), diviyā (pī.)} ca gandhā satataṃ pavāyanti;
::

::gathalast
Netādisaṃ atthi manussaloke, kiṃ patthayaṃ nāga tapo karosi.
::

::hangnum
275\.
::

::gatha1
Na {pb:M:1.0343} puttahetu na dhanassa hetu, na {pb:T:1.0455} āyuno cāpi {note:vāpi (sī. pī.)} janinda hetu;
::

::gathalast
Manussayoniṃ abhipatthayāno, tasmā parakkamma tapo karomi.
::

::hangnum
276\.
::

::gatha1
Tvaṃ {pb:V:1.0256} lohitakkho vihatantaraṃso, alaṅkato kappitakesamassu;
::

::gathalast
Surosito lohitacandanena, gandhabbarājāva disā pabhāsasi.
::

::hangnum
277\.
::

::gatha1
Deviddhipattosi mahānubhāvo, sabbehi kāmehi samaṅgibhūto;
::

::gathalast
Pucchāmi taṃ nāgarājetamatthaṃ, seyyo ito kena manussaloko.
::

::hangnum
278\.
::

::gatha1
Janinda nāññatra manussalokā, suddhī va saṃvijjati saṃyamo vā;
::

::gathalast
Ahañca laddhāna manussayoniṃ, kāhāmi jātimaraṇassa antaṃ.
::

::hangnum
279\.
::

::gatha1
Addhā have sevitabbā sapaññā, bahussutā ye bahuṭhānacintino;
::

::gathalast
Nāriyo ca disvāna tuvañca nāga, kāhāmi puññāni anappakāni.
::

::hangnum
280\.
::

::gatha1
Addhā have sevitabbā sapaññā, bahussutā {pb:T:1.0456} ye bahuṭhānacintino;
::

::gathalast
Nāriyo ca disvāna mamañca rāja, karohi puññāni anappakāni.
::

::hangnum
281\.
::

::gatha1
Idañca me jātarūpaṃ pahūtaṃ, rāsī suvaṇṇassa ca tālamattā;
::

::gathalast
{note:ito haritvā sovaṇṇagharāni kāraya, rūpiyassa ca pākāraṃ karontu (sī. syā.) ito haritvā sovaṇṇagharāni, [kāraya] rūpiyassa ca pākāraṃ karontu (pī.)} Ito haritvāna suvaṇṇagharāni, karassu rūpiyapākāraṃ karontu {note:ito haritvā sovaṇṇagharāni kāraya, rūpiyassa ca pākāraṃ karontu (sī. syā.) ito haritvā sovaṇṇagharāni, [kāraya] rūpiyassa ca pākāraṃ karontu (pī.)}.
::

::hangnum
282\.
::

::gatha1
Muttā {pb:M:1.0344} ca {note:muttānañca (sī. syā.)} vāhasahassāni pañca, veḷuriyamissāni ito haritvā;
::

::gathalast
Antepure bhūmiyaṃ santharantu, nikkaddamā hehiti nīrajā ca.
::

::hangnum
283\.
::

::gatha1
Etādisaṃ āvasa rājaseṭṭha, vimānaseṭṭhaṃ bahu sobhamānaṃ;
::

::gathalast
Bārāṇasiṃ nagaraṃ iddhaṃ phītaṃ, rajjañca kārehi anomapaññāti.
::

::centre
Campeyyajātakaṃ dasamaṃ.
::

#### 507. Mahāpalobhanajātakaṃ (11)

::hangnum
284\.
::

::gatha1
Brahmalokā cavitvāna, devaputto mahiddhiko;
::

::gathalast
Rañño putto udapādi, sabbakāmasamiddhisu.
::

::hangnum
285\.
::

::gatha1
Kāmā {pb:T:1.0457} vā kāmasaññā vā, brahmaloke na vijjati;
::

::gathalast
Svāssu {note:yvāssa (sī.)} tāyeva saññāya, kāmehi vijigucchatha.
::

::hangnum
286\.
::

::gatha1
Tassa cantepure āsi, jhānāgāraṃ sumāpitaṃ;
::

::gathalast
So tattha paṭisallīno {note:paṭisallāno (ka.)}, eko rahasi jhāyatha.
::

::hangnum
287\.
::

::gatha1
Sa rājā paridevesi, puttasokena aṭṭito;
::

::gathalast
Ekaputto cayaṃ mayhaṃ, na ca kāmāni bhuñjati.
::

::hangnum
288\.
::

::gatha1
Ko nu khvettha {note:khettha (sī. pī.)} upāyo so, ko vā jānāti kiñcanaṃ;
::

::gathalast
Yo {note:ko (sī. pī.)} me puttaṃ palobheyya, yathā kāmāni patthaye.
::

::hangnum
289\.
::

::gatha1
Ahu {pb:V:1.0257} kumārī tattheva, vaṇṇarūpasamāhitā;
::

::gathalast
Kusalā naccagītassa, vādite ca padakkhiṇā.
::

::hangnum
290\.
::

::gatha1
Sā tattha upasaṅkamma, rājānaṃ etadabravi;
::

::gathalast
Ahaṃ kho naṃ palobheyyaṃ, sace bhattā bhavissati.
::

::hangnum
291\.
::

::gatha1
Taṃ tathāvādiniṃ rājā, kumāriṃ etadabravi;
::

::gathalast
Tvaññeva naṃ palobhehi, tava bhattā bhavissati.
::

::hangnum
292\.
::

::gatha1
Sā {pb:M:1.0345} ca antepuraṃ gantvā, bahuṃ kāmupasaṃhitaṃ;
::

::gathalast
Hadayaṅgamā pemanīyā, citrā gāthā abhāsatha.
::

::hangnum
293\.
::

::gatha1
Tassā ca gāyamānāya, saddaṃ sutvāna nāriyā;
::

::gathalast
Kāmacchandassa uppajji, janaṃ so paripucchatha.
::

::hangnum
294\.
::

::gatha1
Kasseso saddo ko vā so, bhaṇati uccāvacaṃ bahuṃ;
::

::gathalast
Hadayaṅgamaṃ pemanīyaṃ, aho {note:atho (sī. pī.)} kaṇṇasukhaṃ mama.
::

::hangnum
295\.
::

::gatha1
Esā {pb:T:1.0458} kho pamadā deva, khiḍḍā esā anappikā {note:anappakā (ka.)};
::

::gathalast
Sace tvaṃ kāme bhuñjeyya, bhiyyo bhiyyo chādeyyu taṃ.
::

::hangnum
296\.
::

::gatha1
Iṅgha āgacchatorena {note:āgacchatorenaṃ (ka.) āgacchatu + orena}, avidūramhi gāyatu;
::

::gathalast
Assamassa samīpamhi, santike mayhaṃ gāyatu.
::

::hangnum
297\.
::

::gatha1
Tirokuṭṭamhi gāyitvā, jhānāgāramhi pāvisi;
::

::gathalast
Bandhi naṃ {note:bhandhituṃ (syā. ka.)} anupubbena, āraññamiva kuñjaraṃ.
::

::hangnum
298\.
::

::gatha1
Tassa {note:tassā (syā.)} kāmarasaṃ ñatvā, issādhammo ajāyatha;
::

::gathalast
‘‘Ahameva kāme bhuñjeyyaṃ, mā añño puriso ahu’’.
::

::hangnum
299\.
::

::gatha1
Tato asiṃ gahetvāna, purise hantuṃ upakkami;
::

::gathalast
Ahameveko bhuñjissaṃ, mā añño puriso siyā.
::

::hangnum
300\.
::

::gatha1
Tato jānapadā sabbe, vikkandiṃsu samāgatā;
::

::gathalast
Putto tyāyaṃ mahārāja, janaṃ heṭhetyadūsakaṃ.
::

::hangnum
301\.
::

::gatha1
Tañca rājā vivāhesi {note:nivāhesi (syā.), vihāhesi (pī.)}, samhā raṭṭhā ca {note:raṭṭhāto (sī. pī.), raṭṭhato (ka.)} khattiyo;
::

::gathalast
Yāvatā vijitaṃ mayhaṃ, na te vatthabba {note:vattabba (sī. pī.)} tāvade.
::

::hangnum
302\.
::

::gatha1
Tato so bhariyamādāya, samuddaṃ upasaṅkami;
::

::gathalast
Paṇṇasālaṃ karitvāna, vanamuñchāya pāvisi.
::

::hangnum
303\.
::

::gatha1
Athettha {pb:V:1.0258} isi māgacchi, samuddaṃ uparūpari;
::

::gathalast
So tassa gehaṃ pāvekkhi, bhattakāle upaṭṭhite.
::

::hangnum
304\.
::

::gatha1
Tañca {pb:M:1.0346} bhariyā palobhesi, passa yāva sudāruṇaṃ;
::

::gathalast
Cuto so brahmacariyamhā, iddhiyā parihāyatha.
::

::hangnum
305\.
::

::gatha1
Rājaputto {pb:T:1.0459} ca uñchāto, vanamūlaphalaṃ bahuṃ;
::

::gathalast
Sāyaṃ kājena {note:kācena (pī.)} ādāya, assamaṃ upasaṅkami.
::

::hangnum
306\.
::

::gatha1
Isī ca khattiyaṃ disvā, samuddaṃ upasaṅkami;
::

::gathalast
‘‘Vehāyasaṃ gamissa’’nti, sīdate so mahaṇṇave.
::

::hangnum
307\.
::

::gatha1
Khattiyo ca isiṃ disvā, sīdamānaṃ mahaṇṇave;
::

::gathalast
Tasseva anukampāya, imā gāthā abhāsatha.
::

::hangnum
308\.
::

::gatha1
Abhijjamāne vārismiṃ, sayaṃ āgamma iddhiyā;
::

::gathalast
Missībhāvitthiyā gantvā, saṃsīdasi mahaṇṇave.
::

::hangnum
309\.
::

::gatha1
Āvaṭṭanī mahāmāyā, brahmacariyavikopanā;
::

::gathalast
Sīdanti naṃ viditvāna, ārakā parivajjaye.
::

::hangnum
310\.
::

::gatha1
Analā mudusambhāsā, duppūrā tā nadīsamā;
::

::gathalast
Sīdanti naṃ viditvāna, ārakā parivajjaye.
::

::hangnum
311\.
::

::gatha1
Yaṃ etā upasevanti, chandasā vā dhanena vā;
::

::gathalast
Jātavedova saṃ ṭhānaṃ, khippaṃ anudahanti naṃ.
::

::hangnum
312\.
::

::gatha1
Khattiyassa vaco sutvā, isissa nibbidā ahu;
::

::gathalast
Laddhā porāṇakaṃ maggaṃ, gacchate so vihāyasaṃ.
::

::hangnum
313\.
::

::gatha1
Khattiyo ca isiṃ disvā, gacchamānaṃ vihāyasaṃ;
::

::gathalast
Saṃvegaṃ alabhī dhīro, pabbajjaṃ samarocayi.
::

::hangnum
314\.
::

::gatha1
Tato so pabbajitvāna, kāmarāgaṃ virājayi;
::

::gathalast
Kāmarāgaṃ {pb:T:1.0460} virājetvā, brahmalokūpago ahūti.
::

::centre
Mahāpalobhanajātakaṃ ekādasamaṃ.
::

#### 508. Pañcapaṇḍitajātakaṃ (12)

::hangnum
315\.
::

::gatha1
Pañca {pb:M:1.0347} paṇḍitā samāgatāttha, pañhā me paṭibhāti taṃ suṇātha;
::

::gathalast
Nindiyamatthaṃ pasaṃsiyaṃ vā, kassevāvikareyya {note:kassa vāvīkareyya (ka.)} guyhamatthaṃ.
::

::hangnum
316\.
::

::gatha1
Tvaṃ {pb:V:1.0259} āvikarohi bhūmipāla, bhattā bhārasaho tuvaṃ vade taṃ;
::

::gathalast
Tava chandarucīni {note:chandañca ruciñca (sī. pī.)} sammasitvā, atha vakkhanti janinda pañca dhīrā.
::

::hangnum
317\.
::

::gatha1
Yā sīlavatī anaññatheyyā {note:anaññadheyyā (sī. pī.)}, bhattucchandavasānugā (piyā) {note:( ) natthi sī. pī. potthakesu} manāpā;
::

::gathalast
Nindiyamatthaṃ pasaṃsiyaṃ vā, bhariyāyāvikareyya {note:bhariyāya vāvīkareyya (ka.)} guyhamatthaṃ.
::

::hangnum
318\.
::

::gatha1
Yo kicchagatassa āturassa, saraṇaṃ hoti gatī parāyanañca;
::

::gathalast
Nindiyamatthaṃ pasaṃsiyaṃ vā, sakhino vāvikareyya guyhamatthaṃ.
::

::hangnum
319\.
::

::gatha1
Jeṭṭho {pb:T:1.0461} {note:yo jeṭṭho (syā.)} atha majjhimo kaniṭṭho, yo {note:so (sī. syā. pī.)} ce sīlasamāhito ṭhitatto;
::

::gathalast
Nindiyamatthaṃ pasaṃsiyaṃ vā, bhātu vāvīkareyya guyhamatthaṃ.
::

::hangnum
320\.
::

::gatha1
Yo ve pituhadayassa paddhagū {note:patthagū (syā.), pattagū (ka.)}, anujāto pitaraṃ anomapañño;
::

::gathalast
Nindiyamatthaṃ pasaṃsiyaṃ vā, puttassāvikareyya {note:puttassa vāvīkareyya (ka.)} guyhamatthaṃ.
::

::hangnum
321\.
::

::gatha1
Mātā {pb:M:1.0348} dvipadājanindaseṭṭha, yā naṃ {note:yo taṃ (sī. pī.)} poseti chandasā piyena;
::

::gathalast
Nindiyamatthaṃ pasaṃsiyaṃ vā, mātuyāvīkareyya {note:mātuyā vāvīkareyya (ka.)} guyhamatthaṃ.
::

::hangnum
322\.
::

::gatha1
Guyhassa hi guyhameva sādhu, na hi guyhassa pasatthamāvikammaṃ;
::

::gathalast
Anipphannatā {note:anipphādāya (sī. pī.), anipphannatāya (syā.), ā nipphādā (?)} saheyya dhīro, nipphannova {note:nipphannattho (sī. pī.), nipphannatthova (syā.)} yathāsukhaṃ bhaṇeyya.
::

::hangnum
323\.
::

::gatha1
Kiṃ tvaṃ vimanosi rājaseṭṭha, dvipadajaninda {note:dipadinda (sī. syā. pī.)} vacanaṃ suṇoma metaṃ {note:netaṃ (sī. pī.), tetaṃ (syā.)};
::

::gathalast
Kiṃ cintayamāno dummanosi, nūna deva aparādho atthi mayhaṃ.
::

::hangnum
324\.
::

::gatha1
‘‘Paṇhe {pb:T:1.0462} {note:pañño (sī. pī.), pañhe (syā.), panhe (ka.)} vajjho mahosadho’’ti, āṇatto me vadhāya bhūripañño;
::

::gathalast
Taṃ cintayamāno dummanosmi, na hi devī aparādho atthi tuyhaṃ.
::

::hangnum
325\.
::

::gatha1
Abhidosagato dāni ehisi, kiṃ sutvā kiṃ saṅkate mano te;
::

::gathalast
Ko te kimavoca bhūripañña, iṅgha vacanaṃ suṇoma brūhi metaṃ.
::

::hangnum
326\.
::

::gatha1
‘‘Paṇhe vajjho mahosadho’’ti, yadi te mantayitaṃ janinda dosaṃ;
::

::gathalast
Bhariyāya rahogato asaṃsi, guyhaṃ pātukataṃ sutaṃ mametaṃ.
::

::hangnum
327\.
::

::gatha1
Yaṃ {pb:M:1.0349} sālavanasmiṃ senako, pāpakammaṃ akāsi asabbhirūpaṃ;
::

::gathalast
Sakhinova rahogato asaṃsi, guyhaṃ pātukataṃ sutaṃ mametaṃ.
::

::hangnum
328\.
::

::gatha1
Pukkusa {note:pakkusa (ka.) jā. 1.7.41 paṇṇajātake passitabbaṃ} purisassa te janinda, uppanno rogo arājayutto;
::

::gathalast
Bhātuñca {note:bhātucca (sī. pī.), bhātuva (syā.)} rahogato asaṃsi, guyhaṃ pātukataṃ sutaṃ mametaṃ.
::

::hangnum
329\.
::

::gatha1
Ābādhoyaṃ {pb:T:1.0463} asabbhirūpo, kāmindo {note:kāvindo (sī. pī.)} naradevena phuṭṭho;
::

::gathalast
Puttassa rahogato asaṃsi, guyhaṃ pātukataṃ sutaṃ mametaṃ.
::

::hangnum
330\.
::

::gatha1
Aṭṭhavaṅkaṃ {pb:V:1.0260} maṇiratanaṃ uḷāraṃ, sakko te adadā pitāmahassa;
::

::gatha2
Devindassa gataṃ tadajja hatthaṃ {note:devindassa tadajja hatthagataṃ (ka.)}, mātuñca rahogato asaṃsi;
::

::gathalast
Guyhaṃ pātukataṃ sutaṃ mametaṃ.
::

::hangnum
331\.
::

::gatha1
Guyhassa hi guyhameva sādhu, na hi guyhassa pasatthamāvikammaṃ;
::

::gathalast
Anipphannatā saheyya dhīro, nipphannova yathāsukhaṃ bhaṇeyya.
::

::hangnum
332\.
::

::gatha1
Na guyhamatthaṃ vivareyya, rakkheyya naṃ yathā nidhiṃ;
::

::gathalast
Na hi pātukato sādhu, guyho attho pajānatā.
::

::hangnum
333\.
::

::gatha1
Thiyā guyhaṃ na saṃseyya, amittassa ca paṇḍito;
::

::gathalast
Yo cāmisena saṃhīro, hadayattheno ca yo naro.
::

::hangnum
334\.
::

::gatha1
Guyhamatthaṃ asambuddhaṃ, sambodhayati yo naro;
::

::gathalast
Mantabhedabhayā tassa, dāsabhūto titikkhati.
::

::hangnum
335\.
::

::gatha1
Yāvanto {pb:M:1.0350} purisassatthaṃ, guyhaṃ jānanti mantinaṃ;
::

::gathalast
Tāvanto {pb:T:1.0464} tassa ubbegā, tasmā guyhaṃ na vissaje.
::

::hangnum
336\.
::

::gatha1
Vivicca bhāseyya divā rahassaṃ, rattiṃ giraṃ nātivelaṃ pamuñce;
::

::gathalast
Upassutikā hi suṇanti mantaṃ, tasmā manto khippamupeti bhedanti.
::

::centre
Pañcapaṇḍitajātakaṃ dvādasamaṃ.
::

#### 509. Hatthipālajātakaṃ (13)

::hangnum
337\.
::

::gatha1
Cirassaṃ vata passāma, brāhmaṇaṃ devavaṇṇinaṃ;
::

::gathalast
Mahājaṭaṃ khāridharaṃ {note:bhāradharaṃ (pī.)}, paṅkadantaṃ rajassiraṃ.
::

::hangnum
338\.
::

::gatha1
Cirassaṃ vata passāma, isiṃ dhammaguṇe rataṃ;
::

::gathalast
Kāsāyavatthavasanaṃ, vākacīraṃ paṭicchadaṃ.
::

::hangnum
339\.
::

::gatha1
Āsanaṃ udakaṃ pajjaṃ, paṭigaṇhātu no bhavaṃ;
::

::gathalast
Agghe bhavantaṃ pucchāma, agghaṃ kurutu no bhavaṃ.
::

::hangnum
340\.
::

::gatha1
Adhicca vede pariyesa vittaṃ, putte gahe {note:gehe (sī. syā. pī.)} tāta patiṭṭhapetvā;
::

::gathalast
Gandhe rase paccanubhuyya {note:paccanubhotva (syā.), paccanubhutva (pī.)} sabbaṃ, araññaṃ sādhu muni so pasattho.
::

::hangnum
341\.
::

::gatha1
Vedā na saccā na ca vittalābho, na puttalābhena jaraṃ vihanti;
::

::gathalast
Gandhe {pb:T:1.0465} rase muccana {note:muñcana (sī. ka.)} māhu santo, sakammunā {note:sakammanā (sī. pī.)} hoti phalūpapatti.
::

::hangnum
342\.
::

::gatha1
Addhā hi saccaṃ vacanaṃ tavetaṃ, sakammunā hoti phalūpapatti;
::

::gathalast
Jiṇṇā ca mātāpitaro tavīme {note:taveme (sī.), tava yime (syā. pī.)}, passeyyuṃ taṃ vassasataṃ arogaṃ {note:arogyaṃ (syā. ka.)}.
::

::hangnum
343\.
::

::gatha1
Yassassa {pb:V:1.0261}{pb:M:1.0351} sakkhī maraṇena rāja, jarāya mettī naravīraseṭṭha;
::

::gathalast
Yo cāpi jaññā na marissaṃ kadāci, passeyyuṃ taṃ vassasataṃ arogaṃ.
::

::hangnum
344\.
::

::gatha1
Yathāpi nāvaṃ puriso dakamhi, ereti ce naṃ upaneti tīraṃ;
::

::gathalast
Evampi byādhī satataṃ jarā ca, upaneti maccaṃ {note:maccu (syā. pī.)} vasamantakassa.
::

::hangnum
345\.
::

::gatha1
Paṅko ca kāmā palipo ca kāmā, manoharā duttarā maccudheyyā;
::

::gathalast
Etasmiṃ paṅke palipe byasannā {note:visannā (syā. ka.)}, hīnattarūpā na taranti pāraṃ.
::

::hangnum
346\.
::

::gatha1
Ayaṃ pure luddamakāsi kammaṃ, svāyaṃ gahīto na hi mokkhito me;
::

::gathalast
Orundhiyā {pb:T:1.0466} naṃ parirakkhissāmi, māyaṃ puna luddamakāsi kammaṃ.
::

::hangnum
347\.
::

::gatha1
Gavaṃva {note:gāvaṃva (sī.)} naṭṭhaṃ puriso yathā vane, anvesatī {note:pariyesatī (sī. pī.)} rāja apassamāno;
::

::gathalast
Evaṃ naṭṭho esukārī mamattho, sohaṃ kathaṃ na gaveseyyaṃ rāja.
::

::hangnum
348\.
::

::gatha1
Hiyyoti hiyyati {note:hīyoti hīyati (sī.)} poso, pareti parihāyati;
::

::gathalast
Anāgataṃ netamatthīti ñatvā, uppannachandaṃ ko panudeyya dhīro.
::

::hangnum
349\.
::

::gatha1
Passāmi vohaṃ daharaṃ {note:daharī (syā. pī. ka.)} kumāriṃ, mattūpamaṃ ketakapupphanettaṃ;
::

::gathalast
Abhuttabhoge {note:abhutva bhoge (syā. ka. aṭṭha.), abhutva bhoge (pī.), bhoge atutvā (ka.)} paṭhame vayasmiṃ, ādāya maccu vajate kumāriṃ.
::

::hangnum
350\.
::

::gatha1
Yuvā {pb:M:1.0352} sujāto sumukho sudassano, sāmo kusumbhaparikiṇṇamassu;
::

::gathalast
Hitvāna kāme paṭikacca {note:paṭigacca (sī.), paṭigaccha (syā. pī.)} gehaṃ, anujāna maṃ pabbajissāmi deva.
::

::hangnum
351\.
::

::gatha1
Sākhāhi rukkho labhate samaññaṃ, pahīnasākhaṃ pana khāṇumāhu;
::

::gathalast
Pahīnaputtassa mamajja bhoti, vāseṭṭhi {pb:T:1.0467} bhikkhācariyāya kālo.
::

::hangnum
352\.
::

::gatha1
Aghasmi koñcāva yathā himaccaye, katāni {note:tantāni (sī. pī.)} jālāni padāliya {note:padāleyya (sī.)} haṃsā;
::

Gacchanti puttā ca patī ca mayhaṃ, sāhaṃ kathaṃ nānuvaje pajānaṃ.

::hangnum
353\.
::

::gatha1
Ete bhutvā vamitvā ca, pakkamanti vihaṅgamā;
::

::gathalast
Ye ca bhutvāna vamiṃsu, te me hatthatta {note:hatthattha (sī. syā. pī.)} māgatā.
::

::hangnum
354\.
::

::gatha1
Avamī brāhmaṇo kāme, so {note:te (sī. pī.)} tvaṃ paccāvamissasi;
::

::gathalast
Vantādo puriso rāja, na so hoti pasaṃsiyo.
::

::hangnum
355\.
::

::gatha1
Paṅke ca {note:paṅkeva (sī. pī.)} posaṃ palipe byasannaṃ, balī yathā dubbalamuddhareyya;
::

::gathalast
Evampi maṃ tvaṃ udatāri bhoti, pañcāli gāthāhi subhāsitāhi.
::

::hangnum
356\.
::

::gatha1
Idaṃ vatvā mahārājā, esukārī disampati;
::

::gathalast
Raṭṭhaṃ hitvāna pabbaji, nāgo chetvāva bandhanaṃ.
::

::hangnum
357\.
::

::gatha1
Rājā {pb:V:1.0262} ca pabbajjamarocayittha, raṭṭhaṃ pahāya naravīraseṭṭho;
::

::gathalast
Tuvampi no hoti yatheva rājā, amhehi guttā anusāsa rajjaṃ.
::

::hangnum
358\.
::

::gatha1
Rājā {pb:M:1.0353} ca pabbajjamarocayittha, raṭṭhaṃ {pb:T:1.0468} pahāya naravīraseṭṭho;
::

::gathalast
Ahampi ekā {note:ekāva (sī.)} carissāmi loke, hitvāna kāmāni manoramāni.
::

::hangnum
359\.
::

::gatha1
Rājā ca pabbajjamarocayittha, raṭṭhaṃ pahāya naravīraseṭṭho;
::

::gathalast
Ahampi ekā carissāmi loke, hitvāna kāmāni yathodhikāni.
::

::hangnum
360\.
::

::gatha1
Accenti kālā tarayanti rattiyo, vayoguṇā anupubbaṃ jahanti;
::

::gathalast
Ahampi ekā carissāmi loke, hitvāna kāmāni manoramāni.
::

::hangnum
361\.
::

::gatha1
Accenti kālā tarayanti rattiyo, vayoguṇā anupubbaṃ jahanti;
::

::gathalast
Ahampi ekā carissāmi loke, hitvāna kāmāni yathodhikāni.
::

::hangnum
362\.
::

::gatha1
Accenti kālā tarayanti rattiyo, vayoguṇā anupubbaṃ jahanti;
::

::gathalast
Ahampi ekā carissāmi loke, sītibhūtā {note:sītībhūtā (sī.)} sabbamaticca saṅganti.
::

::centre
Hatthipālajātakaṃ terasamaṃ.
::

#### 510. Ayogharajātakaṃ (14)

::hangnum
363\.
::

::gatha1
Yamekarattiṃ {pb:T:1.0469} paṭhamaṃ, gabbhe vasati māṇavo;
::

::gathalast
Abbhuṭṭhitova so yāti {note:sayati (sī. pī.), sa yāti (katthaci)}, sagacchaṃ na nivattati.
::

::hangnum
364\.
::

::gatha1
Na {pb:M:1.0354} yujjhamānā na balenavassitā, narā na jīranti na cāpi miyyare;
::

::gathalast
Sabbaṃ hidaṃ {note:hi taṃ (sī. pī.)} jātijarāyupaddutaṃ, taṃ me matī hoti carāmi dhammaṃ.
::

::hangnum
365\.
::

::gatha1
Caturaṅginiṃ senaṃ subhiṃsarūpaṃ, jayanti raṭṭhādhipatī pasayha;
::

::gathalast
Na maccuno jayitumussahanti, taṃ me matī hoti carāmi dhammaṃ.
::

::hangnum
366\.
::

::gatha1
Hatthīhi assehi rathehi pattibhi, parivāritā muccare ekacceyyā {note:ekaceyyā (sī. pī.)};
::

::gathalast
Na maccuno {note:na maccuto (sī.)} muccitumussahanti, taṃ me matī hoti carāmi dhammaṃ.
::

::hangnum
367\.
::

::gatha1
Hatthīhi assehi rathehi pattibhi, sūrā {note:purā (ka.)} pabhañjanti padhaṃsayanti;
::

::gathalast
Na maccuno bhañjitumussahanti, taṃ me matī hoti carāmi dhammaṃ.
::

::hangnum
368\.
::

::gatha1
Mattā gajā bhinnagaḷā {note:pabhinnagalā (sī.)} pabhinnā, nagarāni {pb:T:1.0470} maddanti janaṃ hananti;
::

::gathalast
Na maccuno madditumussahanti, taṃ me matī hoti carāmi dhammaṃ.
::

::hangnum
369\.
::

::gatha1
Issāsino katahatthāpi vīrā {note:vīrā (sī. pī.)}, dūrepātī {note:patī (ka.)} akkhaṇavedhinopi;
::

::gathalast
Na maccuno vijjhitumussahanti, taṃ me matī hoti carāmi dhammaṃ.
::

::hangnum
370\.
::

::gatha1
Sarāni {pb:V:1.0263} khīyanti saselakānanā, sabbaṃ hidaṃ {note:hi taṃ (sī. pī.), pitaṃ (syā.)} khīyati dīghamantaraṃ;
::

::gathalast
Sabbaṃ hidaṃ {note:hi taṃ (sī. pī.), pitaṃ (syā.)} bhañjare kālapariyāyaṃ, taṃ me matī hoti carāmi dhammaṃ.
::

::hangnum
371\.
::

::gatha1
Sabbe {pb:M:1.0355} samevaṃ hi narānanārinaṃ {note:narānarīnaṃ (pī.), nārī narānaṃ (syā.), naranārīnaṃ (ka.)}, calācalaṃ pāṇabhunodha jīvitaṃ;
::

::gathalast
Paṭova dhuttassa dumova kūlajo, taṃ me matī hoti carāmi dhammaṃ.
::

::hangnum
372\.
::

::gatha1
Dumapphalāneva patanti māṇavā, daharā ca vuddhā ca sarīrabhedā;
::

::gathalast
Nāriyo narā majjhimaporisā ca, taṃ me matī hoti carāmi dhammaṃ.
::

::hangnum
373\.
::

::gatha1
Nāyaṃ vayo tārakarājasannibho, yadabbhatītaṃ {pb:T:1.0471} gatameva dāni taṃ;
::

::gathalast
Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.
::

::hangnum
374\.
::

::gatha1
Yakkhā pisācā athavāpi petā, kupitāte {note:kupitāpi te (sī. pī.)} assasanti manusse;
::

::gathalast
Na maccuno assasitussahanti, taṃ me matī hoti carāmi dhammaṃ.
::

::hangnum
375\.
::

::gatha1
Yakkhe pisāce athavāpi pete, kupitepi te nijjhapanaṃ karonti;
::

::gathalast
Na maccuno nijjhapanaṃ karonti, taṃ me matī hoti carāmi dhammaṃ.
::

::hangnum
376\.
::

::gatha1
Aparādhake dūsake heṭhake ca, rājāno daṇḍenti viditvāna dosaṃ;
::

::gathalast
Na maccuno daṇḍayitussahanti, taṃ me matī hoti carāmi dhammaṃ.
::

::hangnum
377\.
::

::gatha1
Aparādhakā dūsakā heṭṭhakā ca, labhanti te rājino nijjhapetuṃ;
::

::gathalast
Na maccuno nijjhapanaṃ karonti, taṃ me matī hoti carāmi dhammaṃ.
::

::hangnum
378\.
::

::gatha1
Na {pb:M:1.0356} khattiyoti na ca brāhmaṇoti, na {pb:T:1.0472} aḍḍhakā balavā tejavāpi;
::

::gathalast
Na maccurājassa apekkhamatthi, taṃ me matī hoti carāmi dhammaṃ.
::

::hangnum
379\.
::

::gatha1
Sīhā ca byagghā ca athopi dīpiyo, pasayha khādanti vipphandamānaṃ;
::

::gathalast
Na maccuno khāditumussahanti, taṃ me matī hoti carāmi dhammaṃ.
::

::hangnum
380\.
::

::gatha1
Māyākārā raṅgamajjhe karontā, mohenti cakkhūni janassa tāvade;
::

::gathalast
Na maccuno mohayitussahanti, taṃ me matī hoti carāmi dhammaṃ.
::

::hangnum
381\.
::

::gatha1
Āsīvisā kupitā uggatejā, ḍaṃsanti mārentipi te manusse;
::

::gathalast
Na maccuno ḍaṃsitumussahanti, taṃ me matī hoti carāmi dhammaṃ.
::

::hangnum
382\.
::

::gatha1
Āsīvisā kupitā yaṃ ḍaṃsanti, tikicchakā tesa visaṃ hananti;
::

::gathalast
Na maccuno daṭṭhavisaṃ {note:daṭṭhassa visaṃ (ka.)} hananti, taṃ me matī hoti carāmi dhammaṃ.
::

::hangnum
383\.
::

::gatha1
Dhammantarī vettaraṇī {note:vetaraṇī (sī. pī.)} ca bhojo, visāni {pb:T:1.0473} hantvāna bhujaṅgamānaṃ;
::

::gathalast
Suyyanti te kālakatā tatheva, taṃ me matī hoti carāmi dhammaṃ.
::

::hangnum
384\.
::

::gatha1
Vijjādharā {pb:V:1.0264} ghoramadhīyamānā, adassanaṃ osadhehi vajanti;
::

::gathalast
Na maccurājassa vajantadassanaṃ {note:vajanti adassanaṃ (syā. ka.)}, taṃ me matī hoti carāmi dhammaṃ.
::

::hangnum
385\.
::

::gatha1
Dhammo {pb:M:1.0357} have rakkhati dhammacāriṃ, dhammo suciṇṇo sukhamāvahāti;
::

::gathalast
Esānisaṃso dhamme suciṇṇe, na duggatiṃ gacchati dhammacārī.
::

::hangnum
386\.
::

::gatha1
Na hi dhammo adhammo ca, ubho samavipākino;
::

::gathalast
Adhammo nirayaṃ neti, dhammo pāpeti suggatinti.
::

::centre
Ayogharajātakaṃ cuddasamaṃ.
::

Tassuddānaṃ –

::gatha1
Mātaṅga sambhūta sivi sirimanto, rohaṇa haṃsa sattigumbo bhallātiya;
::

::gathalast
Somanassa campeyya brahma pañca-paṇḍita cirassaṃvata ayogharāti.
::

::centre
Vīsatinipātaṃ niṭṭhitaṃ.
::

### 16. Tiṃsanipāto

#### 511. Kiṃchandajātakaṃ (1)

::hangnum
1\.
::

::gatha1
Kiṃchando {pb:T:1.0474}{pb:V:1.0265}{pb:M:1.0358} kimadhippāyo, eko sammasi ghammani;
::

::gathalast
Kiṃ patthayāno kiṃ esaṃ, kena atthena brāhmaṇa.
::

::hangnum
2\.
::

::gatha1
Yathā mahā vāridharo, kumbho supariṇāhavā {note:supariṇāmavā (ka.)};
::

::gathalast
Tathūpamaṃ ambapakkaṃ, vaṇṇagandharasuttamaṃ.
::

::hangnum
3\.
::

::gatha1
Taṃ vuyhamānaṃ sotena, disvānāmalamajjhime;
::

::gathalast
Pāṇīhi naṃ gahetvāna, agyāyatanamāhariṃ.
::

::hangnum
4\.
::

::gatha1
Tato kadalipattesu, nikkhipitvā sayaṃ ahaṃ;
::

::gathalast
Satthena naṃ vikappetvā, khuppipāsaṃ ahāsi me.
::

::hangnum
5\.
::

::gatha1
Sohaṃ apetadaratho, byantībhūto {note:byantibhūto (sī. pī. ka.)} dukhakkhamo;
::

::gathalast
Assādaṃ nādhigacchāmi, phalesvaññesu kesuci {note:kesupi (ka. sī.)}.
::

::hangnum
6\.
::

::gatha1
Sosetvā nūna maraṇaṃ, taṃ mamaṃ āvahissati;
::

::gatha2
Ambaṃ yassa phalaṃ sādu, madhuraggaṃ manoramaṃ;
::

::gathalast
Yamuddhariṃ vuyhamānaṃ, udadhismā mahaṇṇave.
::

::hangnum
7\.
::

::gatha1
Akkhātaṃ te mayā sabbaṃ, yasmā upavasāmahaṃ;
::

::gathalast
Rammaṃ pati nisinnosmi, puthulomāyutā puthu.
::

::hangnum
8\.
::

::gatha1
Tvañca kho meva {note:me (sī.), mama (?)} akkhāhi, attānamapalāyini;
::

::gathalast
Kā vā tvamasi kalyāṇi, kissa vā tvaṃ sumajjhime.
::

::hangnum
9\.
::

::gatha1
Ruppapaṭṭapalimaṭṭhīva {pb:T:1.0475} {note:ruppapaṭṭaplamaṭṭhīva (syā.), rūpapaṭṭapamaṭṭhīva (ka.)}, byagghīva girisānujā;
::

::gathalast
Yā santi nāriyo devesu, devānaṃ paricārikā.
::

::hangnum
10\.
::

::gatha1
Yā ca manussalokasmiṃ, rūpenānvāgatitthiyo;
::

::gatha2
Rūpena te sadisī natthi, devesu gandhabbamanussaloke {note:devagandhabbamānuse (syā.)};
::

::gathalast
Puṭṭhāsi me cārupubbaṅgi, brūhi nāmañca bandhave.
::

::hangnum
11\.
::

::gatha1
Yaṃ {pb:V:1.0266}{pb:M:1.0359} tvaṃ pati nisinnosi, rammaṃ brāhmaṇa kosikiṃ;
::

::gathalast
Sāhaṃ bhusālayā vutthā, varavārivahoghasā.
::

::hangnum
12\.
::

::gatha1
Nānādumagaṇākiṇṇā, bahukā girikandarā;
::

::gathalast
Mameva pamukhā honti, abhisandanti pāvuse.
::

::hangnum
13\.
::

::gatha1
Atho bahū vanatodā, nīlavārivahindharā;
::

::gathalast
Bahukā nāgavittodā, abhisandanti vārinā.
::

::hangnum
14\.
::

::gatha1
Tā ambajambulabujā, nīpā tālā cudumbarā {note:tālamudumbarā (syā. ka.)};
::

::gathalast
Bahūni phalajātāni, āvahanti abhiṇhaso.
::

::hangnum
15\.
::

::gatha1
Yaṃ kiñci ubhato tīre, phalaṃ patati ambuni;
::

::gathalast
Asaṃsayaṃ taṃ sotassa, phalaṃ hoti vasānugaṃ.
::

::hangnum
16\.
::

::gatha1
Etadaññāya medhāvi, puthupañña suṇohi me;
::

::gathalast
Mā rocaya mabhisaṅgaṃ, paṭisedha janādhipa.
::

::hangnum
17\.
::

::gatha1
Na vāhaṃ vaḍḍhavaṃ {note:vaddhavaṃ (sī. pī.)} maññe, yaṃ tvaṃ raṭṭhābhivaḍḍhana;
::

::gathalast
Āceyyamāno rājisi, maraṇaṃ abhikaṅkhasi.
::

::hangnum
18\.
::

::gatha1
Tassa jānanti pitaro, gandhabbā ca sadevakā;
::

::gathalast
Ye {pb:T:1.0476} cāpi isayo loke, saññatattā tapassino;
::

::gathalast
Asaṃsayaṃ tepi {note:te (sī. pī.)} jānanti, paṭṭhabhūtā {note:vaddhabhūtā (sī. pī.)} yasassino.
::

::hangnum
19\.
::

::gatha1
Evaṃ viditvā vidū sabbadhammaṃ, viddhaṃsanaṃ cavanaṃ jīvitassa;
::

::gathalast
Na cīyatī tassa narassa pāpaṃ, sace na ceteti vadhāya tassa.
::

::hangnum
20\.
::

::gatha1
Isipūgasamaññāte, evaṃ lokyā viditā sati {note:pati (ka. syā. ka.)};
::

::gathalast
Anariyaparisambhāse, pāpakammaṃ jigīsasi {note:jigiṃsasi (sī. syā. pī.)}.
::

::hangnum
21\.
::

::gatha1
Sace ahaṃ marissāmi, tīre te puthusussoṇi;
::

::gathalast
Asaṃsayaṃ taṃ asiloko, mayi pete āgamissati.
::

::hangnum
22\.
::

::gatha1
Tasmā {pb:M:1.0360} hi pāpakaṃ kammaṃ, rakkhasseva {note:rakkhassu ca (syā.)} sumajjhime;
::

::gathalast
Mā taṃ sabbo jano pacchā, pakuṭṭhāyi {note:pakatthāsi (sī. pī.), patvakkhāsi (syā.)} mayi mate.
::

::hangnum
23\.
::

::gatha1
Aññātametaṃ avisayhasāhi, attānamambañca dadāmi te taṃ;
::

::gathalast
So duccaje kāmaguṇe pahāya, santiñca dhammañca adhiṭṭhitosi.
::

::hangnum
24\.
::

::gatha1
Yo hitvā pubbasaññogaṃ, pacchā saṃyojane ṭhito;
::

::gathalast
Adhammañceva carati, pāpañcassa pavaḍḍhati.
::

::hangnum
25\.
::

::gatha1
Ehi {pb:V:1.0267} taṃ pāpayissāmi, kāmaṃ appossuko bhava;
::

::gathalast
Upānayāmi sītasmiṃ, viharāhi anussuko.
::

::hangnum
26\.
::

::gatha1
Taṃ {pb:T:1.0477} puppharasamattebhi, vakkaṅgehi arindama;
::

::gathalast
Koñcā mayūrā diviyā, kolaṭṭhimadhusāḷikā;
::

::gathalast
Kūjitā haṃsapūgehi, kokilettha pabodhare.
::

::hangnum
27\.
::

::gatha1
Ambettha vippasākhaggā {note:vippasūnaggā (sī. syā. pī.), vippaonaggā (ka.)}, palālakhalasannibhā;
::

::gathalast
Kosambasaḷalā {note:kosumbhasalalā (sī. syā. pī.)} nīpā, pakkatālavilambino.
::

::hangnum
28\.
::

::gatha1
Mālī tiriṭī kāyūrī, aṅgadī candanussado {note:candanassado (sī.)};
::

::gathalast
Rattiṃ tvaṃ paricāresi, divā vedesi vedanaṃ.
::

::hangnum
29\.
::

::gatha1
Soḷasitthisahassāni, yā temā paricārikā;
::

::gathalast
Evaṃ mahānubhāvosi, abbhuto lomahaṃsano.
::

::hangnum
30\.
::

::gatha1
Kiṃ kammamakarī pubbe, pāpaṃ attadukhāvahaṃ;
::

::gathalast
Yaṃ karitvā manussesu, piṭṭhimaṃsāni khādasi.
::

::hangnum
31\.
::

::gatha1
Ajjhenāni paṭiggayha, kāmesu gadhito {note:gathito (sī. pī.), giddhito (syā. ka.), giddhiko (ka. aṭṭha.)} ahaṃ;
::

::gathalast
Acariṃ dīghamaddhānaṃ, paresaṃ ahitāyahaṃ.
::

::hangnum
32\.
::

::gatha1
Yo piṭṭhimaṃsiko hoti, evaṃ ukkacca khādati;
::

::gathalast
Yathāhaṃ ajja khādāmi, piṭṭhimaṃsāni attanoti.
::

::centre
Kiṃchandajātakaṃ paṭhamaṃ.
::

#### 512. Kumbhajātakaṃ (2)

::hangnum
33\.
::

::gatha1
Ko {pb:M:1.0361} pāturāsī tidivā nabhamhi, obhāsayaṃ saṃvariṃ candimāva;
::

::gathalast
Gattehi {pb:T:1.0478} te rasmiyo niccharanti, sateratā {note:sateritā (sī. syā. ka.)} vijjurivantalikkhe.
::

::hangnum
34\.
::

::gatha1
So chinnavātaṃ kamasī aghamhi, vehāyasaṃ gacchasi tiṭṭhasī ca;
::

::gathalast
Iddhī nu te vatthukatā subhāvitā, anaddhagūnaṃ api devatānaṃ.
::

::hangnum
35\.
::

::gatha1
Vehāyasaṃ gammamāgamma {note:kamamāgamma (sī. syā.)} tiṭṭhasi, kumbhaṃ kiṇāthāti yametamatthaṃ;
::

::gathalast
Ko vā tuvaṃ kissa vā tāya kumbho, akkhāhi me brāhmaṇa etamatthaṃ.
::

::hangnum
36\.
::

::gatha1
Na sappikumbho napi telakumbho, na phāṇitassa na madhussa kumbho;
::

::gathalast
Kumbhassa vajjāni anappakāni, dose bahū kumbhagate suṇātha.
::

::hangnum
37\.
::

::gatha1
Gaḷeyya {pb:V:1.0268} yaṃ pitvā {note:pītvā (sī. pī.)} pate papātaṃ, sobbhaṃ guhaṃ candaniyoḷigallaṃ;
::

::gathalast
Bahumpi bhuñjeyya abhojaneyyaṃ, tassā puṇṇaṃ kumbhamimaṃ kiṇātha.
::

::hangnum
38\.
::

::gatha1
Yaṃ pitvā {note:yaṃ ve pītvā (sī.)} cittasmimanesamāno, āhiṇḍatī goriva bhakkhasārī {note:bhakkhasādī (sī. syā. aṭṭha.)};
::

::gathalast
Anāthamāno {pb:T:1.0479} upagāyati naccati ca, tassā puṇṇaṃ kumbhamimaṃ kiṇātha.
::

::hangnum
39\.
::

::gatha1
Yaṃ {pb:M:1.0362} ve pivitvā acelova naggo, careyya gāme visikhantarāni;
::

::gathalast
Sammūḷhacitto ativelasāyī, tassā puṇṇaṃ kumbhamimaṃ kiṇātha.
::

::hangnum
40\.
::

::gatha1
Yaṃ pitvā uṭṭhāya pavedhamāno, sīsañca bāhuñca {note:bāhañca (pī.)} pacālayanto;
::

::gathalast
So naccatī dārukaṭallakova, tassā puṇṇaṃ kumbhamimaṃ kiṇātha.
::

::hangnum
41\.
::

::gatha1
Yaṃ ve pivitvā aggidaḍḍhā sayanti, atho sigālehipi khāditāse;
::

::gathalast
Bandhaṃ vadhaṃ bhogajāniñcupenti, tassā puṇṇaṃ kumbhamimaṃ kiṇātha.
::

::hangnum
42\.
::

::gatha1
Yaṃ pitvā bhāseyya ābhāsaneyyaṃ, sabhāyamāsīno apetavattho;
::

::gathalast
Sammakkhito {note:samakkhito (sī.)} vantagato byasanno, tassā puṇṇaṃ kumbhamimaṃ kiṇātha.
::

::hangnum
43\.
::

::gatha1
Yaṃ ve pivitvā ukkaṭṭho āvilakkho, mameva sabbā pathavīti maññe {note:maññati (sī.)};
::

::gathalast
Na {pb:T:1.0480} me samo cāturantopi rājā, tassā puṇṇaṃ kumbhamimaṃ kiṇātha.
::

::hangnum
44\.
::

::gatha1
Mānātimānā kalahāni pesuṇī, dubbaṇṇinī naggayinī palāyinī;
::

::gathalast
Corāna dhuttāna gatī niketo, tassā puṇṇaṃ kumbhamimaṃ kiṇātha.
::

::hangnum
45\.
::

::gatha1
Iddhāni phītāni kulāni assu, anekasāhassadhanāni loke;
::

::gathalast
Ucchinnadāyajjakatānimāya, tassā puṇṇaṃ kumbhamimaṃ kiṇātha.
::

::hangnum
46\.
::

::gatha1
Dhaññaṃ {pb:M:1.0363} dhanaṃ rajataṃ jātarūpaṃ, khettaṃ gavaṃ yattha vināsayanti;
::

::gathalast
Ucchedanī vittavataṃ {note:ucchedanī vittagataṃ (syā.), ucchedanivittagataṃ (ka.)} kulānaṃ, tassā puṇṇaṃ kumbhamimaṃ kiṇātha.
::

::hangnum
47\.
::

::gatha1
Yaṃ ve pitvā dittarūpova {note:duṭṭharūpova (sī.)} poso, akkosati mātaraṃ pitarañca;
::

::gathalast
Sassumpi gaṇheyya athopi suṇhaṃ, tassā puṇṇaṃ kumbhamimaṃ kiṇātha.
::

::hangnum
48\.
::

::gatha1
Yaṃ ve pitvā dittarūpāva nārī, akkosati sasuraṃ sāmikañca;
::

::gathalast
Dāsampi {pb:T:1.0481} gaṇhe paricārakampi, tassā puṇṇaṃ kumbhamimaṃ kiṇātha.
::

::hangnum
49\.
::

::gatha1
Yaṃ ve pivitvāna {note:yañce pītvāna (pī.)} haneyya poso, dhamme ṭhitaṃ samaṇaṃ brāhmaṇaṃ vā;
::

::gathalast
Gacche apāyampi tatonidānaṃ, tassā puṇṇaṃ kumbhamimaṃ kiṇātha.
::

::hangnum
50\.
::

::gatha1
Yaṃ ve pivitvā duccaritaṃ caranti, kāyena vācāya ca cetasā ca;
::

::gathalast
Nirayaṃ vajanti duccaritaṃ caritvā, tassā puṇṇaṃ kumbhamimaṃ kiṇātha.
::

::hangnum
51\.
::

::gatha1
Yaṃ {pb:V:1.0269} yācamānā na labhanti pubbe, bahuṃ hiraññampi pariccajantā;
::

::gathalast
So taṃ pivitvā alikaṃ bhaṇāti, tassā puṇṇaṃ kumbhamimaṃ kiṇātha.
::

::hangnum
52\.
::

::gatha1
Yaṃ ve pitvā pesane pesiyanto, accāyike karaṇīyamhi jāte;
::

::gathalast
Atthampi so nappajānāti vutto, tassā puṇṇaṃ kumbhamimaṃ kiṇātha.
::

::hangnum
53\.
::

::gatha1
Hirīmanāpi {pb:M:1.0364} ahirīkabhāvaṃ, pātuṃ karonti madanāya {note:madirāya (pī.)} mattā;
::

::gathalast
Dhīrāpi {pb:T:1.0482} santā bahukaṃ bhaṇanti, tassā puṇṇaṃ kumbhamimaṃ kiṇātha.
::

::hangnum
54\.
::

::gatha1
Yaṃ ve pitvā ekathūpā sayanti, anāsakā thaṇḍiladukkhaseyyaṃ;
::

::gathalast
Dubbaṇṇiyaṃ āyasakyañcupenti, tassā puṇṇaṃ kumbhamimaṃ kiṇātha.
::

::hangnum
55\.
::

::gatha1
Yaṃ ve pitvā pattakhandhā sayanti, gāvo kuṭahatāva na hi vāruṇiyā;
::

::gathalast
{note:yaṃ ve pitvā pattakkhandhā, sayanti gāvo kūṭahatāriva; na hi vāruṇiyā vego, narena sussahoriva; (sī.)} Vego narena susahoriva {note:yaṃ ve pitvā pattakkhandhā, sayanti gāvo kūṭahatāriva; na hi vāruṇiyā vego, narena sussahoriva; (sī.)}, tassā puṇṇaṃ kumbhamimaṃ kiṇātha.
::

::hangnum
56\.
::

::gatha1
Yaṃ manussā vivajjenti, sappaṃ ghoravisaṃ miva {note:visamiva (syā.), visaṃ iva (ka.), visāmiva (?)};
::

::gathalast
Taṃ loke visasamānaṃ, ko naro pātumarahati.
::

::hangnum
57\.
::

::gatha1
Yaṃ ve pitvā andhakaveṇḍaputtā, samuddatīre paricārayantā {note:andhakaveṇhuputtā (sī. pī.), aṇḍakaveṇḍaputtā (ka.)};
::

::gathalast
Upakkamuṃ musalehaññamaññaṃ, tassā puṇṇaṃ kumbhamimaṃ kiṇātha.
::

::hangnum
58\.
::

::gatha1
Yaṃ ve pitvā pubbadevā pamattā, tidivā cutā sassatiyā samāya;
::

::gathalast
Taṃ {pb:T:1.0483} tādisaṃ majjamimaṃ niratthakaṃ, jānaṃ mahārāja kathaṃ piveyya.
::

::hangnum
59\.
::

::gatha1
Nayimasmiṃ kumbhasmiṃ dadhi vā madhu vā, evaṃ abhiññāya kiṇāhi rāja;
::

::gathalast
Evañhimaṃ kumbhagatā mayā te, akkhātarūpaṃ tava sabbamitta.
::

::hangnum
60\.
::

::gatha1
Na {pb:M:1.0365} me pitā vā athavāpi mātā, etādisā yādisako tuvaṃsi;
::

::gathalast
Hitānukampī paramatthakāmo, sohaṃ karissaṃ vacanaṃ tavajja.
::

::hangnum
61\.
::

::gatha1
Dadāmi te gāmavarāni pañca, dāsīsataṃ satta gavaṃ satāni;
::

::gathalast
Ājaññayutte ca rathe dasa ime, ācariyo hosi mamatthakāmo.
::

::hangnum
62\.
::

::gatha1
Taveva dāsīsatamatthu rāja, gāmā ca gāvo ca taveva hontu;
::

::gathalast
Ājaññayuttā ca rathā taveva, sakkohamasmī tidasānamindo.
::

::hangnum
63\.
::

::gatha1
Maṃsodanaṃ sappipāyāsaṃ {note:sappipāyañca (sī.)} bhuñja, khādassu ca tvaṃ madhumāsapūve;
::

::gathalast
Evaṃ {pb:T:1.0484} tuvaṃ dhammarato janinda, anindito saggamupehi ṭhānanti.
::

::centre
Kumbhajātakaṃ dutiyaṃ.
::

#### 513. Jayaddisajātakaṃ (3)

::hangnum
64\.
::

::gatha1
Cirassaṃ {pb:V:1.0270} vata me udapādi ajja, bhakkho mahā sattamibhattakāle;
::

::gathalast
Kutosi ko vāsi tadiṅgha brūhi, ācikkha jātiṃ vidito yathāsi.
::

::hangnum
65\.
::

::gatha1
Pañcālarājā migavaṃ paviṭṭho, jayaddiso nāma yadissuto te;
::

::gathalast
Carāmi kacchāni vanāni cāhaṃ, pasadaṃ imaṃ khāda mamajja muñca.
::

::hangnum
66\.
::

::gatha1
Seneva {pb:M:1.0366} tvaṃ paṇasi sassamāno {note:sayhamāno (syā. ka.)}, mamesa bhakkho pasado yaṃ vadesi;
::

::gathalast
Taṃ khādiyāna pasadaṃ jighaññaṃ {note:jighacchaṃ (?)}, khādissaṃ pacchā na vilāpakālo.
::

::hangnum
67\.
::

::gatha1
Na catthi mokkho mama nikkayena {note:vikkayena (sī.)}, gantvāna paccāgamanāya paṇhe;
::

::gathalast
Taṃ {pb:T:1.0485} saṅkaraṃ {note:saṅgaraṃ (sī. syā. pī.)} brāhmaṇassappadāya, saccānurakkhī punarāvajissaṃ.
::

::hangnum
68\.
::

::gatha1
Kiṃ kammajātaṃ anutappate tvaṃ {note:anutappatī taṃ (sī. pī.)}, pattaṃ samīpaṃ maraṇassa rāja;
::

::gathalast
Ācikkha me taṃ api sakkuṇemu, anujānituṃ āgamanāya paṇhe.
::

::hangnum
69\.
::

::gatha1
Katā mayā brāhmaṇassa dhanāsā, taṃ saṅkaraṃ paṭimukkaṃ na muttaṃ;
::

::gathalast
Taṃ saṅkaraṃ brāhmaṇassappadāya, saccānurakkhī punarāvajissaṃ.
::

::hangnum
70\.
::

::gatha1
Yā te katā brāhmaṇassa dhanāsā, taṃ saṅkaraṃ paṭimukkaṃ na muttaṃ;
::

::gathalast
Taṃ saṅkaraṃ brāhmaṇassappadāya, saccānurakkhī punarāvajassu.
::

::hangnum
71\.
::

::gatha1
Mutto ca so porisādassa {note:purisādassa (pī.)} hatthā, gantvā sakaṃ mandiraṃ kāmakāmī;
::

::gathalast
Taṃ saṅkaraṃ brāhmaṇassappadāya, āmantayī puttamalīnasattaṃ {note:sattuṃ (syā. pī. ka.)}.
::

::hangnum
72\.
::

::gatha1
Ajjeva {pb:M:1.0367} rajjaṃ abhisiñcayassu, dhammaṃ cara sesu paresu cāpi;
::

::gathalast
Adhammakāro {pb:T:1.0486} ca te māhu raṭṭhe, gacchāmahaṃ porisādassa ñatte {note:ñante (syā.)}.
::

::hangnum
73\.
::

::gatha1
Kiṃ kamma kubbaṃ tava deva pāva {note:devapāde (sī. syā. pī.)}, nārādhayī taṃ tadicchāmi sotuṃ;
::

::gathalast
Yamajja rajjamhi udassaye tuvaṃ, rajjampi niccheyyaṃ tayā vināhaṃ.
::

::hangnum
74\.
::

::gatha1
Na kammunā vā vacasā va tāta, aparādhitohaṃ tuviyaṃ sarāmi;
::

::gathalast
Sandhiñca {note:saddhiṃ ca (ka.)} katvā purisādakena, saccānurakkhī punāhaṃ gamissaṃ.
::

::hangnum
75\.
::

::gatha1
Ahaṃ gamissāmi idheva hohi, natthi tato jīvato vippamokkho;
::

::gathalast
Sace tuvaṃ gacchasiyeva rāja, ahampi gacchāmi ubho na homa.
::

::hangnum
76\.
::

::gatha1
Addhā hi tāta satānesa dhammo, maraṇā ca me dukkhataraṃ tadassa;
::

::gathalast
Kammāsapādo taṃ yadā pacitvā, pasayha khāde bhidā rukkhasūle.
::

::hangnum
77\.
::

::gatha1
Pāṇena te pāṇamahaṃ nimissaṃ, mā tvaṃ agā porisādassa ñatte;
::

::gathalast
Etañca {pb:T:1.0487} te pāṇamahaṃ nimissaṃ, tasmā mataṃ jīvitassa vaṇṇemi {note:varemi (sī.)}.
::

::hangnum
78\.
::

::gatha1
Tato {pb:V:1.0271} have dhitimā rājaputto, vanditvā mātu ca pitu ca {note:vandittha mātucca pitucca (sī. pī.)} pāde;
::

::gathalast
Dukhinissa mātā nipatā {note:nipatī (sī. pī.)} pathabyā, pitāssa paggayha bhujāni kandati.
::

::hangnum
79\.
::

::gatha1
Taṃ {pb:M:1.0368} gacchantaṃ tāva pitā viditvā, parammukho vandati pañjalīko;
::

::gatha2
Somo ca rājā varuṇo ca rājā, pajāpatī candimā sūriyo ca;
::

::gathalast
Etehi gutto purisādakamhā, anuññāto sotthi paccehi tāta.
::

::hangnum
80\.
::

::gatha1
Yaṃ daṇḍakirañño gatassa {note:yaṃ daṇḍakāraññagatassa (pī.)} mātā, rāmassakāsi sotthānaṃ suguttā;
::

::gatha2
Taṃ te ahaṃ sotthānaṃ karomi, etena saccena sarantu devā;
::

::gathalast
Anuññāto sotthi paccehi putta.
::

::hangnum
81\.
::

::gatha1
Āvī raho vāpī manopadosaṃ, nāhaṃ sare jātu malīnasatte;
::

::gathalast
Etena saccena sarantu devā, anuññāto sotthi paccehi bhātika {note:bhāta (sī.), bhātā (syā. pī.)}.
::

::hangnum
82\.
::

::gatha1
Yasmā ca me anadhimanosi sāmi, na cāpi me manasā appiyosi;
::

::gathalast
Etena saccena sarantu devā, anuññāto {pb:T:1.0488} sotthi paccehi sāmi.
::

::hangnum
83\.
::

::gatha1
Brahā ujū cārumukho kutosi, na maṃ pajānāsi vane vasantaṃ;
::

::gathalast
Luddaṃ maṃ ñatvā ‘‘purisādako’’ti, ko sotthi mājānamidhā’vajeyya.
::

::hangnum
84\.
::

::gatha1
Jānāmi ludda purisādako tvaṃ, na taṃ na jānāmi vane vasantaṃ;
::

::gathalast
Ahañca puttosmi jayaddisassa, mamajja khāda pituno pamokkhā.
::

::hangnum
85\.
::

::gatha1
Jānāmi {pb:M:1.0369} puttoti {note:puttosi (syā. ka.)} jayaddisassa, tathā hi vo mukhavaṇṇo ubhinnaṃ;
::

::gathalast
Sudukkaraññeva {note:sudukkarañceva (syā. pī. ka.)} kataṃ tavedaṃ, yo mattumicche pituno pamokkhā.
::

::hangnum
86\.
::

::gatha1
Na dukkaraṃ kiñci mahettha maññe, yo mattumicche pituno pamokkhā;
::

::gathalast
Mātu ca {note:mātucca (sī.)} hetu paraloka gantvā {note:gamyā (sī. syā.), gamya (pī.)}, sukhena {pb:T:1.0489} saggena ca sampayutto.
::

::hangnum
87\.
::

::gatha1
Ahañca kho attano pāpakiriyaṃ, āvī raho vāpi sare na jātu;
::

::gathalast
Saṅkhātajātīmaraṇohamasmi, yatheva me idha tathā parattha.
::

::hangnum
88\.
::

::gatha1
Khādajja maṃ dāni mahānubhāva, karassu kiccāni imaṃ sarīraṃ;
::

::gathalast
Rukkhassa vā te papatāmi aggā, chādayamāno mayhaṃ tvamadesi maṃsaṃ.
::

::hangnum
89\.
::

::gatha1
Idañca te ruccati rājaputta, cajesi {note:cajāsi (sī. pī.)} pāṇaṃ pituno pamokkhā;
::

::gathalast
Tasmā hi so {note:tasmātiha (sī. syā.)} tvaṃ taramānarūpo, sambhañja kaṭṭhāni jalehi aggiṃ.
::

::hangnum
90\.
::

::gatha1
Tato have dhitimā rājaputto, dāruṃ samāhatvā mahantamaggiṃ;
::

::gathalast
Sandīpayitvā paṭivedayittha, ādīpito dāni mahāyamaggi {note:mayā yakkhamaggi (ka.)}.
::

::hangnum
91\.
::

::gatha1
Khādajja {pb:V:1.0272}{pb:M:1.0370} maṃ dāni pasayhakārī, kiṃ maṃ muhuṃ pekkhasi haṭṭhalomo;
::

::gathalast
Tathā tathā tuyhamahaṃ karomi, yathā {pb:T:1.0490} yathā maṃ chādayamāno adesi.
::

::hangnum
92\.
::

::gatha1
Ko tādisaṃ arahati khāditāye, dhamme ṭhitaṃ saccavādiṃ vadaññuṃ;
::

::gathalast
Muddhāpi tassa viphaleyya sattadhā, yo tādisaṃ saccavādiṃ adeyya.
::

::hangnum
93\.
::

::gatha1
Idañhi so brāhmaṇaṃ maññamāno, saso avāsesi sake sarīre;
::

::gathalast
Teneva so candimā devaputto, sasatthuto {note:sasaṭṭhako (syā.)} kāmaduhajja {note:kāmaruhajja (ka.)} yakkha.
::

::hangnum
94\.
::

::gatha1
Cando yathā rāhumukhā pamutto, virocate pannaraseva bhāṇumā {note:bhānumā (sī. pī.)};
::

::gatha2
Evaṃ tuvaṃ porisādā pamutto, viroca kapile {note:kampilla (sī. pī.), kapille (syā.)} mahānubhāva;
::

::gathalast
Āmodayaṃ pitaraṃ mātarañca, sabbo ca te nandatu ñātipakkho.
::

::hangnum
95\.
::

::gatha1
Tato have dhitimā rājaputto, katañjalī pariyāya {note:pariyagā (sī.), paggayha (syā. pī.)} porisādaṃ;
::

::gathalast
Anuññāto sotthi sukhī arogo, paccāgamā {note:paccāga (pī.)} kapilamalīnasattā {note:kampilla’malīnasatto (sī. pī.), kapila’malīnasattā (ka.)}.
::

::hangnum
96\.
::

::gatha1
Taṃ {pb:T:1.0491} negamā jānapadā ca sabbe, hatthārohā rathikā pattikā ca;
::

::gathalast
Namassamānā pañjalikā upāgamuṃ, namatthu te dukkarakārakosīti.
::

::centre
Jayaddisajātakaṃ {note:jayadisajātakaṃ (ka.)} tatiyaṃ.
::

#### 514. Chaddantajātakaṃ (4)

::hangnum
97\.
::

::gatha1
Kiṃ {pb:M:1.0371} nu socasinuccaṅgi, paṇḍūsi varavaṇṇini;
::

::gathalast
Milāyasi visālakkhi, mālāva parimadditā.
::

::hangnum
98\.
::

::gatha1
Dohaḷo me mahārāja, supinantenupajjhagā {note:nu’paccagā (sī. syā. pī.)};
::

::gathalast
Na so sulabharūpova, yādiso mama dohaḷo.
::

::hangnum
99\.
::

::gatha1
Ye keci mānusā kāmā, idha lokasmi nandane;
::

::gathalast
Sabbe te pacurā mayhaṃ, ahaṃ te dammi dohaḷaṃ.
::

::hangnum
100\.
::

::gatha1
Luddā deva samāyantu, ye keci vijite tava;
::

::gathalast
Etesaṃ ahamakkhissaṃ, yādiso mama dohaḷo.
::

::hangnum
101\.
::

::gatha1
Ime te luddakā devi, katahatthā visāradā;
::

::gathalast
Vanaññū ca migaññū ca, mamatthe {note:mama te (pī.)} cattajīvitā.
::

::hangnum
102\.
::

::gatha1
Luddaputtā nisāmetha, yāvantettha samāgatā;
::

::gatha2
Chabbisāṇaṃ gajaṃ setaṃ, addasaṃ supine ahaṃ;
::

::gathalast
Tassa dantehi me attho, alābhe natthi jīvitaṃ.
::

::hangnum
103\.
::

::gatha1
Na {pb:T:1.0492}{pb:V:1.0273} no pitūnaṃ na pitāmahānaṃ, diṭṭho suto kuñjaro chabbisāṇo;
::

::gathalast
Yamaddasā supine rājaputtī, akkhāhi no yādiso hatthināgo.
::

::hangnum
104\.
::

::gatha1
Disā catasso vidisā catasso, uddhaṃ adho dasa disā imāyo;
::

::gathalast
Katamaṃ disaṃ tiṭṭhati nāgarājā, yamaddasā supine chabbisāṇaṃ.
::

::hangnum
105\.
::

::gatha1
Ito ujuṃ uttariyaṃ disāyaṃ, atikkamma so sattagirī brahante;
::

::gathalast
Suvaṇṇapasso nāma girī uḷāro, supupphito {note:sampupphito (syā.)} kimpurisānuciṇṇo.
::

::hangnum
106\.
::

::gatha1
Āruyha {pb:M:1.0372} selaṃ bhavanaṃ kinnarānaṃ, olokaya pabbatapādamūlaṃ;
::

::gathalast
Atha dakkhasī meghasamānavaṇṇaṃ, nigrodharājaṃ atha sahassapādaṃ {note:poraṃ (ka.)}.
::

::hangnum
107\.
::

::gatha1
Tatthacchatī kuñjaro chabbisāṇo, sabbaseto duppasaho parebhi;
::

::gathalast
Rakkhanti naṃ aṭṭhasahassanāgā, īsādantā vātajavappahārino.
::

::hangnum
108\.
::

::gatha1
Tiṭṭhanti {pb:T:1.0493} te tumūlaṃ {note:tumūla (syā.), bhimūla (pī. ka.)} passasantā, kuppanti vātassapi eritassa;
::

::gathalast
Manussabhūtaṃ pana tattha disvā, bhasmaṃ kareyyuṃ nāssa rajopi tassa.
::

::hangnum
109\.
::

::gatha1
Bahū hime rājakulamhi santi, piḷandhanā jātarūpassa devī;
::

::gatha2
Muttāmaṇīveḷuriyāmayā ca, kiṃ kāhasi dantapiḷandhanena;
::

::gathalast
Māretukāmā kuñjaraṃ chabbisāṇaṃ, udāhu ghātessasi luddaputte.
::

::hangnum
110\.
::

::gatha1
Sā issitā dukkhitā casmi ludda, uddhañca sussāmi anussarantī;
::

::gathalast
Karohi me luddaka etamatthaṃ, dassāmi te gāmavarāni pañca.
::

::hangnum
111\.
::

::gatha1
Katthacchatī katthamupeti ṭhānaṃ, vīthissa kā nhāna {note:nahāna (sī. pī.)} gatassa hoti;
::

::gathalast
Kathañhi so nhāyati {note:nahāyati (sī. pī.)} nāgarājā, kathaṃ vijānemu gatiṃ gajassa.
::

::hangnum
112\.
::

::gatha1
Tattheva {pb:M:1.0373} sā pokkharaṇī adūre {note:avidūre (syā. ka.)}, rammā sutitthā ca mahodikā {note:mahodakā (syā. ka.)} ca;
::

::gathalast
Sampupphitā {pb:T:1.0494} bhamaragaṇānuciṇṇā {note:kiṇṇā (katthaci)}, ettha hi so nhāyati nāgarājā.
::

::hangnum
113\.
::

::gatha1
Sīsaṃ nahātuppala {note:nahāto uppala (sī. syā. pī.)} mālabhārī, sabbaseto puṇḍarīkattacaṅgī;
::

::gathalast
Āmodamāno gacchati sanniketaṃ, purakkhatvā mahesiṃ sabbabhaddaṃ.
::

::hangnum
114\.
::

::gatha1
Tattheva so uggahetvāna vākyaṃ, ādāya tūṇiñca dhanuñca luddo;
::

::gathalast
Vituriyati {note:vituriya so (sī. aṭṭha.)} sattagirī brahante, suvaṇṇapassaṃ nāma giriṃ uḷāraṃ.
::

::hangnum
115\.
::

::gatha1
Āruyha selaṃ bhavanaṃ kinnarānaṃ, olokayī pabbatapādamūlaṃ;
::

::gathalast
Tatthaddasā meghasamānavaṇṇaṃ, nigrodharājaṃ aṭṭhasahassapādaṃ.
::

::hangnum
116\.
::

::gatha1
Tatthaddasā kuñjaraṃ chabbisāṇaṃ, sabbasetaṃ duppasahaṃ parebhi;
::

::gathalast
Rakkhanti naṃ aṭṭhasahassanāgā, īsādantā vātajavappahārino.
::

::hangnum
117\.
::

::gatha1
Tatthaddasā {pb:V:1.0274} pokkharaṇiṃ adūre, rammaṃ sutitthañca mahodikañca;
::

::gathalast
Sampupphitaṃ {pb:T:1.0495} bhamaragaṇānuciṇṇaṃ, yattha hi so nhāyati nāgarājā.
::

::hangnum
118\.
::

::gatha1
Disvāna nāgassa gatiṃ ṭhitiñca, vīthissa yā nhānagatassa hoti;
::

::gathalast
Opātamāgacchi anariyarūpo, payojito cittavasānugāya.
::

::hangnum
119\.
::

::gatha1
Khaṇitvāna {pb:M:1.0374} kāsuṃ phalakehi chādayi, attānamodhāya dhanuñca luddo;
::

::gathalast
Passāgataṃ puthusallena nāgaṃ, samappayī dukkaṭakammakārī.
::

::hangnum
120\.
::

::gatha1
Viddho ca nāgo koñcamanādi ghoraṃ, sabbe ca {note:sabbeva (sī. syā. pī.)} nāgā ninnaduṃ {note:ninnādu (syā.), ninnādaṃ (ka.)} ghorarūpaṃ;
::

::gathalast
Tiṇañca kaṭṭhañca raṇaṃ {note:cuṇṇaṃ (ka. sī. pī.)} karontā, dhāviṃsu te aṭṭhadisā samantato.
::

::hangnum
121\.
::

::gatha1
Vadhissametanti {note:vadhissamenanti (syā.)} parāmasanto, kāsāvamaddakkhi dhajaṃ isīnaṃ;
::

::gathalast
Dukkhena phuṭṭhassudapādi saññā, arahaddhajo sabbhi avajjharūpo.
::

::hangnum
122\.
::

::gatha1
Anikkasāvo kāsāvaṃ, yo vatthaṃ paridahissati {note:paridahessati (sī. pī.), paridhassati (katthaci)};
::

::gathalast
Apeto damasaccena, na so kāsāvamarahati.
::

::hangnum
123\.
::

::gatha1
Yo {pb:T:1.0496} ca vantakasāvassa, sīlesu susamāhito;
::

::gathalast
Upeto damasaccena, sa ve kāsāvamarahati.
::

::hangnum
124\.
::

::gatha1
Samappito puthusallena nāgo, aduṭṭhacitto luddakamajjhabhāsi;
::

::gathalast
Kimatthayaṃ kissa vā samma hetu, mamaṃ vadhī kassa vāyaṃ payogo.
::

::hangnum
125\.
::

::gatha1
Kāsissa rañño mahesī bhadante, sā pūjitā rājakule subhaddā;
::

::gathalast
Taṃ addasā sā ca mamaṃ asaṃsi, dantehi atthoti ca maṃ {note:atthoti mamaṃ (syā. ka.)} avoca.
::

::hangnum
126\.
::

::gatha1
Bahū {pb:M:1.0375} hi me dantayugā uḷārā, ye me pitūnañca {note:pitunnampi (pī.)} pitāmahānaṃ;
::

::gathalast
Jānāti sā kodhanā rājaputtī, vadhatthikā veramakāsi bālā.
::

::hangnum
127\.
::

::gatha1
Uṭṭhehi tvaṃ ludda kharaṃ gahetvā, dante ime chinda purā marāmi;
::

::gathalast
Vajjāsi taṃ kodhanaṃ rājaputtiṃ, ‘‘nāgo hato handa imassa dantā’’.
::

::hangnum
128\.
::

::gatha1
Uṭṭhāya so luddo kharaṃ gahetvā, chetvāna {pb:T:1.0497} dantāni gajuttamassa;
::

::gathalast
Vaggū subhe appaṭime pathabyā, ādāya pakkāmi tato hi khippaṃ.
::

::hangnum
129\.
::

::gatha1
Bhayaṭṭitā {note:bhayadditā (sī. pī.)} nāgavadhena aṭṭā, ye te nāgā aṭṭha disā vidhāvuṃ;
::

::gathalast
Adisvāna {note:adisva (sī. pī.)} posaṃ gajapaccamittaṃ, paccāgamuṃ yena so nāgarājā.
::

::hangnum
130\.
::

::gatha1
Te tattha kanditvā roditvāna {note:roditva (sī. pī.)} nāgā, sīse sake paṃsukaṃ okiritvā;
::

::gathalast
Agamaṃsu te sabbe sakaṃ niketaṃ, purakkhatvā mahesiṃ sabbabhaddaṃ.
::

::hangnum
131\.
::

::gatha1
Ādāya {pb:V:1.0275} dantāni gajuttamassa, vaggū subhe appaṭime pathabyā;
::

::gatha2
Suvaṇṇarājīhi samantamodare, so luddako kāsipuraṃ upāgami;
::

::gathalast
Upanesi so rājakaññāya dante, nāgo hato handa imassa dantā.
::

::hangnum
132\.
::

::gatha1
Disvāna {pb:M:1.0376} dantāni gajuttamassa, bhattuppiyassa purimāya jātiyā;
::

::gathalast
Tattheva tassā hadayaṃ aphāli, teneva {pb:T:1.0498} sā kālamakāsi bālā.
::

::hangnum
133\.
::

::gatha1
Sambodhipatto sa {note:ca (sī. syā.), va (pī.)} mahānubhāvo, sitaṃ akāsi parisāya majjhe;
::

::gathalast
Pucchiṃsu bhikkhū suvimuttacittā, nākāraṇe pātukaronti buddhā.
::

::hangnum
134\.
::

::gatha1
Yamaddasātha dahariṃ kumāriṃ, kāsāyavatthaṃ anagāriyaṃ carantiṃ;
::

::gathalast
Sā kho tadā rājakaññā ahosi, ahaṃ tadā nāgarājā ahosiṃ.
::

::hangnum
135\.
::

::gatha1
Ādāya dantāni gajuttamassa, vaggū subhe appaṭime pathabyā;
::

::gathalast
Yo luddako kāsipuraṃ upāgami, so kho tadā devadatto ahosi.
::

::hangnum
136\.
::

::gatha1
Anāvasūraṃ cirarattasaṃsitaṃ, uccāvacaṃ {note:ucaṃ nīcaṃ (sī. syā. pī.)} caritamidaṃ purāṇaṃ;
::

::gathalast
Vītaddaro vītasoko visallo, sayaṃ abhiññāya abhāsi buddho.
::

::hangnum
137\.
::

::gatha1
Ahaṃ vo tena kālena, ahosiṃ tattha bhikkhavo;
::

::gathalast
Nāgarājā tadā homi {note:hosiṃ (sī. syā. pī.)}, evaṃ dhāretha jātakanti.
::

::centre
Chaddantajātakaṃ catutthaṃ.
::

#### 515. Sambhavajātakaṃ (5)

::hangnum
138\.
::

::gatha1
Rajjañca {pb:T:1.0499} paṭipannāsma, ādhipaccaṃ sucīrata;
::

::gathalast
Mahattaṃ pattumicchāmi, vijetuṃ pathaviṃ imaṃ.
::

::hangnum
139\.
::

::gatha1
Dhammena no adhammena, adhammo me na ruccati;
::

::gathalast
Kiccova dhammo carito, rañño hoti sucīrata.
::

::hangnum
140\.
::

::gatha1
Idha {pb:M:1.0377} cevāninditā yena, pecca yena aninditā;
::

::gathalast
Yasaṃ devamanussesu, yena pappomu {note:pappemu (sī. aṭṭha.)} brāhmaṇa.
::

::hangnum
141\.
::

::gatha1
Yohaṃ atthañca dhammañca, kattumicchāmi brāhmaṇa;
::

::gathalast
Taṃ tvaṃ atthañca dhammañca, brāhmaṇakkhāhi pucchito.
::

::hangnum
142\.
::

::gatha1
Nāññatra vidhurā rāja, etadakkhātumarahati;
::

::gathalast
Yaṃ tvaṃ atthañca dhammañca, kattumicchasi khattiya.
::

::hangnum
143\.
::

::gatha1
Ehi {pb:V:1.0276} kho pahito gaccha, vidhurassa upantikaṃ;
::

::gatha2
Nikkhañcimaṃ {note:nikkhaṃ ratta (sī.), nikkhamimaṃ (pī.)} suvaṇṇassa, haraṃ gaccha sucīrata;
::

::gathalast
Abhihāraṃ imaṃ dajjā, atthadhammānusiṭṭhiyā.
::

::hangnum
144\.
::

::gatha1
Svādhippāgā bhāradvājo, vidhurassa upantikaṃ;
::

::gathalast
Tamaddasa mahābrahmā, asamānaṃ sake ghare.
::

::hangnum
145\.
::

::gatha1
Raññohaṃ pahito dūto, korabyassa yasassino;
::

::gatha2
‘‘Atthaṃ dhammañca pucchesi’’, iccabravi yudhiṭṭhilo;
::

::gathalast
Taṃ tvaṃ atthañca dhammañca, vidhurakkhāhi pucchito.
::

::hangnum
146\.
::

::gatha1
Gaṅgaṃ me pidahissanti, na taṃ sakkomi brāhmaṇa;
::

::gathalast
Apidhetuṃ {pb:T:1.0500} mahāsindhuṃ, taṃ kathaṃ so bhavissati.
::

::hangnum
147\.
::

::gatha1
Na te sakkomi akkhātuṃ, atthaṃ dhammañca pucchito;
::

::gatha2
Bhadrakāro ca me putto, oraso mama atrajo;
::

::gathalast
Taṃ tvaṃ atthañca dhammañca, gantvā pucchassu brāhmaṇa.
::

::hangnum
148\.
::

::gatha1
Svādhippāgā bhāradvājo, bhadrakārassupantikaṃ {note:bhadrakārassa santikaṃ (sī. syā.)};
::

::gathalast
Tamaddasa mahābrahmā, nisinnaṃ samhi vesmani.
::

::hangnum
149\.
::

::gatha1
Raññohaṃ pahito dūto, korabyassa yasassino;
::

::gatha2
‘‘Atthaṃ dhammañca pucchesi’’, iccabravi yudhiṭṭhilo;
::

::gathalast
Taṃ tvaṃ atthañca dhammañca, bhadrakāra pabrūhi {note:bravīhi (sī. pī.)} me.
::

::hangnum
150\.
::

::gatha1
Maṃsakājaṃ {note:maṃsakācaṃ (pī.)} avahāya, godhaṃ anupatāmahaṃ;
::

::gathalast
Na te sakkomi akkhātuṃ, atthaṃ dhammañca pucchito.
::

::hangnum
151\.
::

::gatha1
Sañcayo {pb:M:1.0378} {note:sañjayo (sī. syā. pī.)} nāma me bhātā, kaniṭṭho me sucīrata;
::

::gathalast
Taṃ tvaṃ atthañca dhammañca, gantvā pucchassu brāhmaṇa.
::

::hangnum
152\.
::

::gatha1
Svādhippāgā bhāradvājo, sañcayassa upantikaṃ;
::

::gathalast
Tamaddasa mahābrahmā, nisinnaṃ samhi vesmani {note:parisati (syā.), parīsati (pī.)}.
::

::hangnum
153\.
::

::gatha1
Raññohaṃ pahito dūto, korabyassa yasassino;
::

::gatha2
‘‘Atthaṃ dhammañca pucchesi’’, iccabravi yudhiṭṭhilo;
::

::gathalast
Taṃ tvaṃ atthañca dhammañca, sañcayakkhāhi pucchito.
::

::hangnum
154\.
::

::gatha1
Sadā maṃ gilate {note:gilatī (sī.), gilati (pī.)} maccu, sāyaṃ pāto sucīrata;
::

::gathalast
Na te sakkomi akkhātuṃ, atthaṃ dhammañca pucchito.
::

::hangnum
155\.
::

::gatha1
Sambhavo {pb:T:1.0501}{pb:V:1.0277} nāma me bhātā, kaniṭṭho me sucīrata;
::

::gathalast
Taṃ tvaṃ atthañca dhammañca, gantvā pucchassu brāhmaṇa.
::

::hangnum
156\.
::

::gatha1
Abbhuto vata bho dhammo, nāyaṃ asmāka ruccati;
::

::gathalast
Tayo janā pitāputtā, tesu paññāya no vidū.
::

::hangnum
157\.
::

::gatha1
Na taṃ sakkotha akkhātuṃ, atthaṃ dhammañca pucchitā;
::

::gathalast
Kathaṃ nu daharo jaññā, atthaṃ dhammañca pucchito.
::

::hangnum
158\.
::

::gatha1
Mā naṃ daharoti uññāsi {note:maññāsi (syā. ka.)}, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
159\.
::

::gatha1
Yathāpi cando vimalo, gacchaṃ ākāsadhātuyā;
::

::gathalast
Sabbe tārāgaṇe loke, ābhāya atirocati.
::

::hangnum
160\.
::

::gatha1
Evampi daharūpeto, paññāyogena sambhavo;
::

::gatha2
Mā naṃ daharoti uññāsi, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
161\.
::

::gatha1
Yathāpi rammako māso, gimhānaṃ hoti brāhmaṇa;
::

::gathalast
Atevaññehi māsehi, dumapupphehi sobhati.
::

::hangnum
162\.
::

::gatha1
Evampi {pb:M:1.0379} daharūpeto, paññāyogena sambhavo;
::

::gatha2
Mā naṃ daharoti uññāsi, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
163\.
::

::gatha1
Yathāpi himavā brahme, pabbato gandhamādano;
::

::gatha2
Nānārukkhehi sañchanno, mahābhūtagaṇālayo;
::

::gathalast
Osadhehi {pb:T:1.0502} ca dibbehi, disā bhāti pavāti ca.
::

::hangnum
164\.
::

::gatha1
Evampi daharūpeto, paññāyogena sambhavo;
::

::gatha2
Mā naṃ daharoti uññāsi, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
165\.
::

::gatha1
Yathāpi pāvako brahme, accimālī yasassimā;
::

::gathalast
Jalamāno vane gacche {note:caraṃ kacche (pī.)}, analo kaṇhavattanī.
::

::hangnum
166\.
::

::gatha1
Ghatāsano dhūmaketu, uttamāhevanandaho;
::

::gathalast
Nisīthe {note:nissīve (syā.), nisive (ka.)} pabbataggasmiṃ, pahūtedho {note:bahutejo (syā. ka.)} virocati.
::

::hangnum
167\.
::

::gatha1
Evampi {pb:V:1.0278} daharūpeto, paññāyogena sambhavo;
::

::gatha2
Mā naṃ daharoti uññāsi, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
168\.
::

::gatha1
Javena bhadraṃ jānanti, balibaddañca {note:balivaddañca (sī. pī.)} vāhiye;
::

::gathalast
Dohena dhenuṃ jānanti, bhāsamānañca paṇḍitaṃ.
::

::hangnum
169\.
::

::gatha1
Evampi daharūpeto, paññāyogena sambhavo;
::

::gatha2
Mā naṃ daharoti uññāsi, apucchitvāna sambhavaṃ;
::

::gathalast
Pucchitvā sambhavaṃ jaññā, atthaṃ dhammañca brāhmaṇa.
::

::hangnum
170\.
::

::gatha1
Svādhippāgā bhāradvājo, sambhavassa upantikaṃ;
::

::gathalast
Tamaddasa mahābrahmā, kīḷamānaṃ bahīpure.
::

::hangnum
171\.
::

::gatha1
Raññohaṃ pahito dūto, korabyassa yasassino;
::

::gatha2
‘‘Atthaṃ dhammañca pucchesi’’, iccabravi yudhiṭṭhilo;
::

::gathalast
Taṃ {pb:T:1.0503} tvaṃ atthañca dhammañca, sambhavakkhāhi pucchito.
::

::hangnum
172\.
::

::gatha1
Taggha {pb:M:1.0380} te ahamakkhissaṃ, yathāpi kusalo tathā;
::

::gathalast
Rājā ca kho taṃ jānāti, yadi kāhati vā na vā.
::

::hangnum
173\.
::

::gatha1
‘‘Ajja suve’’ti saṃseyya, raññā puṭṭho sucīrata;
::

::gathalast
Mā katvā avasī rājā, atthe jāte yudhiṭṭhilo.
::

::hangnum
174\.
::

::gatha1
Ajjhattaññeva saṃseyya, raññā puṭṭho sucīrata;
::

::gathalast
Kummaggaṃ na niveseyya, yathā mūḷho acetaso {note:acetano (ka.)}.
::

::hangnum
175\.
::

::gatha1
Attānaṃ nātivatteyya, adhammaṃ na samācare;
::

::gathalast
Atitthe nappatāreyya, anatthe na yuto siyā.
::

::hangnum
176\.
::

::gatha1
Yo ca etāni ṭhānāni, kattuṃ jānāti khattiyo;
::

::gathalast
Sadā so vaḍḍhate rājā, sukkapakkheva candimā.
::

::hangnum
177\.
::

::gatha1
Ñātīnañca piyo hoti, mittesu ca virocati;
::

::gathalast
Kāyassa bhedā sappañño, saggaṃ so upapajjatīti.
::

::centre
Sambhavajātakaṃ pañcamaṃ.
::

#### 516. Mahākapijātakaṃ (6)

::hangnum
178\.
::

::gatha1
Bārāṇasyaṃ {note:bārāṇassaṃ (sī. pī.)} ahū rājā, kāsīnaṃ raṭṭhavaḍḍhano;
::

::gathalast
Mittāmaccaparibyūḷho, agamāsi migājinaṃ {note:migājiraṃ (sī.), migāciraṃ (pī.)}.
::

::hangnum
179\.
::

::gatha1
Tattha {pb:V:1.0279} brāhmaṇamaddakkhi, setaṃ citraṃ kilāsinaṃ;
::

::gathalast
Viddhastaṃ koviḷāraṃva, kisaṃ dhamanisanthataṃ.
::

::hangnum
180\.
::

::gatha1
Paramakāruññataṃ {pb:T:1.0504} pattaṃ, disvā kicchagataṃ naraṃ;
::

::gathalast
Avaca byamhito rājā, ‘‘yakkhānaṃ katamo nusi.
::

::hangnum
181\.
::

::gatha1
‘‘Hatthapādā ca te setā, tato setataraṃ {note:setataro (pī.)} siro;
::

::gathalast
Gattaṃ kammāsavaṇṇaṃ te, kilāsabahulo casi.
::

::hangnum
182\.
::

::gatha1
‘‘Vaṭṭanāvaḷi {note:vaṭṭhanāvali (pī.)} saṅkāsā, piṭṭhi te ninnatunnatā;
::

::gathalast
Kāḷapabbāva {note:kāḷapabbā ca (syā.), kāḷā pabbā ca (pī.)} te aṅgā, nāññaṃ passāmi edisaṃ.
::

::hangnum
183\.
::

::gatha1
‘‘Ugghaṭṭapādo {pb:M:1.0381} tasito, kiso dhamanisanthato;
::

::gathalast
Chāto ātattarūposi {note:ādittarūposi (ka.), atittarūposi (syā. ka. aṭṭha.)}, kutosi kattha gacchasi.
::

::hangnum
184\.
::

::gatha1
‘‘Duddasī appakārosi, dubbaṇṇo bhīmadassano;
::

::gathalast
Janetti yāpi te mātā, na taṃ iccheyya passituṃ.
::

::hangnum
185\.
::

::gatha1
‘‘Kiṃ kammamakaraṃ {note:kammamakarā (sī. syā. pī.)} pubbe, kaṃ avajjhaṃ aghātayi;
::

::gathalast
Kibbisaṃ yaṃ karitvāna, idaṃ dukkhaṃ upāgami’’.
::

::hangnum
186\.
::

::gatha1
Taggha te ahamakkhissaṃ, yathāpi kusalo tathā;
::

::gathalast
Saccavādiñhi lokasmiṃ, pasaṃsantīdha paṇḍitā.
::

::hangnum
187\.
::

::gatha1
Eko caraṃ gogaveso, mūḷho accasariṃ vane;
::

::gathalast
Araññe irīṇe {note:īriṇe (sī. syā. pī.)} vivane, nānākuñjarasevite.
::

::hangnum
188\.
::

::gatha1
Vāḷamigānucarite, vippanaṭṭhosmi kānane;
::

::gathalast
Acariṃ tattha sattāhaṃ, khuppipāsa {note:khuppipāsā (sī. pī.)} samappito.
::

::hangnum
189\.
::

::gatha1
Tattha tindukamaddakkhiṃ, visamaṭṭhaṃ bubhukkhito;
::

::gathalast
Papātamabhilambantaṃ, sampannaphaladhārinaṃ.
::

::hangnum
190\.
::

::gatha1
Vātassitāni {pb:T:1.0505} bhakkhesiṃ, tāni rucciṃsu me bhusaṃ;
::

::gathalast
Atitto rukkhamārūhiṃ {note:māruyha (sī. syā.)}, tattha hessāmi āsito.
::

::hangnum
191\.
::

::gatha1
Ekaṃ me bhakkhitaṃ āsi, dutiyaṃ abhipatthitaṃ;
::

::gathalast
Tato sā bhañjatha sākhā, chinnā pharasunā viya.
::

::hangnum
192\.
::

::gatha1
Sohaṃ sahāva sākhāhi, uddhaṃpādo avaṃsiro;
::

::gathalast
Appatiṭṭhe anālambe, giriduggasmi pāpataṃ.
::

::hangnum
193\.
::

::gatha1
Yasmā ca vāri gambhīraṃ, tasmā na samapajjisaṃ {note:samapajjasiṃ (sī.), samabhajjisaṃ (pī.)};
::

::gathalast
Tattha sesiṃ nirānando, anūnā {note:anātho (sī.)} dasa rattiyo.
::

::hangnum
194\.
::

::gatha1
Athettha {pb:V:1.0280} kapi māgañchi {note:māgacchi (syā. ka.)}, gonaṅgulo darīcaro;
::

::gathalast
Sākhāhi sākhaṃ vicaranto, khādamāno dumapphalaṃ.
::

::hangnum
195\.
::

::gatha1
So {pb:M:1.0382} maṃ disvā kisaṃ paṇḍuṃ, kāruññamakaraṃ mayi;
::

::gathalast
Ambho ko nāma so ettha, evaṃ dukkhena aṭṭito.
::

::hangnum
196\.
::

::gatha1
Manusso amanusso vā, attānaṃ me pavedaya;
::

::gathalast
Tassañjaliṃ paṇāmetvā, idaṃ vacanamabraviṃ.
::

::hangnum
197\.
::

::gatha1
Manussohaṃ byasampatto {note:vasampatto (syā. ka.)}, sā me natthi ito gati;
::

::gathalast
Taṃ vo vadāmi bhaddaṃ vo, tvañca me saraṇaṃ bhava.
::

::hangnum
198\.
::

::gatha1
Garuṃ {note:garu (sī. pī.)} silaṃ gahetvāna, vicarī {note:vicari (pī.)} pabbate kapi;
::

::gathalast
Silāya yoggaṃ katvāna, nisabho etadabravi.
::

::hangnum
199\.
::

::gatha1
Ehi me piṭṭhimāruyha, gīvaṃ gaṇhāhi bāhubhi;
::

::gathalast
Ahaṃ taṃ uddharissāmi, giriduggata vegasā.
::

::hangnum
200\.
::

::gatha1
Tassa {pb:T:1.0506} taṃ vacanaṃ sutvā, vānarindassa sirīmato;
::

::gathalast
Piṭṭhimāruyha dhīrassa, gīvaṃ bāhāhi aggahiṃ.
::

::hangnum
201\.
::

::gatha1
So maṃ tato samuṭṭhāsi, tejassī {note:tejasī (syā. pī. ka.)} balavā kapi;
::

::gathalast
Vihaññamāno kicchena, giriduggata vegasā.
::

::hangnum
202\.
::

::gatha1
Uddharitvāna maṃ santo, nisabho etadabravi;
::

::gathalast
Iṅgha maṃ samma rakkhassu, passupissaṃ muhuttakaṃ.
::

::hangnum
203\.
::

::gatha1
Sīhā byagghā ca dīpī ca, acchakokataracchayo;
::

::gathalast
Te maṃ pamattaṃ hiṃseyyuṃ, te tvaṃ disvā nivāraya {note:disvāna vāraya (pī.)}.
::

::hangnum
204\.
::

::gatha1
Evaṃ me parittātūna {note:parittātuna (ka.)}, passupi so muhuttakaṃ;
::

::gathalast
Tadāhaṃ pāpikaṃ diṭṭhiṃ, paṭilacchiṃ ayoniso.
::

::hangnum
205\.
::

::gatha1
Bhakkho ayaṃ manussānaṃ, yathā caññe vane migā;
::

::gathalast
Yaṃ nūnimaṃ vadhitvāna, chāto khādeyya vānaraṃ.
::

::hangnum
206\.
::

::gatha1
Asito {note:āsiko (pī.)} ca gamissāmi, maṃsamādāya sambalaṃ;
::

::gathalast
Kantāraṃ nittharissāmi, pātheyyaṃ me bhavissati.
::

::hangnum
207\.
::

::gatha1
Tato silaṃ gahetvāna, matthakaṃ sannitāḷayiṃ;
::

::gathalast
Mama gatta {note:bhatta (sī. syā.), hattha (pī.)} kilantassa, pahāro dubbalo ahu.
::

::hangnum
208\.
::

::gatha1
So {pb:V:1.0281}{pb:M:1.0383} ca vegenudappatto, kapi ruhira {note:rudhira (sī.)} makkhito;
::

::gathalast
Assupuṇṇehi nettehi, rodanto maṃ udikkhati.
::

::hangnum
209\.
::

::gatha1
Māyyomaṃ kari bhaddante, tvañca nāmedisaṃ kari;
::

::gathalast
Tvañca kho nāma dīghāvu {note:dīghāyu (pī.)}, aññe {note:aññaṃ (pī.)} vāretumarahasi.
::

::hangnum
210\.
::

::gatha1
Aho {pb:T:1.0507} vata re purisa, tāva dukkarakāraka;
::

::gathalast
Edisā visamā duggā, papātā uddhato {note:uddhaṭo (pī.)} mayā.
::

::hangnum
211\.
::

::gatha1
Ānīto paralokāva, dubbheyyaṃ maṃ amaññatha;
::

::gathalast
Taṃ tena pāpadhammena, pāpaṃ pāpena cintitaṃ.
::

::hangnum
212\.
::

::gatha1
Mā heva tvaṃ adhammaṭṭha, vedanaṃ kaṭukaṃ phusi;
::

::gathalast
Mā heva pāpakammaṃ taṃ, phalaṃ veḷuṃva taṃ vadhi.
::

::hangnum
213\.
::

::gatha1
Tayime natthi vissāso, pāpadhamma asaññata {note:pāpadhammaṃ amaññatha (pī.)};
::

::gathalast
Ehi me piṭṭhito gaccha, dissamānova santike.
::

::hangnum
214\.
::

::gatha1
Muttosi hatthā vāḷānaṃ, pattosi mānusiṃ padaṃ;
::

::gathalast
Esa maggo adhammaṭṭha, tena gaccha yathāsukhaṃ.
::

::hangnum
215\.
::

::gatha1
Idaṃ vatvā giricaro, rahade {note:ruhiraṃ (syā. ka.)} pakkhalya matthakaṃ;
::

::gathalast
Assūni sampamajjitvā, tato pabbatamāruhi.
::

::hangnum
216\.
::

::gatha1
Sohaṃ tenābhisattosmi, pariḷāhena aṭṭito;
::

::gathalast
Ḍayhamānena gattena, vāriṃ pātuṃ upāgamiṃ.
::

::hangnum
217\.
::

::gatha1
Agginā viya santatto, rahado ruhiramakkhito;
::

::gathalast
Pubbalohitasaṅkāso, sabbo me samapajjatha.
::

::hangnum
218\.
::

::gatha1
Yāvanto udabindūni, kāyasmiṃ nipatiṃsu me;
::

::gathalast
Tāvanto gaṇḍa {note:gaṇḍū (sī. pī.), gaṇḍu (syā.)} jāyetha, addhabeluvasādisā.
::

::hangnum
219\.
::

::gatha1
Pabhinnā pagghariṃsu me, kuṇapā pubbalohitā;
::

::gathalast
Yena yeneva gacchāmi, gāmesu nigamesu ca.
::

::hangnum
220\.
::

::gatha1
Daṇḍahatthā {pb:T:1.0508}{pb:M:1.0384} nivārenti, itthiyo purisā ca maṃ;
::

::gathalast
Okkitā {note:okiṇṇā (sī.)} pūtigandhena, māssu orena āgamā {note:māgamā (sī. pī.)}.
::

::hangnum
221\.
::

::gatha1
Etādisaṃ idaṃ dukkhaṃ, satta vassāni dāni me;
::

::gathalast
Anubhomi sakaṃ kammaṃ, pubbe dukkaṭamattano.
::

::hangnum
222\.
::

::gatha1
Taṃ {pb:V:1.0282} vo vadāmi bhaddante {note:bhaddaṃ vo (sī. pī.)}, yāvantettha samāgatā;
::

::gathalast
Māssu mittāna {note:mittānaṃ (sī. pī.)} dubbhittho, mittadubbho hi pāpako.
::

::hangnum
223\.
::

::gatha1
Kuṭṭhī kilāsī bhavati, yo mittānidha dubbhati {note:yo mittānaṃ idhaddubhi (sī. aṭṭha.), yo mittānaṃ idha dubbhati (pī.)};
::

::gathalast
Kāyassa bhedā mittaddu {note:mittadubbhī (syā. ka.)}, nirayaṃ sopapajjatīti {note:so upapajjatīti (sī. syā. pī.)}.
::

::centre
Mahākapijātakaṃ chaṭṭhaṃ.
::

#### 517. Dakarakkhasajātakaṃ (7)

::hangnum
224\.
::

::gatha1
Sace vo vuyhamānānaṃ, sattannaṃ udakaṇṇave;
::

::gatha2
Manussabalimesāno, nāvaṃ gaṇheyya rakkhaso;
::

::gathalast
Anupubbaṃ kathaṃ datvā, muñcesi dakarakkhasā {note:dakarakkhato (pī.)}.
::

::hangnum
225\.
::

::gatha1
Mātaraṃ paṭhamaṃ dajjaṃ, bhariyaṃ datvāna bhātaraṃ;
::

::gatha2
Tato sahāyaṃ datvāna, pañcamaṃ dajjaṃ {note:dajja (syā.)} brāhmaṇaṃ;
::

::gathalast
Chaṭṭhāhaṃ dajjamattānaṃ, neva dajjaṃ mahosadhaṃ.
::

::hangnum
226\.
::

::gatha1
Posetā te janettī ca, dīgharattānukampikā;
::

::gatha2
Chabbhī tayi padussati {note:paduṭṭhasmiṃ (sī. syā.)}, paṇḍitā atthadassinī;
::

::gathalast
Aññaṃ {pb:T:1.0509} upanisaṃ katvā, vadhā taṃ parimocayi.
::

::hangnum
227\.
::

::gatha1
Taṃ tādisiṃ {note:tādisaṃ (ka.)} pāṇadadiṃ, orasaṃ gabbhadhāriniṃ {note:gabbhadhāriṇiṃ (sī. syā.)};
::

::gathalast
Mātaraṃ kena dosena, dajjāsi dakarakkhino {note:dakarakkhato (pī.)}.
::

::hangnum
228\.
::

::gatha1
Daharā viyalaṅkāraṃ, dhāreti apiḷandhanaṃ;
::

::gathalast
Dovārike anīkaṭṭhe, ativelaṃ pajagghati {note:sañjagghati (ka.)}.
::

::hangnum
229\.
::

::gatha1
Athopi {pb:M:1.0385} paṭirājūnaṃ, sayaṃ dūtāni sāsati;
::

::gathalast
Mātaraṃ tena dosena, dajjāhaṃ dakarakkhino.
::

::hangnum
230\.
::

::gatha1
Itthigumbassa pavarā, accantaṃ piyabhāṇinī {note:accantapiyavādinī (sī. pī.)};
::

::gathalast
Anuggatā {note:anubbatā (syā.), anupubbatā (ka.)} sīlavatī, chāyāva anapāyinī.
::

::hangnum
231\.
::

::gatha1
Akkodhanā puññavatī {note:paññavatī (sī. pī.)}, paṇḍitā atthadassinī;
::

::gathalast
Ubbariṃ {note:uppariṃ (sī.)} kena dosena, dajjāsi dakarakkhino.
::

::hangnum
232\.
::

::gatha1
Khiḍḍāratisamāpannaṃ, anatthavasamāgataṃ;
::

::gathalast
Sā maṃ sakāna puttānaṃ, ayācaṃ yācate dhanaṃ.
::

::hangnum
233\.
::

::gatha1
Sohaṃ {pb:V:1.0283} dadāmi sāratto {note:sārato (syā.)}, bahuṃ uccāvacaṃ dhanaṃ;
::

::gatha2
Suduccajaṃ cajitvāna, pacchā socāmi dummano;
::

::gathalast
Ubbariṃ tena dosena, dajjāhaṃ dakarakkhino.
::

::hangnum
234\.
::

::gatha1
Yenocitā janapadā {note:jānapadā (sī. syā. pī.)}, ānītā ca paṭiggahaṃ;
::

::gathalast
Ābhataṃ pararajjebhi, abhiṭṭhāya bahuṃ dhanaṃ.
::

::hangnum
235\.
::

::gatha1
Dhanuggahānaṃ pavaraṃ, sūraṃ tikhiṇamantinaṃ;
::

::gathalast
Bhātaraṃ kena dosena, dajjāsi dakarakkhino.
::

::hangnum
236\.
::

::gatha1
Yenocitā {pb:T:1.0510} {note:mayocitā (sī.), mayācitā (pī.)} janapadā, ānītā ca paṭiggahaṃ;
::

::gathalast
Ābhataṃ pararajjebhi, abhiṭṭhāya bahuṃ dhanaṃ.
::

::hangnum
237\.
::

::gatha1
Dhanuggahānaṃ pavaro, sūro tikhiṇamanti ca {note:tikhiṇamantino (ka.)};
::

::gathalast
Mayāyaṃ {note:mayā so (sī. pī.)} sukhito rājā, atimaññati dārako.
::

::hangnum
238\.
::

::gatha1
Upaṭṭhānampi me ayye, na so eti yathā pure;
::

::gathalast
Bhātaraṃ tena dosena, dajjāhaṃ dakarakkhino.
::

::hangnum
239\.
::

::gatha1
Ekarattena ubhayo, tvañceva dhanusekha ca {note:dhanusekhavā (sī. syā. pī.)};
::

::gathalast
Ubho jātettha pañcālā, sahāyā susamāvayā.
::

::hangnum
240\.
::

::gatha1
Cariyā {pb:M:1.0386} taṃ anubandhittho {note:anubandho (ka.)}, ekadukkhasukho tava;
::

::gatha2
Ussukko te divārattiṃ, sabbakiccesu byāvaṭo;
::

::gathalast
Sahāyaṃ kena dosena, dajjāsi dakarakkhino.
::

::hangnum
241\.
::

::gatha1
Cariyā maṃ ayaṃ {note:cariyāya ayaṃ (sī. pī.)} ayye, pajagghittho {note:sañjagghittho (syā.)} mayā saha;
::

::gathalast
Ajjāpi tena vaṇṇena, ativelaṃ pajagghati.
::

::hangnum
242\.
::

::gatha1
Ubbariyāpihaṃ ayye, mantayāmi rahogato;
::

::gathalast
Anāmanto {note:anāmantā (sī.)} pavisati, pubbe appaṭivedito.
::

::hangnum
243\.
::

::gatha1
Laddhadvāro {note:laddhavāro (sī. pī.)} katokāso, ahirikaṃ anādaraṃ;
::

::gathalast
Sahāyaṃ tena dosena, dajjāhaṃ dakarakkhino.
::

::hangnum
244\.
::

::gatha1
Kusalo sabbanimittānaṃ, rutaññū {note:rudaññū (sī. syā. pī.)} āgatāgamo;
::

::gathalast
Uppāte supine yutto, niyyāne ca pavesane.
::

::hangnum
245\.
::

::gatha1
Paṭṭho {note:paddho (sī. pī.)} bhūmantalikkhasmiṃ, nakkhattapadakovido;
::

::gathalast
Brāhmaṇaṃ {pb:T:1.0511} kena dosena, dajjāsi dakarakkhino.
::

::hangnum
246\.
::

::gatha1
Parisāyampi me ayye, ummīlitvā udikkhati;
::

::gathalast
Tasmā accabhamuṃ luddaṃ, dajjāhaṃ dakarakkhino.
::

::hangnum
247\.
::

::gatha1
Sasamuddapariyāyaṃ{pb:V:1.0284}, mahiṃ sāgarakuṇḍalaṃ;
::

::gathalast
Vasundharaṃ āvasasi, amaccaparivārito.
::

::hangnum
248\.
::

::gatha1
Cāturanto mahāraṭṭho, vijitāvī mahabbalo;
::

::gathalast
Pathabyā ekarājāsi, yaso te vipulaṃ gato.
::

::hangnum
249\.
::

::gatha1
Soḷasitthisahassāni, āmuttamaṇikuṇḍalā;
::

::gathalast
Nānājanapadā nārī, devakaññūpamā subhā.
::

::hangnum
250\.
::

::gatha1
Evaṃ sabbaṅgasampannaṃ, sabbakāmasamiddhinaṃ;
::

::gathalast
Sukhitānaṃ piyaṃ dīghaṃ, jīvitaṃ āhu khattiya.
::

::hangnum
251\.
::

::gatha1
Atha tvaṃ kena vaṇṇena, kena vā pana hetunā;
::

::gathalast
Paṇḍitaṃ anurakkhanto, pāṇaṃ cajasi duccajaṃ.
::

::hangnum
252\.
::

::gatha1
Yatopi {pb:M:1.0387} āgato ayye, mama hatthaṃ mahosadho;
::

::gathalast
Nābhijānāmi dhīrassa, anumattampi dukkaṭaṃ.
::

::hangnum
253\.
::

::gatha1
Sace ca kismici kāle, maraṇaṃ me pure siyā;
::

::gathalast
So me putte {note:putte ca me (sī. syā. pī.} paputte ca, sukhāpeyya mahosadho.
::

::hangnum
254\.
::

::gatha1
Anāgataṃ paccuppannaṃ, sabbamatthampi passati {note:sabbamatthaṃ vipassati (sī. syā. pī.)};
::

::gathalast
Anāparādhakammantaṃ, na dajjaṃ dakarakkhino.
::

::hangnum
255\.
::

::gatha1
Idaṃ suṇātha pañcālā, cūḷaneyyassa {note:cūḷanīyassa (sī.)} bhāsitaṃ;
::

::gathalast
Paṇḍitaṃ {pb:T:1.0512} anurakkhanto, pāṇaṃ cajati duccajaṃ.
::

::hangnum
256\.
::

::gatha1
Mātu bhariyāya bhātucca, sakhino brāhmaṇassa ca;
::

::gathalast
Attano cāpi pañcālo, channaṃ cajati jīvitaṃ.
::

::hangnum
257\.
::

::gatha1
Evaṃ mahatthikā {note:khahiddhiyā (syā.), mahiddhikā (ka.)} paññā, nipuṇā sādhucintinī;
::

::gathalast
Diṭṭhadhammahitatthāya, samparāyasukhāya cāti.
::

::centre
Dakarakkhasajātakaṃ sattamaṃ.
::

#### 518. Paṇḍaranāgarājajātakaṃ (8)

::hangnum
258\.
::

::gatha1
Vikiṇṇavācaṃ aniguyha {note:anigūḷha (pī.)} mantaṃ, asaññataṃ aparicakkhitāraṃ {note:aparirakkhitāraṃ (ka.)};
::

::gathalast
Bhayaṃ tamanveti sayaṃ abodhaṃ, nāgaṃ yathā paṇḍarakaṃ supaṇṇo {note:suvaṇṇo (ka.)}.
::

::hangnum
259\.
::

::gatha1
Yo guyhamantaṃ parirakkhaneyyaṃ, mohā naro saṃsati hāsamāno {note:bhāsamāno (pī.)};
::

::gathalast
Taṃ bhinnamantaṃ bhayamanveti khippaṃ, nāgaṃ yathā paṇḍarakaṃ supaṇṇo.
::

::hangnum
260\.
::

::gatha1
Nānumitto {pb:V:1.0285} garuṃ atthaṃ, guyhaṃ veditumarahati;
::

::gathalast
Sumitto ca asambuddhaṃ, sambuddhaṃ vā anattha vā.
::

::hangnum
261\.
::

::gatha1
Vissāsamāpajjimahaṃ {pb:M:1.0388} acelaṃ {note:acelo (sī. pī.)}, samaṇo {pb:T:1.0513} ayaṃ sammato bhāvitatto;
::

::gathalast
Tassāhamakkhiṃ vivariṃ {note:vivaraṃ (sī.)} guyhamatthaṃ, atītamattho kapaṇaṃ {note:kapaṇo (pī.)} rudāmi.
::

::hangnum
262\.
::

::gatha1
Tassāhaṃ paramaṃ {note:purimaṃ (sī.)} brahme guyhaṃ, vācañhi maṃ nāsakkhiṃ {note:nāsakkhi (pī.)} saṃyametuṃ;
::

::gathalast
Tappakkhato hi bhayamāgataṃ mamaṃ, atītamattho kapaṇaṃ rudāmi.
::

::hangnum
263\.
::

::gatha1
Yo ve naro suhadaṃ maññamāno, guyhamatthaṃ saṃsati dukkulīne;
::

::gathalast
Dosā bhayā athavā rāgarattā {note:rāgaratto (sī. syā. pī.)}, pallatthito {note:pallittho (pī.), pallattito (ka.)} bālo asaṃsayaṃ so.
::

::hangnum
264\.
::

::gatha1
Tirokkhavāco asataṃ paviṭṭho, yo saṅgatīsu mudīreti vākyaṃ;
::

::gathalast
Āsīviso dummukhotyāhu taṃ naraṃ, ārā ārā {note:ārā arā (pī.)} saṃyame tādisamhā.
::

::hangnum
265\.
::

::gatha1
Annaṃ pānaṃ kāsika {note:kāsikaṃ (pī.)} candanañca, manāpitthiyo mālamucchādanañca;
::

::gathalast
Ohāya gacchāmase sabbakāme, supaṇṇa pāṇūpagatāva tyamhā.
::

::hangnum
266\.
::

::gatha1
Ko nīdha tiṇṇaṃ garahaṃ upeti, asmiṃdha {pb:T:1.0514} loke pāṇabhū nāgarāja;
::

::gathalast
Samaṇo supaṇṇo atha vā tvameva, kiṃ kāraṇā paṇḍarakaggahīto.
::

::hangnum
267\.
::

::gatha1
Samaṇoti {pb:M:1.0389} me sammatatto ahosi, piyo ca me manasā bhāvitatto;
::

::gathalast
Tassāhamakkhiṃ vivariṃ guyhamatthaṃ, atītamattho kapaṇaṃ rudāmi.
::

::hangnum
268\.
::

::gatha1
Na catthi satto amaro pathabyā, paññāvidhā natthi na ninditabbā;
::

Saccena dhammena dhitiyā {note:dhiyā (sī. pī.)} damena, alabbhamabyāharatī naro idha.

::hangnum
269\.
::

::gatha1
Mātāpitā paramā bandhavānaṃ, nāssa tatiyo anukampakatthi;
::

::gathalast
Tesampi guyhaṃ paramaṃ na saṃse, mantassa bhedaṃ parisaṅkamāno.
::

::hangnum
270\.
::

::gatha1
Mātāpitā bhaginī bhātaro ca, sahāyā vā yassa honti sapakkhā;
::

::gathalast
Tesampi guyhaṃ paramaṃ na saṃse, mantassa bhedaṃ parisaṅkamāno.
::

::hangnum
271\.
::

::gatha1
Bhariyā ce purisaṃ vajjā, komārī piyabhāṇinī;
::

::gatha2
Puttarūpayasūpetā{pb:T:1.0515}, ñātisaṅghapurakkhatā, tassāpi guyhaṃ paramaṃ na saṃse;
::

::gathalast
Mantassa bhedaṃ parisaṅkamāno.
::

::hangnum
272\.
::

::gatha1
Na guyhamatthaṃ {note:guyhatthaṃ (ka.)} vivareyya, rakkheyya naṃ yathā nidhiṃ;
::

::gathalast
Na hi pātukato sādhu, guyho attho pajānatā.
::

::hangnum
273\.
::

::gatha1
Thiyā guyhaṃ na saṃseyya, amittassa ca paṇḍito;
::

::gathalast
Yo cāmisena saṃhīro, hadayattheno ca yo naro.
::

::hangnum
274\.
::

::gatha1
Guyhamatthaṃ {pb:V:1.0286} asambuddhaṃ, sambodhayati yo naro;
::

::gathalast
Mantabhedabhayā tassa, dāsabhūto titikkhati.
::

::hangnum
275\.
::

::gatha1
Yāvanto {pb:M:1.0390} purisassatthaṃ, guyhaṃ jānanti mantinaṃ;
::

::gathalast
Tāvanto tassa ubbegā, tasmā guyhaṃ na vissaje.
::

::hangnum
276\.
::

::gatha1
Vivicca bhāseyya divā rahassaṃ, rattiṃ giraṃ nātivelaṃ pamuñce;
::

::gathalast
Upassutikā hi suṇanti mantaṃ, tasmā manto khippamupeti bhedaṃ.
::

::hangnum
277\.
::

::gatha1
Yathāpi assa {note:ayo (syā.), aya (ka.)} nagaraṃ mahantaṃ, advārakaṃ {note:āḷārakaṃ (pī.)} āyasaṃ bhaddasālaṃ;
::

::gathalast
Samantakhātāparikhāupetaṃ, evampi me te idha guyhamantā.
::

::hangnum
278\.
::

::gatha1
Ye guyhamantā avikiṇṇavācā, daḷhā {pb:T:1.0516} sadatthesu narā dujivha {note:dujivhā (syā. pī.)};
::

::gathalast
Ārā amittā byavajanti tehi, āsīvisā vā riva sattusaṅghā {note:sattasaṅghā (sī. syā.)}.
::

::hangnum
279\.
::

::gatha1
Hitvā gharaṃ pabbajito acelo, naggo muṇḍo carati ghāsahetu;
::

::gathalast
Tamhi {note:tamhī (pī.)} nu kho vivariṃ guyhamatthaṃ, atthā ca dhammā ca apaggatamhā {note:apāgatamhā (sī.), apagatamhā (syā.), avāgatamhā (pī.)}.
::

::hangnum
280\.
::

::gatha1
Kathaṃkaro hoti supaṇṇarāja, kiṃsīlo kena vatena vattaṃ;
::

::gathalast
Samaṇo caraṃ hitvā mamāyitāni, kathaṃkaro saggamupeti ṭhānaṃ.
::

::hangnum
281\.
::

::gatha1
Hiriyā titikkhāya damenupeto {note:damena khantiyā (sī. syā. pī.)}, akkodhano pesuṇiyaṃ pahāya;
::

::gathalast
Samaṇo caraṃ hitvā mamāyitāni, evaṃkaro saggamupeti ṭhānaṃ.
::

::hangnum
282\.
::

::gatha1
Mātāva {pb:M:1.0391} puttaṃ taruṇaṃ tanujjaṃ {note:tanūjaṃ (sī.)}, samphassatā {note:sampassa taṃ (sī. pī.)} sabbagattaṃ phareti;
::

::gathalast
Evampi me tvaṃ pāturahu dijinda, mātāva puttaṃ anukampamāno.
::

::hangnum
283\.
::

::gatha1
Handajja {pb:T:1.0517} tvaṃ muñca {note:mucca (sī.)} vadhā dujivha, tayo hi puttā na hi añño atthi;
::

::gathalast
Antevāsī dinnako atrajo ca, rajjassu {note:rajassu (sī. syā. pī.)} puttaññataro me ahosi.
::

::hangnum
284\.
::

::gatha1
Icceva vākyaṃ visajjī supaṇṇo, bhumyaṃ patiṭṭhāya dijo dujivhaṃ;
::

::gathalast
Muttajja tvaṃ sabbabhayātivatto, thalūdake hohi mayābhigutto.
::

::hangnum
285\.
::

::gatha1
Ātaṅkinaṃ yathā kusalo bhisakko, pipāsitānaṃ rahadova sīto;
::

::gathalast
Vesmaṃ yathā himasītaṭṭitānaṃ {note:himasisiraṭṭitānaṃ (pī.)}, evampi te saraṇamahaṃ bhavāmi.
::

::hangnum
286\.
::

::gatha1
Sandhiṃ katvā amittena, aṇḍajena jalābuja;
::

::gathalast
Vivariya dāṭhaṃ sesi, kuto taṃ bhayamāgataṃ.
::

::hangnum
287\.
::

::gatha1
Saṅketheva amittasmiṃ, mittasmimpi na vissase;
::

::gathalast
Abhayā bhayamuppannaṃ, api mūlāni kantati.
::

::hangnum
288\.
::

::gatha1
Kathaṃ nu vissase tyamhi, yenāsi kalaho kato;
::

::gathalast
Niccayattena ṭhātabbaṃ, so disabbhi {note:so disamhi (pī.)} na rajjati.
::

::hangnum
289\.
::

::gatha1
Vissāsaye {pb:V:1.0287} na ca taṃ {note:naṃ (sī. syā. pī.)} vissayeyya, asaṅkito saṅkito ca {note:asaṅkito ca saṅkito (sī. pī.)} bhaveyya;
::

::gathalast
Tathā {pb:T:1.0518} tathā viññū parakkameyya, yathā yathā bhāvaṃ paro na jaññā.
::

::hangnum
290\.
::

::gatha1
Te {pb:M:1.0392} devavaṇṇā {note:devavaṇṇī (pī.)} sukhumālarūpā, ubho samā sujayā {note:sujayo (sī. syā. pī.)} puññakhandhā {note:puññagandhā (pī.)};
::

::gathalast
Upāgamuṃ karampiyaṃ {note:kādambiyaṃ (sī.), kārambiyaṃ (pī.)} acelaṃ, missībhūtā assavāhāva nāgā.
::

::hangnum
291\.
::

::gatha1
Tato have paṇḍarako acelaṃ, sayamevupāgamma idaṃ avoca;
::

::gathalast
Muttajjahaṃ sabbabhayātivatto, na hi {note:ha (pī.)} nūna tuyhaṃ manaso piyamhā.
::

::hangnum
292\.
::

::gatha1
Piyo hi me āsi supaṇṇarājā, asaṃsayaṃ paṇḍarakena saccaṃ;
::

::gathalast
So rāgarattova akāsimetaṃ, pāpakammaṃ {note:pāpaṃ kammaṃ (sī. pī.)} sampajāno na mohā.
::

::hangnum
293\.
::

::gatha1
Na me piyaṃ appiyaṃ vāpi hoti, sampassato lokamimaṃ parañca;
::

::gathalast
Susaññatānañhi viyañjanena, asaññato lokamimaṃ carāsi.
::

::hangnum
294\.
::

::gatha1
Ariyāvakāsosi anariyovāsi {note:anariyo cāsi (sī. pī.)}, asaññato saññatasannikāso;
::

::gathalast
Kaṇhābhijātikosi {pb:T:1.0519} anariyarūpo, pāpaṃ bahuṃ duccaritaṃ acāri.
::

::hangnum
295\.
::

::gatha1
Aduṭṭhassa tuvaṃ dubbhi, dubbhī {note:dūbhi, dūbhī (pī.)} ca pisuṇo casi;
::

::gathalast
Etena saccavajjena, muddhā te phalatu sattadhā.
::

::hangnum
296\.
::

::gatha1
Tasmā hi mittānaṃ na dubbhitabbaṃ, mittadubbhā {note:mittadubbhā hi (syā.)} pāpiyo natthi añño;
::

::gathalast
Āsittasatto nihato pathabyā, indassa vākyena hi saṃvaro hatoti.
::

::centre
Paṇḍaranāgarājajātakaṃ {note:paṇḍarakajātakaṃ (sī. syā. pī.)} aṭṭhamaṃ.
::

#### 519. Sambulājātakaṃ (9)

::hangnum
297\.
::

::gatha1
Kā {pb:M:1.0393} vedhamānā girikandarāyaṃ, ekā tuvaṃ tiṭṭhasi saṃhitūru {note:saññatūra (sī. pī.), sañcitūru (syā.)};
::

::gathalast
Puṭṭhāsi me pāṇipameyyamajjhe, akkhāhi me nāmañca bandhave ca.
::

::hangnum
298\.
::

::gatha1
Obhāsayaṃ vanaṃ rammaṃ, sīhabyagghanisevitaṃ;
::

::gatha2
Kā vā tvamasi kalyāṇi, kassa vā tvaṃ sumajjhime;
::

::gathalast
Abhivādemi taṃ bhadde, dānavāhaṃ namatthu te.
::

::hangnum
299\.
::

::gatha1
Yo putto kāsirājassa, sotthisenoti taṃ vidū;
::

::gatha2
Tassāhaṃ sambulā bhariyā, evaṃ jānāhi dānava;
::

::gathalast
Abhivādemi {pb:T:1.0520} taṃ bhante {note:bhaddante (sī. syā.)}, sambulāhaṃ namatthu te.
::

::hangnum
300\.
::

::gatha1
Vedehaputto {pb:V:1.0288} bhaddante, vane vasati āturo;
::

::gathalast
Tamahaṃ rogasammattaṃ, ekā ekaṃ upaṭṭhahaṃ {note:upaṭṭhahiṃ (sī.)}.
::

::hangnum
301\.
::

::gatha1
Ahañca vanamuñchāya, madhumaṃsaṃ migābilaṃ {note:migāvilaṃ (sī.)};
::

::gathalast
Yadā harāmi taṃ bhakkho, tassa nūnajja nādhati {note:nāthati (ka.)}.
::

::hangnum
302\.
::

::gatha1
Kiṃ vane rājaputtena, āturena karissasi;
::

::gathalast
Sambule pariciṇṇena, ahaṃ bhattā bhavāmi te.
::

::hangnum
303\.
::

::gatha1
Sokaṭṭāya durattāya, kiṃ rūpaṃ vijjate mama;
::

::gathalast
Aññaṃ pariyesa bhaddante, abhirūpataraṃ mayā.
::

::hangnum
304\.
::

::gatha1
Ehimaṃ girimāruyha, bhariyā me {note:mayhaṃ (sī. syā. pī.)} catussatā;
::

::gathalast
Tāsaṃ tvaṃ pavarā hohi, sabbakāmasamiddhinī.
::

::hangnum
305\.
::

::gatha1
Nūna {note:nanu (sī. syā. pī. ka.)} tārakavaṇṇābhe {note:hāṭakavaṇṇābhe (pī.)}, yaṃ kiñci manasicchasi;
::

::gathalast
Sabbaṃ taṃ pacuraṃ mayhaṃ, ramassvajja {note:ramasujja (sī. syā.)} mayā saha.
::

::hangnum
306\.
::

::gatha1
No ce tuvaṃ maheseyyaṃ, sambule kārayissasi;
::

::gathalast
Alaṃ tvaṃ pātarāsāya, paṇhe {note:maññe (sī. pī.)} bhakkhā bhavissasi.
::

::hangnum
307\.
::

::gatha1
Tañca {pb:M:1.0394} sattajaṭo luddo, kaḷāro purisādako;
::

::gathalast
Vane nāthaṃ apassantiṃ, sambulaṃ aggahī bhuje.
::

::hangnum
308\.
::

::gatha1
Adhipannā pisācena, luddenāmisacakkhunā;
::

::gathalast
Sā ca sattuvasampattā, patimevānusocati.
::

::hangnum
309\.
::

::gatha1
Na me idaṃ tathā dukkhaṃ, yaṃ maṃ khādeyya rakkhaso;
::

::gathalast
Yañca {pb:T:1.0521} me ayyaputtassa, mano hessati aññathā.
::

::hangnum
310\.
::

::gatha1
Na santi devā pavasanti nūna, na hi nūna santi idha lokapālā;
::

::gathalast
Sahasā karontānamasaññatānaṃ, na hi nūna santi paṭisedhitāro.
::

::hangnum
311\.
::

::gatha1
Itthīnamesā pavarā yasassinī, santā samā aggirivuggatejā;
::

::gatha2
Tañce tuvaṃ rakkhasādesi kaññaṃ, muddhā ca hi sattadhā te phaleyya;
::

::gathalast
Mā tvaṃ dahī {note:jahī (pī.)} muñca patibbatāya {note:patibbatā sā (sī.), patibbatā yā (pī.)}.
::

::hangnum
312\.
::

::gatha1
Sā ca assamamāgacchi, pamuttā purisādakā;
::

::gathalast
Nīḷaṃ {note:niḍḍaṃ (syā. ka.)} paḷinaṃ sakuṇīva {note:phalinasakuṇīva (sī. syā. pī.)}, gatasiṅgaṃva ālayaṃ.
::

::hangnum
313\.
::

::gatha1
Sā tattha paridevesi, rājaputtī yasassinī;
::

::gathalast
Sambulā utumattakkhā, vane nāthaṃ apassantī {note:apassatī (sī.)}.
::

::hangnum
314\.
::

::gatha1
Samaṇe {pb:V:1.0289} brāhmaṇe vande, sampannacaraṇe ise;
::

::gathalast
Rājaputtaṃ apassantī, tumhaṃmhi {note:tumhaṃ hi (pī.)} saraṇaṃ gatā.
::

::hangnum
315\.
::

::gatha1
Vande sīhe ca byagghe ca, ye ca aññe vane migā;
::

::gathalast
Rājaputtaṃ apassantī, tumhaṃmhi saraṇaṃ gatā.
::

::hangnum
316\.
::

::gatha1
Tiṇā {note:tiṇa (pī.)} latāni osadhyo, pabbatāni vanāni ca;
::

::gathalast
Rājaputtaṃ apassantī, tumhaṃmhi saraṇaṃ gatā.
::

::hangnum
317\.
::

::gatha1
Vande {pb:T:1.0522}{pb:M:1.0395} indīvarīsāmaṃ, rattiṃ nakkhattamāliniṃ;
::

::gathalast
Rājaputtaṃ apassantī, tumhaṃmhi saraṇaṃ gatā.
::

::hangnum
318\.
::

::gatha1
Vande bhāgīrathiṃ gaṅgaṃ, savantīnaṃ paṭiggahaṃ;
::

::gathalast
Rājaputtaṃ apassantī, tumhaṃmhi saraṇaṃ gatā.
::

::hangnum
319\.
::

::gatha1
Vande ahaṃ pabbatarājaseṭṭhaṃ, himavantaṃ siluccayaṃ;
::

::gathalast
Rājaputtaṃ apassantī, tumhaṃmhi saraṇaṃ gatā.
::

::hangnum
320\.
::

::gatha1
Atisāyaṃ vatāgacchi, rājaputti yasassini;
::

::gathalast
Kena nujja samāgacchi {note:samāgacchi (sī. pī.)}, ko te piyataro mayā.
::

::hangnum
321\.
::

::gatha1
Idaṃ khohaṃ tadāvocaṃ {note:tadavocaṃ (sī. syā.)}, gahitā tena sattunā;
::

::gatha2
Na me idaṃ tathā dukkhaṃ, yaṃ maṃ khādeyya rakkhaso;
::

::gathalast
Yañca me ayyaputtassa, mano hessati aññathā.
::

::hangnum
322\.
::

::gatha1
Corīnaṃ bahubuddhīnaṃ, yāsu saccaṃ sudullabhaṃ;
::

::gathalast
Thīnaṃ bhāvo durājāno, macchassevodake gataṃ.
::

::hangnum
323\.
::

::gatha1
Tathā maṃ saccaṃ pāletu, pālayissati ce mamaṃ;
::

::gatha2
Yathāhaṃ nābhijānāmi, aññaṃ piyataraṃ tayā;
::

::gathalast
Etena saccavajjena, byādhi te vūpasammatu.
::

::hangnum
324\.
::

::gatha1
Ye kuñjarā sattasatā uḷārā, rakkhanti rattindivamuyyutāvudhā;
::

::gathalast
Dhanuggahānañca satāni soḷasa, kathaṃvidhe passasi bhadde sattavo.
::

::hangnum
325\.
::

::gatha1
Alaṅkatāyo {pb:T:1.0523} padumuttarattacā, virāgitā passati haṃsagaggarā;
::

::gathalast
Tāsaṃ suṇitvā mitagītavāditaṃ {note:mitagītavādinaṃ (pī.)}, na dāni me tāta tathā yathā pure.
::

::hangnum
326\.
::

::gatha1
Suvaṇṇasaṃkaccadharā {pb:M:1.0396} suviggahā, alaṅkatā mānusiyaccharūpamā;
::

::gathalast
Senopiyā {note:senūpiyā (pī.)} tāta aninditaṅgiyo, khattiyakaññā paṭilobhayanti {note:paṭilābhayanti (pī.)} naṃ.
::

::hangnum
327\.
::

::gatha1
Sace ahaṃ tāta tathā yathā pure, patiṃ tamuñchāya punā vane bhare;
::

::gathalast
Sammānaye maṃ na ca maṃ vimānaye, itopi me tāta tato varaṃ siyā.
::

::hangnum
328\.
::

::gatha1
Yamannapāne {pb:V:1.0290} vipulasmi ohite, nārī vimaṭṭhābharaṇā alaṅkatā;
::

::gathalast
Sabbaṅgupetā {note:pañcaṅgupetā (sī. syā. pī.)} patino ca appiyā, abajjha {note:avajjha (syā.), ābajjha (pī.)} tassā maraṇaṃ tato varaṃ.
::

::hangnum
329\.
::

::gatha1
Api ce daliddā kapaṇā anāḷhiyā, kaṭādutīyā patino ca sā piyā;
::

::gathalast
Sabbaṅgupetāyapi appiyāya, ayameva {pb:T:1.0524} seyyā {note:seyyo (syā. ka.)} kapaṇāpi yā piyā {note:kapaṇāpi yā (ka.)}.
::

::hangnum
330\.
::

::gatha1
Sudullabhitthī purisassa yā hitā, bhattitthiyā dullabho yo hito ca;
::

::gathalast
Hitā ca te sīlavatī ca bhariyā, janinda dhammaṃ cara sambulāya.
::

::hangnum
331\.
::

::gatha1
Sace tuvaṃ vipule laddhabhoge, issāvatiṇṇā maraṇaṃ upesi;
::

::gathalast
Ahañca te bhadde imā rājakaññā {note:imā ca kaññā (pī.)}, sabbe {note:sabbeva (sī. syā. pī.)} te vacanakarā bhavāmāti.
::

::centre
Sambulājātakaṃ navamaṃ.
::

#### 520. Gandhatindukajātakaṃ (10)

::hangnum
332\.
::

::gatha1
Appamādo {pb:M:1.0397} amataṃ padaṃ {note:amatapadaṃ (sī. pī.)}, pamādo maccuno padaṃ;
::

::gathalast
Appamattā na mīyanti, ye pamattā yathā matā.
::

::hangnum
333\.
::

::gatha1
Madā pamādo jāyetha, pamādā jāyate khayo;
::

::gathalast
Khayā padosā {note:khayā ca dosā (sī.)} jāyanti, mā pamādo {note:mā mado (sī. syā. pī.)} bharatūsabha {note:bhāradhūsabha (ka.)}.
::

::hangnum
334\.
::

::gatha1
Bahū hi khattiyā jīnā, atthaṃ raṭṭhaṃ pamādino;
::

::gathalast
Athopi gāmino gāmā, anagārā agārino.
::

::hangnum
335\.
::

::gatha1
Khattiyassa pamattassa, raṭṭhasmiṃ raṭṭhavaḍḍhana;
::

::gathalast
Sabbe bhogā vinassanti, rañño taṃ vuccate aghaṃ.
::

::hangnum
336\.
::

::gatha1
Nesa {pb:T:1.0525} dhammo mahārāja, ativelaṃ pamajjasi;
::

::gathalast
Iddhaṃ phītaṃ janapadaṃ, corā viddhaṃsayanti naṃ.
::

::hangnum
337\.
::

::gatha1
Na te puttā bhavissanti, na hiraññaṃ na dhāniyaṃ {note:na hiraññanidhāniyā (ka.)};
::

::gathalast
Raṭṭhe viluppamānamhi, sabbabhogehi jiyyasi.
::

::hangnum
338\.
::

::gatha1
Sabbabhogā parijiṇṇaṃ, rājānaṃ vāpi khattiyaṃ {note:khattiya (ka.)};
::

::gathalast
Ñātimittā suhajjā ca, na taṃ maññanti māniyaṃ {note:mantiyaṃ (syā.)}.
::

::hangnum
339\.
::

::gatha1
Hatthārohā anīkaṭṭhā, rathikā pattikārakā;
::

::gathalast
Tamevamupajīvantā, na taṃ maññanti māniyaṃ.
::

::hangnum
340\.
::

::gatha1
Asaṃvihitakammantaṃ, bālaṃ dummantimantinaṃ;
::

::gathalast
Sirī jahati dummedhaṃ, jiṇṇaṃva urago tacaṃ.
::

::hangnum
341\.
::

::gatha1
Susaṃvihitakammantaṃ{pb:V:1.0291}, kāluṭṭhāyiṃ atanditaṃ;
::

::gathalast
Sabbe bhogābhivaḍḍhanti, gāvo sausabhāmiva.
::

::hangnum
342\.
::

::gatha1
Upassutiṃ mahārāja, raṭṭhe janapade cara;
::

::gathalast
Tattha disvā ca sutvā ca, tato taṃ {note:tvaṃ (ka.)} paṭipajjasi.
::

::hangnum
343\.
::

::gatha1
Evaṃ vedetu pañcālo, saṅgāme saramappito {note:samappito (sī. pī.)};
::

::gathalast
Yathāhamajja vedemi, kaṇṭakena samappito.
::

::hangnum
344\.
::

::gatha1
Jiṇṇo {pb:M:1.0398} dubbalacakkhūsi, na rūpaṃ sādhu passasi;
::

::gathalast
Kiṃ tattha brahmadattassa, yaṃ taṃ maggeyya {note:maggheyya (pī.)} kaṇṭako {note:kaṇḍako (sī. syā. pī.)}.
::

::hangnum
345\.
::

::gatha1
Bahvettha brahmadattassa, sohaṃ {note:yohaṃ (sī. syā. pī.)} maggasmi {note:maggosmi (pī.)} brāhmaṇa;
::

::gathalast
Arakkhitā {pb:T:1.0526} jānapadā, adhammabalinā hatā.
::

::hangnum
346\.
::

::gatha1
Rattiñhi {note:rattiñca (sī.)} corā khādanti, divā khādanti tuṇḍiyā;
::

::gathalast
Raṭṭhasmiṃ kūṭarājassa, bahu adhammiko jano.
::

::hangnum
347\.
::

::gatha1
Etādise bhaye jāte {note:tāta (sī. pī.)}, bhayaṭṭā tāta {note:tāva (sī. pī.)} māṇavā;
::

::gathalast
Nillenakāni kubbanti, vane āhatva kaṇṭakaṃ.
::

::hangnum
348\.
::

::gatha1
Kadāssu nāmayaṃ rājā, brahmadatto marissati;
::

::gathalast
Yassa raṭṭhamhi jiyyanti, appatikā kumārikā.
::

::hangnum
349\.
::

::gatha1
Dubbhāsitañhi te jammi, anatthapadakovide;
::

::gathalast
Kuhiṃ rājā kumārīnaṃ, bhattāraṃ pariyesati.
::

::hangnum
350\.
::

::gatha1
Na me dubbhāsitaṃ brahme, kovidatthapadā ahaṃ;
::

::gathalast
Arakkhitā jānapadā, adhammabalinā hatā.
::

::hangnum
351\.
::

::gatha1
Rattiñhi {pb:T:1.0527} corā khādanti, divā khādanti tuṇḍiyā;
::

::gatha2
Raṭṭhasmiṃ kūṭarājassa, bahu adhammiko jano;
::

::gathalast
Dujjīve dubbhare dāre, kuto bhattā kumāriyo.
::

::hangnum
352\.
::

::gatha1
Evaṃ sayatu pañcālo, saṅgāme sattiyā hato;
::

::gathalast
Yathāyaṃ kapaṇo seti, hato phālena sāliyo.
::

::hangnum
353\.
::

::gatha1
Adhammena tuvaṃ jamma, brahmadattassa kujjhasi;
::

::gathalast
Yo tvaṃ sapasi rājānaṃ, aparajjhitvāna attano {note:attanā (pī.)}.
::

::hangnum
354\.
::

::gatha1
Dhammena brahmadattassa, ahaṃ kujjhāmi brāhmaṇa;
::

::gathalast
Arakkhitā jānapadā, adhammabalinā hatā.
::

::hangnum
355\.
::

::gatha1
Rattiñhi {pb:V:1.0292} corā khādanti, divā khādanti tuṇḍiyā;
::

::gathalast
Raṭṭhasmiṃ kūṭarājassa, bahu adhammiko jano.
::

::hangnum
356\.
::

::gatha1
Sā {pb:M:1.0399} nūna puna re pakkā, vikāle bhattamāhari;
::

::gathalast
Bhattahāriṃ apekkhanto, hato phālena sāliyo.
::

::hangnum
357\.
::

::gatha1
Evaṃ haññatu pañcālo, saṅgāme asinā hato {note:daḷhaṃ (pī.)};
::

::gathalast
Yathāhamajja pahato, khīrañca me pavaṭṭitaṃ.
::

::hangnum
358\.
::

::gatha1
Yaṃ pasu khīraṃ chaḍḍeti, pasupālaṃ vihiṃsati {note:pasupālañca hiṃsati (sī.), pasu phālañca hiṃsati (pī.)};
::

::gathalast
Kiṃ tattha brahmadattassa, yaṃ no garahate {note:garahato (pī.)} bhavaṃ.
::

::hangnum
359\.
::

::gatha1
Gārayho brahme pañcālo, brahmadattassa rājino;
::

::gathalast
Arakkhitā jānapadā, adhammabalinā hatā.
::

::hangnum
360\.
::

::gatha1
Rattiñhi {pb:T:1.0528} corā khādanti, divā khādanti tuṇḍiyā;
::

::gathalast
Raṭṭhasmiṃ kūṭarājassa, bahu adhammiko jano.
::

::hangnum
361\.
::

::gatha1
Caṇḍā aṭanakā {note:aṭanaka (pī.), akaṭanā (ka.)} gāvī, yaṃ pure na duhāmase;
::

::gathalast
Taṃ dāni ajja dohāma, khīrakāmehupaddutā.
::

::hangnum
362\.
::

::gatha1
Evaṃ kandatu pañcālo, viputto vippasukkhatu;
::

::gathalast
Yathāyaṃ kapaṇā gāvī, viputtā paridhāvati.
::

::hangnum
363\.
::

::gatha1
Yaṃ pasu pasupālassa, sambhameyya {note:pabbhameyya (sī. pī.)} raveyya vā;
::

::gathalast
Ko nīdha aparādhatthi, brahmadattassa rājino.
::

::hangnum
364\.
::

::gatha1
Aparādho mahābrahme, brahmadattassa rājino;
::

::gathalast
Arakkhitā jānapadā, adhammabalinā hatā.
::

::hangnum
365\.
::

::gatha1
Rattiñhi corā khādanti, divā khādanti tuṇḍiyā;
::

::gatha2
Raṭṭhasmiṃ kūṭarājassa, bahu adhammiko jano;
::

::gathalast
Kathaṃ no asikosatthā, khīrapā haññate pajā.
::

::hangnum
366\.
::

::gatha1
Evaṃ khajjatu pañcālo, hato yuddhe saputtako;
::

::gathalast
Yathāhamajja khajjāmi, gāmikehi {note:gāmakehi (sī. pī.)} araññajo.
::

::hangnum
367\.
::

::gatha1
Na {pb:M:1.0400} sabbabhūtesu vidhenti {note:vidhanti (ka.)} rakkhaṃ, rājāno maṇḍūka manussaloke;
::

::gathalast
Nettāvatā rājā adhammacārī, yaṃ tādisaṃ jīvamadeyyu dhaṅkā.
::

::hangnum
368\.
::

::gatha1
Adhammarūpo vata brahmacārī, anuppiyaṃ bhāsasi khattiyassa;
::

::gathalast
Viluppamānāya puthuppajāya, pūjesi rājaṃ paramappamādaṃ {note:rājaṃ paramappavādaṃ (sī.), rājā paramappavādiṃ (syā.)}.
::

::hangnum
369\.
::

::gatha1
Sace {pb:V:1.0293} imaṃ brahme surajjakaṃ siyā, phītaṃ raṭṭhaṃ muditaṃ {note:pūritaṃ (ka.)} vippasannaṃ;
::

::gathalast
Bhutvā baliṃ aggapiṇḍañca kākā, na mādisaṃ jīvamadeyyu dhaṅkāti.
::

::centre
Gandhatindukajātakaṃ dasamaṃ.
::

Tassuddānaṃ –

::gatha1
Kiṃchanda {pb:T:1.0529} kumbha jayaddisa chaddanta, atha paṇḍitasambhava sirakapi;
::

::gathalast
Dakarakkhasa paṇḍaranāgavaro, atha sambula tindukadevasutoti.
::

::centre
Tiṃsanipātaṃ niṭṭhitaṃ.
::

::centre
Jātakapāḷiyā paṭhamo bhāgo niṭṭhito.
::
