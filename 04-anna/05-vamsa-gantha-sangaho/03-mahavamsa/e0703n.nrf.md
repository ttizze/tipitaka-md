::centre
Namo tassa bhagavato arahato sammāsambuddhassa
::

## Mahāvaṃsapāḷi

### Pathamapariccheda

#### Mahiyaṅgaṇāgamanaṃ

::hangnum
1\.
::

::gatha1
Namassitvāna {pb:M:0.0001} sambuddhaṃ, susuddhaṃ suddhavaṃsajaṃ;
::

::gathalast
Mahāvaṃsaṃ pavakkhāmi, nānānūnādhikārikaṃ.
::

::hangnum
2\.
::

::gatha1
Porāṇehi kato’peso, ativitthārito kvaci;
::

::gathalast
Atīva kvaci saṃkhitto, anekapunaruttako.
::

::hangnum
3\.
::

::gatha1
Vajjitaṃ tehi dosehi, sukhaggahaṇadhāraṇaṃ;
::

::gathalast
Pasādasaṃvegakaraṃ, sutito ca upāgataṃ.
::

::hangnum
4\.
::

::gatha1
Pasādajanake ṭhāne, tathā saṃvegakārake;
::

::gathalast
Janayanto pasādañca, saṃvegañca suṇātha taṃ.
::

::hangnum
5\.
::

::gatha1
Dīpaṅkarañhi sambuddhaṃ, passitvā no jino purā;
::

::gathalast
Lokaṃ dukkhā pamocetuṃ, bodhāya paṇidhiṃ akā.
::

::hangnum
6\.
::

::gatha1
Tato tañceva sambuddhaṃ, koṇḍaññaṃ maṅgalaṃ muniṃ;
::

::gathalast
Sumanaṃ revataṃ buddhaṃ, sobhitañca mahāmuniṃ.
::

::hangnum
7\.
::

::gatha1
Anomadassiṃ sambuddhaṃ, padumaṃ nāradaṃ jinaṃ;
::

::gathalast
Padumuttarasambuddhaṃ, sumedhañca tathāgataṃ.
::

::hangnum
8\.
::

::gatha1
Sujātaṃ piyadassiñca, atthadassiñca nāyakaṃ;
::

::gathalast
Dhammadassiñca siddhatthaṃ, tissaṃ phussajinaṃ tathā.
::

::hangnum
9\.
::

::gatha1
Vipassiṃ sikhīsambuddhaṃ, sambuddhaṃ vessabhuṃ vibhuṃ;
::

::gathalast
Kakusandhañca sambuddhaṃ, koṇāgamanameva ca.
::

::hangnum
10\.
::

::gatha1
Kassapaṃ sugatañca’me, sambuddhe catuvīsati;
::

::gathalast
Ārādhetvā mahāvīro, tehi bodhāya byākato.
::

::hangnum
11\.
::

::gatha1
Puretvā {pb:M:0.0002} pāramī sabbā, patvā sambodhimuttamaṃ;
::

::gathalast
Uttamo gotamo buddho, satte dukkhā pamocayi.
::

::hangnum
12\.
::

::gatha1
Magadhesu ruvelāyaṃ, bodhimūle mahāmuni;
::

::gathalast
Visākhapuṇṇamāyaṃ so, patto sambodhimuttamaṃ.
::

::hangnum
13\.
::

::gatha1
Sattāhāni tahiṃ satta, so vimuttisukhaṃ paraṃ;
::

::gathalast
Vindantaṃ madhurattañca, dassayanto vasī vasi.
::

::hangnum
14\.
::

::gatha1
Tato bārāṇasiṃ gantvā, dhammacakkaṃ pagattayi;
::

::gathalast
Tattha vassa vasanto’va, saṭṭhiṃ arahataṃ akā.
::

::hangnum
15\.
::

::gatha1
Te dhammadesanatthāya, vissajjetvāna bhikkhavo;
::

::gathalast
Vinetvā ca tato tiṃsa-sahā ye bhaddavaggiye.
::

::hangnum
16\.
::

::gatha1
Sahassajaṭile nātho, vinetuṃ kassapādike;
::

::gathalast
Hemante uruvelāyaṃ, vasite paripācayaṃ.
::

::hangnum
17\.
::

::gatha1
Uruvelakassapassa, mahāyaññe upaṭṭhite;
::

::gathalast
Tassa’ttano nāgamane, icchācāraṃ vijāniya.
::

::hangnum
18\.
::

::gatha1
Uttarakuruto bhikkhaṃ, āharitvā rimaddano;
::

::gathalast
Anotattadahe bhutvā, sāyanhasamaye sayaṃ.
::

::hangnum
19\.
::

::gatha1
Bodhito navame māse, phussapuṇṇamiyaṃ jino;
::

::gathalast
Laṅkādīpaṃ visodhetuṃ, laṅkādīpamupāgami.
::

::hangnum
20\.
::

::gatha1
Sāsanujjotanaṃ ṭhānaṃ, laṃkā ñātā jinena hi;
::

::gathalast
Yakkhapuṇṇāya laṅkāya, yakkhā nibbā siyāti ca.
::

::hangnum
21\.
::

::gatha1
Ñātova laṅkāmajjhamhi, gaṅgābhīre manorame;
::

::gathalast
Tiyojanāya te ramme, ekayojanavitthate.
::

::hangnum
22\.
::

::gatha1
Mahānāgavanuyyāne, yakkhasaṅgāmabhūmiyā;
::

::gathalast
Laṅkādīpaṭṭhayakkhānaṃ, mahāyakkhasamāgamo.
::

::hangnum
23\.
::

::gatha1
Upāgato taṃ sugato, mahāyakkhasamāgamaṃ;
::

::gathalast
Samāgamassa majjhamhi, tattha tesaṃ siropari.
::

::hangnum
24\.
::

::gatha1
Mahiyaṅgaṇathūpassa, ṭhāne vehāyasaṃ jino;
::

::gathalast
Vuṭṭhivātandhakāresi, tesaṃ saṃvejanaṃ akā.
::

::hangnum
25\.
::

::gatha1
Te bhayaṭṭhā’bhayaṃ yakkhā, ayācuṃ abhayaṃ jinaṃ;
::

::gathalast
Jino abhayado āha, yakkhe te’ti bhayaddīte.
::

::hangnum
26\.
::

::gatha1
Yakkhā {pb:M:0.0003} bhayaṃ vo dukkhañca, harissāmi idaṃ ahaṃ;
::

::gathalast
Tumhe nisajjaṭhānaṃ me, samaggā detha no idha.
::

::hangnum
27\.
::

::gatha1
Āhu te sugataṃ yakkhā, dema mārisa te idha;
::

::gathalast
Sabbepi sakalaṃ dīpaṃ, dehi no abhayaṃ tuvaṃ.
::

::hangnum
28\.
::

::gatha1
Bhayaṃ sītaṃ tamaṃ tesaṃ, hantvā taṃ dinnabhūmiyaṃ;
::

::gathalast
Cammakkhandhaṃ attharitvā, tatthā’ sīno jino tato.
::

::hangnum
29\.
::

::gatha1
Cammakkhaṇḍaṃ pasāresi, ādittaṃ taṃ samantato;
::

::gathalast
Ghammābhibhūtā te bhītā, ṭhitā ante samantato.
::

::hangnum
30\.
::

::gatha1
Giridīpaṃ tato nātho, rammaṃ tesaṃ idhā’nayi;
::

::gathalast
Tesu tattha paviṭṭhesu, yathāṭhāne ṭhapesi ca.
::

::hangnum
31\.
::

::gatha1
Nātho taṃ saṃkhipi dhammaṃ, tadā devā samāgamuṃ;
::

::gathalast
Tasmiṃ samāgame tesaṃ, satthā dhamma madesayi.
::

::hangnum
32\.
::

::gatha1
Nekesaṃ pāṇakoṭīnaṃ, dhammābhisamayo ahu;
::

::gathalast
Saraṇesu ca sīlesu, ṭhitā āsuṃ asaṃkhiyā.
::

::hangnum
33\.
::

::gatha1
Sotāpattiphalaṃ patvā, sele sumanakūṭake;
::

::gathalast
Mahāsumanadevindo, pūjiyaṃ yāci pūjiyaṃ.
::

::hangnum
34\.
::

::gatha1
Siraṃ parāmasitvāna, nīlāmalasiroruho;
::

::gathalast
Pāṇimatteadā kese, tassa pāṇa hito jino.
::

::hangnum
35\.
::

::gatha1
So taṃ suvaṇṇacaṅkoṭa-varenādāya satthuno;
::

::gathalast
Nisinnaṭṭhānaracite, nānāratanasañcaye.
::

::hangnum
36\.
::

::gatha1
Sabbato sattaratane, te ṭhapetvā siroruhe;
::

::gathalast
So indanīlathūpena, pidahesi namassi ca.
::

::hangnum
37\.
::

::gatha1
Parinibbutamhi sambuddhe, citakato ca iddhiyā;
::

::gathalast
Ādāya jinagīvaṭṭhiṃ, thero sarabhūnāmako.
::

::hangnum
38\.
::

::gatha1
Therassa sāriputtassa, sisso ānīya cetiye;
::

::gathalast
Tasmiṃyeva ṭhapetvāna, bhikkhūhi parivārito.
::

::hangnum
39\.
::

::gatha1
Chādāpetvā medavaṇṇa-pāsāṇehi mahiddhiko;
::

::gathalast
Thūpaṃ dvādasahatthuccaṃ, kārāpetvāna pakkami.
::

::hangnum
40\.
::

::gatha1
Devānaṃpiyatissassa, rañño bhātukudhārako;
::

::gathalast
Uddhacūḷābhayo nāma, disvā cetiya mabbhutaṃ.
::

::hangnum
41\.
::

::gatha1
Taṃ {pb:M:0.0004} chādayitvā kāresi, tiṃsahatthucca cetiyaṃ;
::

::gathalast
Maddanto damiḷe rājā, tatraṭṭho dukkhagāmaṇi.
::

::hangnum
42\.
::

::gatha1
Asītihatthaṃ kāresi, tassa kañjukacetiyaṃ;
::

::gathalast
Mahiyaṅgaṇathūpoya-meso evaṃ patiṭṭhito.
::

::hangnum
43\.
::

::gatha1
Evaṃ dīpamimaṃkatvā, manussārahamissaro;
::

::gathalast
Uruvelamagā dhīro, uruvīra parakkamoti.
::

::centre
Mahiyaṅgaṇāgamanaṃ niṭṭhitaṃ.
::

#### Nāgadīpāgamana

::hangnum
44\.
::

::gatha1
Mahākāruṇiko satthā, sabbalokahite rato;
::

::gathalast
Bodhito pañcame vasse, vasaṃ jetavane jino.
::

::hangnum
45\.
::

::gatha1
Mahodarassa nāgassa, tathā cūḷodarassa ca;
::

::gathalast
Mātulabhāgineyyānaṃ, maṇipallaṅkahetukaṃ.
::

::hangnum
46\.
::

::gatha1
Disvā sapārisajjānaṃ, saṅgāmaṃ paccupaṭṭhitaṃ;
::

::gathalast
Sambuddho cittamāsassa, kāḷapakkhe uposathe.
::

::hangnum
47\.
::

::gatha1
Pātoyeva samādāya, pavaraṃ pattacīvaraṃ;
::

::gathalast
Anukampāya nāgānaṃ, nāgadīpamupāgami.
::

::hangnum
48\.
::

::gatha1
Mahādaro’piso nāgo, tadā rājā ahiddhiko;
::

::gathalast
Samudde nāgabhavane, dasaddhasatayojane.
::

::hangnum
49\.
::

::gatha1
Kaṇiṭṭhikā tassa kaṇhā, vaḍḍhamānamhi pabbate;
::

::gathalast
Nāgarājassa dinnā’si, tassa cūḷodaro suto.
::

::hangnum
50\.
::

::gatha1
Tassa mātā mahāmātu, maṇipallaṅkamuttamaṃ;
::

::gathalast
Datvā kālakatā nāgī, mātulena tathā hi so.
::

::hangnum
51\.
::

::gatha1
Ahosi bhāgineyyassa, saṅgāmo paccupaṭṭhito;
::

::gathalast
Pabbateyyā’pi nāgā te, ahesuñhi mahiddhikā.
::

::hangnum
52\.
::

::gatha1
Samiddhisumano nāma, devo jetavane ṭhitaṃ;
::

::gathalast
Rājāyatanamādāya, attano bhavanaṃ subhaṃ.
::

::hangnum
53\.
::

::gatha1
Buddhānumatiyāyeva, chattākāraṃ jinopari;
::

::gathalast
Dhārayanto upāgañchi, ṭhānaṃ taṃ pubbavuṭṭhakaṃ.
::

::hangnum
54\.
::

::gatha1
Devo {pb:M:0.0005} hi so nāgadīpe, manusso’nantare bhave;
::

::gathalast
Ahosi rājāyatana-ṭhitaṭhāne sa addasa.
::

::hangnum
55\.
::

::gatha1
Paccekabuddha bhuñjante, disvā cittaṃ pasādiya;
::

::gathalast
Pattasodhanasākhāyo, tesaṃ pādāsi tena so.
::

::hangnum
56\.
::

::gatha1
Nibbattitasmiṃ rukkhasmiṃ, jetuyyāne manorame;
::

::gathalast
Dvārakoṭṭhakapassamhi, pacchā bahi ahosi so.
::

::hangnum
57\.
::

::gatha1
Devātidevo devassa, tassa vuddhiñca passiya;
::

::gathalast
Idaṃ ṭhāna hitatthañca, taṃ sarukkhaṃ idhānayi.
::

::hangnum
58\.
::

::gatha1
Saṅgāmamajjhe ākāse, nisinno tattha nāyako;
::

::gathalast
Tamaṃ tamonudo tesaṃ, nāgānaṃ hiṃsanaṃ akā.
::

::hangnum
59\.
::

::gatha1
Assāsento bhayaṭṭe te, ālokaṃ paviddhaṃsayi;
::

::gathalast
Te disvā sugataṃ tuṭṭhā, pāde vandiṃsu satthuno.
::

::hangnum
60\.
::

::gatha1
Tesaṃ dhammamadesesi, sāmaggikaraṇaṃ jino;
::

::gathalast
Ubho’pi te patītā taṃ, pallaṅkaṃ munino aduṃ.
::

::hangnum
61\.
::

::gatha1
Satthā bhūmigato tattha, pasīdisvāna āsane;
::

::gathalast
Tehi dibbannapānehi, nāgarājehi tappito.
::

::hangnum
62\.
::

::gatha1
Te jalaṭṭhe talaṭṭhe ca, bhujage’sītikoṭiyo;
::

::gathalast
Saraṇesu ca sīlesu, patiṭṭhāpesi nāyako.
::

::hangnum
63\.
::

::gatha1
Mahodarassa nāgassa, mātulo maṇiakkhiko;
::

::gathalast
Kalyāṇiyaṃ nāgarājā, yuddhaṃ kātuṃ tahiṃ gato.
::

::hangnum
64\.
::

::gatha1
Buddhagāmamhi paṭhame, sutvā saddhammadesanaṃ;
::

::gathalast
Ṭhito saraṇasīlesu, tatthā’yāci tathāgataṃ.
::

::hangnum
65\.
::

::gatha1
Mahatī anukampāno, katā nātha tayā ayaṃ;
::

::gathalast
Tavānāgamane sabbe, mayaṃ bhasmī bhavāmahe.
::

::hangnum
66\.
::

::gatha1
Anukampā mahī pite, visuṃ hotu mahodaya;
::

::gathalast
Punarāgamanenettha, vāsabhūmiṃ mamā mama.
::

::hangnum
67\.
::

::gatha1
Adhivāsayitvā bhagavā, tuṇhibhāve nidhāgamaṃ;
::

::gathalast
Patiṭṭhāpesi tattheva, rājāyatanacetiyaṃ.
::

::hangnum
68\.
::

::gatha1
Tañcapi {pb:M:0.0006} rājāyatanaṃ, pallañcaṅka mahārahaṃ;
::

::gathalast
Appesi nāgarājūnaṃ, lokanātho namassituṃ.
::

::hangnum
69\.
::

::gatha1
Paribhogacetiyaṃ mayhaṃ, nāgarājā namassatha;
::

::gathalast
Taṃ bhavissati votātā, hitāya ca sukhāya ca.
::

::hangnum
70\.
::

::gatha1
Iccevamādiṃ sugato, nāgānaṃ anusāsanaṃ;
::

::gathalast
Katvā jetavanaṃ eva, gato lokānukampakoti.
::

::centre
Nāgadīpāgamanaṃ
::

#### Kalyāṇāgamanaṃ

::hangnum
71\.
::

::gatha1
Tato so tatiye vasse,
::

::gatha2
Nāgindo maṇiakkhiko;
::

::gatha3
Upasaṅkamma sambuddhaṃ,
::

::gathalast
Satasaṅghaṃ nimantayi.
::

::hangnum
72\.
::

::gatha1
Bodhito aṭṭhame vasse, vasaṃ jetavane jino;
::

::gathalast
Nātho pañcahi bhikkhūnaṃ, satehi parivārito.
::

::hangnum
73\.
::

::gatha1
Dutiye divase bhatta-kāle ārocite jino;
::

::gathalast
Ramme vesākhamāsamhi, puṇṇamāyaṃ munissaro.
::

::hangnum
74\.
::

::gatha1
Tattheva pārupitvāna, saṅghāṭiṃ pattamādiya;
::

::gathalast
Āgā kalyāṇidesaṃ taṃ, maṇiakkhinivesanaṃ.
::

::hangnum
75\.
::

::gatha1
Kalyāṇi cetiyaṭhāne, kate ratanamaṇḍape;
::

::gathalast
Mahārahamhi pallaṅke, sahasaṅghenu’pāvisi.
::

::hangnum
76\.
::

::gatha1
Dibbehi khajjabhojjehi, sagaṇo sagaṇaṃ jinaṃ;
::

::gathalast
Nāgarājā dhammarājaṃ, santappesi sumānaso.
::

::hangnum
77\.
::

::gatha1
Tattha dhammaṃ desayitvā, satthā lonukampako;
::

::gathalast
Uggantvā sumane kūṭe, padaṃ dassesi nāyako.
::

::hangnum
78\.
::

::gatha1
Tasmiṃ pabbatapādamhi, sahasaṅgho yathāsukhaṃ;
::

::gathalast
Divā vihāraṃ katvāna, dīghavāpi mupāgami.
::

::hangnum
79\.
::

::gatha1
Tattha {pb:M:0.0007} cetiyaṭhānamhi, sasaṅghova nisīdiya;
::

::gathalast
Samādhiṃ appayī nātho, ṭhānāgāravapattiyā.
::

::hangnum
80\.
::

::gatha1
Tato vuṭṭhāya ṭhānamhā, ṭhānāṭhānesu kovido;
::

::gathalast
Mahāmeghavanārāma-ṭhānamāga mahāmuni.
::

::hangnum
81\.
::

::gatha1
Mahābodhiṭhitaṭhāne, nisīditvā sasāvako;
::

::gathalast
Samādhiṃ appayī nātho, mahāthūpaṭhite tathā.
::

::hangnum
82\.
::

::gatha1
Thūpārāmamhi thūpassa, ṭhitaṭhāne tatheva ca;
::

::gathalast
Samādhito’tha vuṭṭhāya, silācetiyaṭhānago.
::

::hangnum
83\.
::

::gatha1
Sahāgate devagaṇo, gaṇī samanusāsiya;
::

::gathalast
Tato jetavanaṃ buddho, buddhasabbatthako agā.
::

::hangnum
84\.
::

::gatha1
Evaṃ laṅkāya nātho, hitamamitamatī āyatiṃ pekkhamāno;
::

::gatha2
Tasmiṃ kālamhi laṃkāsurabhujagagaṇādīnamatthañca passaṃ;
::

::gatha3
Āgā tikkhattumetaṃ ativipuladayo lokadīpo sudīpaṃ;
::

::gathalast
Dīpo tenāyamāsi sujanabahumano dhammadīpāva bhāsīti.
::

::centre
Kalyāṇāgamanaṃ
::

::centre
Sujanappasādasaṃvegatthāya kate mahāvaṃse
::

::centre
Tathāgatābhigamanaṃ nāma
::

::centre
Paṭhamo paricchedo.
::

### Dutiyapariccheda

#### Mahāsammatavaṃsa

::hangnum
1\.
::

::gatha1
Mahāsammata {pb:M:0.0008} rājassa, vaṃsajo hi mahāmuni;
::

::gathalast
Kappassādimhi rājā’si, mahāsammatanāmako.
::

::hangnum
2\.
::

::gatha1
Rojo ca vararojo ca, tathā kalyāṇakā duve;
::

::gathalast
Uposatho ca mandhātā, carako’pacarā duve.
::

::hangnum
3\.
::

::gatha1
Cetīyo mucalo ceva, mahāmūcalanāmako;
::

::gathalast
Mucalindo sāgaro ceva, sāgaro deva vanāmako.
::

::hangnum
4\.
::

::gatha1
Bharato bhagīratho ceva, ruci ca suruci pica;
::

::gathalast
Patāpo mahāpatāpo, panādā ca tathā duve.
::

::hangnum
5\.
::

::gatha1
Sudassano ca neru ca, tathā eva duve duve;
::

::gathalast
Pacchimā cā’ti rājāno, tassa puttapaputtakā.
::

::hangnum
6\.
::

::gatha1
Asaṃkhiyāyukā ete, aṭṭhavīsati bhūmipā;
::

::gathalast
Kusāvatiṃ rājagahaṃ, mithilañcāpi āvasuṃ.
::

::hangnum
7\.
::

::gatha1
Tato satañca rājano, chappaññāsa ca saṭṭhi ca;
::

::gathalast
Caturāsīti sahassāni, chattiṃsā ca tato pare.
::

::hangnum
8\.
::

::gatha1
Dvattiṃsa aṭṭhavīsā ca, dvāvīsati tato pare;
::

::gathalast
Aṭṭhārasa sattarasa, pañcadasa catuddasa.
::

::hangnum
9\.
::

::gatha1
Nava satta dvādasa ca, pañcavīsa tatopare;
::

::gathalast
Pañcavīsaṃ dvādasa ca, dvādasañca navā pica.
::

::hangnum
10\.
::

::gatha1
Caturāsītisahassāni, makhādevādikāpi ca;
::

::gathalast
Caturāsītisahassāni, kaḷārājanakādayo.
::

::hangnum
11\.
::

::gatha1
Soḷasa yāva okkātaṃ, paputtā rāsito ime;
::

::gathalast
Visuṃ visuṃ pure rajjaṃ, kamato anusāsisuṃ.
::

::hangnum
12\.
::

::gatha1
Okkāmukho jeṭṭhaputto, okkākasā’si bhūpati;
::

::gathalast
Nipuro candīmā candaṃ-mukho ca sivi sañjayo.
::

::hangnum
13\.
::

::gatha1
Vessantara {pb:M:0.0009} mahārājā, jālī ca sīhavāhano;
::

::gathalast
Sīhassaro ca iccete, tassa putta pa puttakā.
::

::hangnum
14\.
::

::gatha1
Dveasīti sahassāni, sīhassarassa rājino;
::

::gathalast
Putta pa putta rājāno, jayaseno tadantimo.
::

::hangnum
15\.
::

::gatha1
Ete kapilavatthusmiṃ, sakyarājāti vissutā;
::

::gathalast
Sīhahanu mahārājā, jayasenassa atrajo.
::

::hangnum
16\.
::

::gatha1
Jayasenassa dhītā ca, nāmenā’si yasodharā;
::

::gathalast
Devadaye devadaha-sakko nāmā’si bhūpati.
::

::hangnum
17\.
::

::gatha1
Añjano cā’tha kaccānā, āsuṃ tassa sutā duve;
::

::gathalast
Mahesīcā’si kaccānā, rañño sīhahanussa sā.
::

::hangnum
18\.
::

::gatha1
Āsī añjanasakkassa, mahesī sā yasodharā;
::

::gathalast
Añjanassa duve dhītā, māyā cātha pajāpati.
::

::hangnum
19\.
::

::gatha1
Puttā duve daṇḍapāṇī, suppabuddho ca sākiyo;
::

::gathalast
Pañca puttā duve dhītā, āsuṃ sīhahanussare.
::

::hangnum
20\.
::

::gatha1
Suddhodano dhotodano, sakkasukkamitodano;
::

::gathalast
Amitā pamitācā’ti, ime pañca imā duve.
::

::hangnum
21\.
::

::gatha1
Suppabuddhassa sakkassa, mahesī amitā ahu;
::

::gathalast
Tassā’suṃ bhaddakaccānā, devadatto duve sutā.
::

::hangnum
22\.
::

::gatha1
Māyā mahāpajāpati ceva, suddhodana mahesīyo;
::

::gathalast
Suddhodana mahārañño, putto māyāya so jino.
::

::hangnum
23\.
::

::gatha1
Mahā sammatavaṃsamhi, asambhinne mahāmuni;
::

::gathalast
Evaṃ pavatte sañjāto, sabba khatthiya muddhani.
::

::hangnum
24\.
::

::gatha1
Siddhatthassa kumārassa, bodhisattassa sā ahu;
::

::gathalast
Mahesī bhaddakaccānā, putto tassā’si rāhulo.
::

::hangnum
25\.
::

::gatha1
Bimbisāro ca siddhattha-kumāro ca sahāyakā;
::

::gathalast
Ubhinnaṃ pitaro cāpi, sahāyāeva te ahuṃ.
::

::hangnum
26\.
::

::gatha1
Bodhisatto bimbisārā, pañcavassādhiko ahu;
::

::gathalast
Ekūnatiṃso vayasā, bodhisatto’bhinikkhami.
::

::hangnum
27\.
::

::gatha1
Padahitvāna {pb:M:0.0010} chabbassaṃ, bodhiṃ patvā kamena ca;
::

::gathalast
Pañcatiṃso tha vayasā, bimbisāramupāgami.
::

::hangnum
28\.
::

::gatha1
Bimbisāro pannarasa-vasso’tha pītaraṃ sayaṃ;
::

::gathalast
Abhisitto mahāpañño, patto rajjassa tassa tu.
::

::hangnum
29\.
::

::gatha1
Patte soḷasame vasse, satthā dhammamadesayi;
::

::gathalast
Dvāpaññāseva vassāni, rajjaṃ kāresi so pana.
::

::hangnum
30\.
::

::gatha1
Rajje samā pannarasa, pubbe jinasamāgamā;
::

::gathalast
Sattatiṃsa samā tassa, dharamāne tathāgate.
::

::hangnum
31\.
::

::gatha1
Bimbisārasuto’jāta-sattutaṃ ghātīyā’mati;
::

::gathalast
Rajjaṃ dvattiṃsavassāni, mahāmittaddukārayī.
::

::hangnum
32\.
::

::gatha1
Ajātasattuno vasse, aṭṭhame muni nibbuto;
::

::gathalast
Pacchā so kārayī rajjaṃ, vassāni catuvīsati.
::

::hangnum
33\.
::

::gatha1
Tathāgato sakalalokaggataṃ gato;
::

::gatha2
Aniccatāva samavaso upāgato;
::

::gatha3
Iti’dha yo bhayajananiṃ aniccataṃ,
::

::gathalast
Avekkhate sa bhavati dukkhapāragūti.
::

::centre
Sujanappasādasaṃvegatthāya kate mahāvaṃse
::

::centre
Mahāsammatavaṃso nāma
::

::centre
Dutiyo paricchedo.
::

### Tatiya pariccheda

#### Paṭhamadhammasaṃgīti

::hangnum
1\.
::

::gatha1
Pañcanetto {pb:M:0.0011} jino pañca-cattālīsasamā’samo;
::

::gathalast
Ṭhatvā sabbāni kiccāni, katvā lokassa sabbathā.
::

::hangnum
2\.
::

::gatha1
Kusinārāyayamaka-sālānamantare vare;
::

::gathalast
Vesākhapuṇṇamāyaṃ so, dīpo lokassa nibbuto.
::

::hangnum
3\.
::

::gatha1
Saṅkhyāpathamatikkantā, bhikkhū tattha samāgatā;
::

::gathalast
Khattiyā brāhmaṇā vassā, suddhā devā tatheva ca.
::

::hangnum
4\.
::

::gatha1
Sattasatasahassāni, tesu pāmokkhabhikkhavo;
::

::gathalast
Thero mahākassapova, saṅghatthero tadā ahu.
::

::hangnum
5\.
::

::gatha1
Satthusarīrasārīra-dhātukiccāni kāriya;
::

::gathalast
Icchanto so mahāthero, satthu dhammaciraṭṭhitiṃ.
::

::hangnum
6\.
::

::gatha1
Lokanāthe dasabale, sattāhaparinibbute;
::

::gathalast
Dubbhāsitaṃ subhaddassa, buddhassa vacanaṃ saraṃ.
::

::hangnum
7\.
::

::gatha1
Saraṃ cīvaradānañca, samatte ṭhapanaṃ tathā;
::

::gathalast
Saddhammaṭhapanatthāya, muninā’nuggahaṃ kataṃ.
::

::hangnum
8\.
::

::gatha1
Kātuṃ saddhammasaṃgītiṃ, sambuddhānamate yati;
::

::gathalast
Navaṅgasāsanadhare, sabbaṅgasamupāgate.
::

::hangnum
9\.
::

::gatha1
Bhikkhū pañcasateyeva, mahākhīṇāsave vare;
::

::gathalast
Sammanni ekenūne tu, ānandattherakāraṇā.
::

::hangnum
10\.
::

::gatha1
Puna ānandattherā’pi, bhikkhūhi abhiyācito;
::

::gathalast
Sammanni kātuṃ saṃgītiṃ, sā na sakkā hi taṃ vinā.
::

::hangnum
11\.
::

::gatha1
Sādhukīḷanasattāhaṃ, sattāhaṃ dhātubhājanaṃ;
::

::gathalast
Iccaddhamāsaṃ khepetvā, sabbalokānukampakā.
::

::hangnum
12\.
::

::gatha1
Vassaṃ vasaṃ rājagahe, kassāma dhammasaṅgahaṃ;
::

::gathalast
Nāññehi tatta vatthabba-miti katvāna nicchayaṃ.
::

::hangnum
13\.
::

::gatha1
Sokāturaṃ {pb:M:0.0012} tattha tattha, assāsento mahājanaṃ;
::

::gathalast
Jambudīpamhi te therā, vicaritvāna cārikaṃ.
::

::hangnum
14\.
::

::gatha1
Āsaḷhisukkapakkhamhi, sukkapakkhaṭhitatthikā;
::

::gathalast
Upāgamuṃ rājagahaṃ, sampannacatupaccayaṃ.
::

::hangnum
15\.
::

::gatha1
Tattheva vassūpagatā, te mahākassapādayo;
::

::gathalast
Therā thiraguṇūpetā, sambuddhamatakovidā.
::

::hangnum
16\.
::

::gatha1
Vassānaṃ paṭhamaṃ māsaṃ, sabbasenāsanesu’pi;
::

::gathalast
Kāresuṃ paṭisaṅkhāraṃ, vatvānā’jātasattuno.
::

::hangnum
17\.
::

::gatha1
Vihārapaṭisaṅkhāre, niṭṭhite ahu bhūpati;
::

::gathalast
Idāni dhammasaṃgītiṃ, karissāmi mayaṃ iti.
::

::hangnum
18\.
::

::gatha1
Kattabbaṃ kintipuṭṭhassa, nisajjaṭhānamādisuṃ;
::

::gathalast
Rājā katthāti pucchitvā, vuttaṭhānamhi tehi so.
::

::hangnum
19\.
::

::gatha1
Sīghaṃ vebhāraselassa, passe kāresi maṇḍapaṃ;
::

::gathalast
Sattapaṇṇiguhādvāre, rammaṃ devasabhopamaṃ.
::

::hangnum
20\.
::

::gatha1
Sabbathā maṇḍayitvā taṃ, attharāpesi tattha so;
::

::gathalast
Bhikkhūnaṃ gaṇanāyeva, anagghattharaṇāni ca.
::

::hangnum
21\.
::

::gatha1
Nissāya dakkhiṇaṃ bhāgaṃ, uttarāmukhamuttamaṃ;
::

::gathalast
Therāsanaṃ supaññattaṃ, āsi tattha mahārahaṃ.
::

::hangnum
22\.
::

::gatha1
Tasmiṃ maṇḍapamajjhasmiṃ, puratthamukhamuttamaṃ;
::

::gathalast
Dhammāsanaṃ supaññattaṃ, ahosi sugatārahaṃ.
::

::hangnum
23\.
::

::gatha1
Rājā’rocayi therānaṃ, kammaṃ no niṭṭhitaṃ iti;
::

::gathalast
Te therā theramānanda-mānandakaramabravuṃ.
::

::hangnum
24\.
::

::gatha1
Sve sannipāto ānanda, sekhena gamanaṃ tahiṃ;
::

::gathalast
Na yuttante sadatthe tvaṃ, appamatto tato bhava.
::

::hangnum
25\.
::

::gatha1
Iccevaṃ codito thero, katvāna vīriyaṃ samaṃ;
::

::gathalast
Iriyāpathato muttaṃ, arahattamapāpuṇi.
::

::hangnum
26\.
::

::gatha1
Vassānaṃ dutiye māse, dutiye divase pana;
::

::gathalast
Rucire maṇḍape tasmiṃ, therā sannipatiṃsu te.
::

::hangnum
27\.
::

::gatha1
Ṭhapetvā’nandattherassa, anucchavikamāsanaṃ;
::

::gathalast
Āsanesu nisīdiṃsu, arahanto yathārahaṃ.
::

::hangnum
28\.
::

::gatha1
Thero’rahattapattiṃ {pb:M:0.0013} so, ñāpetuṃ tehi nāgamā;
::

::gathalast
Kuhiṃ ānandatthero’ti, vuccamāne tu kehici.
::

::hangnum
29\.
::

::gatha1
Nimmujjitvā pathaviyā, gantvā jotipathena vā;
::

::gathalast
Nisīdi thero ānando, attano ṭhapitāsane.
::

::hangnum
30\.
::

::gatha1
Upālithero vinaye, sesadhamme asesake;
::

::gathalast
Ānandattheramakaruṃ, sabbe therā dhurandhare.
::

::hangnum
31\.
::

::gatha1
Mahāthero sakattānaṃ, vinayaṃ pucchituṃ sayaṃ;
::

::gathalast
Sammannu’pālithero ca, vissajjetuṃ tameva tu.
::

::hangnum
32\.
::

::gatha1
Therāsane nisīditvā, vinayaṃ tamapucchi so;
::

::gathalast
Dhammāsane nisīditvā, vissajjesi tameva so.
::

::hangnum
33\.
::

::gatha1
Vinayaññūnamaggena, vissajjitakamena te;
::

::gathalast
Sabbe sajjhāyamakaruṃ, vinayaṃ nayakovidā.
::

::hangnum
34\.
::

::gatha1
Aggaṃ bahussutādīnaṃ, kosārakkhaṃ mahesino;
::

::gathalast
Sammannitvāna attānaṃ, thero dhammamapucchi so.
::

::hangnum
35\.
::

::gatha1
Tathā sammanniya’ttānaṃ, dhammāsanāgato sayaṃ;
::

::gathalast
Vissajjesi tamānanda-tthero dhammamasesato.
::

::hangnum
36\.
::

::gatha1
Vedehamuninā tena, vissajjitakamena te;
::

::gathalast
Sabbe sajjhāyamakaruṃ, dhammaṃ dhammatthakovidā.
::

::hangnum
37\.
::

::gatha1
Evaṃ sattahi māsehi, dhammasaṃgīti niṭṭhitā;
::

::gathalast
Sabbalokahitatthāya, sabbalokahi tehi sā.
::

::hangnum
38\.
::

::gatha1
Mahākassapatherena, idaṃ sugatasāsanaṃ;
::

::gathalast
Pañcavassasahassāni, samatthaṃ vattane kataṃ.
::

::hangnum
39\.
::

::gatha1
Atīva jātapāmojjā, sandhārakajalantikā;
::

::gathalast
Saṃgītipariyosāne, chaddhākampi mahāmahī.
::

::hangnum
40\.
::

::gatha1
Acchariyāni cā’hesuṃ, lokenekāninekadhā;
::

::gathalast
Thereheva katattā ca, theriyāyaṃ paramparā.
::

::hangnum
41\.
::

::gatha1
Paṭhamaṃ saṅgahaṃ katvā, sabbalokahitaṃ bahuṃ;
::

::gathalast
Te yāvatāyukaṃ ṭhatvā, therā sabbepi nibbutā.
::

::hangnum
42\.
::

::gatha1
Therā’pi {pb:M:0.0014} te matipadīpahatandhakārā,
::

::gatha2
Lokandhakārahananamhi mahāpadīpā;
::

::gatha3
Nibbāpitā maraṇaghoramahānilena,
::

::gathalast
Tenāpi jīvitamadaṃ matimā jaheyyāti.
::

::centre
Sujanappasādaṃsaṃvegatthāya kate mahāvaṃse
::

::centre
Paṭhamadhammasaṃgītināma
::

::centre
Tatiyo paricchedo.
::

### Catuttha pariccheda

#### Dutiya saṃgīti

::hangnum
1\.
::

::gatha1
Ajātasattu putto taṃ, ghātetvā’dāyi bhaddako;
::

::gathalast
Rajjaṃ soḷasavassāni, kāresi mittadūbhiko.
::

::hangnum
2\.
::

::gatha1
Udayabhadda putto taṃ, ghātetvā anuruddhako;
::

::gathalast
Anuruddhassa putto taṃ, ghātetvā muṇḍanāmako.
::

::hangnum
3\.
::

::gatha1
Mittadduno dummatino, te’pi rajjamakārayuṃ;
::

::gathalast
Tesaṃ ubhinnaṃ rajjesu, aṭṭhavassāna’tikkamuṃ.
::

::hangnum
4\.
::

::gatha1
Muṇḍassa putto pitaraṃ, ghātetvā nāgadāsako;
::

::gathalast
Catuvīsativassāni, rajjaṃ kāresi pāpako.
::

::hangnum
5\.
::

::gatha1
Pitughātakavaṃso’ya, mītikuddhā’tha nāgarā;
::

::gathalast
Nāgadāsaka rājānaṃ, apanetvā samāgatā.
::

::hangnum
6\.
::

::gatha1
Susunāgoti paññātaṃ, amaccaṃ sādhusammataṃ;
::

::gathalast
Rajje samabhisiñjiṃsu, sabbesaṃ hitamānasā.
::

::hangnum
7\.
::

::gatha1
So {pb:M:0.0015} aṭṭhārasavassāni, rājā rajjamakārayi;
::

::gathalast
Kāḷāso ko tassa putto, aṭṭhavīsati kārayi.
::

::hangnum
8\.
::

::gatha1
Atīte dasame vasse, kāḷāsokassa rājino;
::

::gathalast
Sambuddhaparinibbānā, evaṃ vassasataṃ ahu.
::

::hangnum
9\.
::

::gatha1
Tadā vesāliyā bhikkhū, anekā vajjiputtakā;
::

::gathalast
Siṅgīloṇaṃ dvaṅgulañca, tathā gāmantarammi ca.
::

::hangnum
10\.
::

::gatha1
Āvāsā’numatā’ciṇṇaṃ, amathitaṃ jalogi ca;
::

::gathalast
Nisīdanaṃ adasakaṃ, jātarūpādikaṃ iti.
::

::hangnum
11\.
::

::gatha1
Dasavatthūni dīpesuṃ, kappantīti alajjīno;
::

::gathalast
Taṃ sutvāna yasatthero, evaṃ vajjīsu cārikaṃ.
::

::hangnum
12\.
::

::gatha1
Chaḷabhiñño balappatto, yaso kākaṇḍakatrajo;
::

::gathalast
Taṃ sametuṃ saussāho, tatthāgami’mahāvanaṃ.
::

::hangnum
13\.
::

::gatha1
Ṭhapetvā’posathagge te, kaṃsapātiṃ sahodhakaṃ;
::

::gathalast
Kahāpaṇādiṃ saṅghassa, detha’nā’hu upāsake.
::

::hangnum
14\.
::

::gatha1
Na kappate taṃ mā detha, iti thero savārayi;
::

::gathalast
Paṭisāraṇīyaṃ kammaṃ, yasattherassa te karuṃ.
::

::hangnum
15\.
::

::gatha1
Yācitvā anudūtaṃ so, saha tena puraṃ gato;
::

::gathalast
Attano dhammavādittaṃ, saññāpetvā’ga sāgare.
::

::hangnum
16\.
::

::gatha1
Anudūtavaco sutvā, tamukkhipitumāgatā;
::

::gathalast
Parikkhipiya aṭṭhaṃsu, saraṃ therassa bhikkhavo.
::

::hangnum
17\.
::

::gatha1
Thero uggamma nabhasā, gantvā kosambiyaṃ tato;
::

::gathalast
Pāveyyakā vantikānaṃ, bhikkhūnaṃ santikaṃ lahuṃ.
::

::hangnum
18\.
::

::gatha1
Vesesi dūtetu sayaṃ, gantvā’ho gaṅgapabbataṃ;
::

::gathalast
Āha sambhūtattherassa, taṃ sabbaṃ sāṇavāsino.
::

::hangnum
19\.
::

::gatha1
Pāveyyakā saṭṭhitherā, asitā’vantikāpi ca;
::

::gathalast
Mahākhīṇāsavā sabbe, ahogaṅgamhi otaruṃ.
::

::hangnum
20\.
::

::gatha1
Bhikkhavo sannipatitā, sabbe tattha tato tato;
::

::gathalast
Āsuṃ navutisahassāni, mantetvā akhilā’pi te.
::

::hangnum
21\.
::

::gatha1
Soreyya {pb:M:0.0016} revatattheraṃ, bahussuta manāsavaṃ;
::

::gathalast
Taṃ kālapamukhaṃ ñatvā, passituṃ nikkhamiṃsu taṃ.
::

::hangnum
22\.
::

::gatha1
Thero tammantanaṃ sutvā, vesāliṃ gantumeva so;
::

::gathalast
Icchanto phāsugamanaṃ, tato nikkhami taṅkhaṇaṃ.
::

::hangnum
23\.
::

::gatha1
Pāto pātova nikkhanta-ṭṭhānaṃ tena mahattanā;
::

::gathalast
Sāyaṃ sāyamupentānaṃ, sahajotiyamaddasuṃ.
::

::hangnum
24\.
::

::gatha1
Tattha sambhūtattherena, yasatthero niyojito;
::

::gathalast
Saddhammasavanante taṃ, revatathera muttamaṃ.
::

::hangnum
25\.
::

::gatha1
Upecca dasavatthūni, pucchi thero paṭikkhipi;
::

::gathalast
Sutvā’dhikaraṇaṃ tañca, nisedhemāti abravi.
::

::hangnum
26\.
::

::gatha1
Pāpāpi pakkhaṃ pekkhantā, revatatthera muttamaṃ;
::

::gathalast
Sāmaṇakaṃ parikkhāraṃ, paṭiyādiya te bahuṃ.
::

::hangnum
27\.
::

::gatha1
Sīghaṃ nāvāya gantvāna, sahajātisamīpagā;
::

::gathalast
Karonti bhattavissaggaṃ, bhattakāle upaṭṭhite.
::

::hangnum
28\.
::

::gatha1
Sahajātiṃ āvasanto, sāḷathero vicintiyā;
::

::gathalast
Pāveyyakā dhammavādī, iti passi anāsavo.
::

::hangnum
29\.
::

::gatha1
Upecca taṃ mahābrahmā, dhamme niṭṭhāti abravi;
::

::gathalast
Niccaṃ dhamme ṭhitattaṃ so, attano tassa abravi.
::

::hangnum
30\.
::

::gatha1
Te parikkhāramādāya, revatattheramaddasuṃ;
::

::gathalast
Thero na gaṇhi tappakkha-gāhī sissaṃ paṇāmayī.
::

::hangnum
31\.
::

::gatha1
Vesāliṃ te tato gantvā, tato pupphapuraṃ gatā;
::

::gathalast
Vadiṃsu kāḷāsokassa, narindassa alajjīno.
::

::hangnum
32\.
::

::gatha1
Satthussa no gandhakuṭiṃ, gopayanto mayaṃ tahiṃ;
::

::gathalast
Mahāvanavihārasmiṃ, vasāma vajjībhūmiyaṃ.
::

::hangnum
33\.
::

::gatha1
Gaṇhissāma vihāra’nti, gāmavāsikasikkhavo;
::

::gathalast
Āgacchanti mahārāja, maṭisedhaya te iti.
::

::hangnum
34\.
::

::gatha1
Rājānaṃ duggahitaṃ te, katvā vesālimāgamuṃ;
::

::gathalast
Revatatthera mūlamhi, sahajātiyamettha tu.
::

::hangnum
35\.
::

::gatha1
Bhikkhū {pb:M:0.0017} satasahassāni, ekādasa samāgatā;
::

::gathalast
Navutiñca sahassāni, ahu taṃ vatthu santiyā.
::

::hangnum
36\.
::

::gatha1
Mūlaṭṭhehi vinā vatthu-samanaṃ neva rocayi;
::

::gathalast
Thero sabbepi bhikkhū te, vesālimāgamuṃ tato.
::

::hangnum
37\.
::

::gatha1
Duggahitova so rājā, tatthāmacce apesayi;
::

::gathalast
Mūḷā devānubhāvena, aññattha agamiṃsu te.
::

::hangnum
38\.
::

::gatha1
Pesetvā te mahīpālo, taṃ rattiṃ supinenaso;
::

::gathalast
Apassi sakamattānaṃ, pakkhittaṃ lohakumbhiyaṃ.
::

::hangnum
39\.
::

::gatha1
Atibhīto ahu rājā, tamassā setu māgamā;
::

::gathalast
Bhaginī nandatherī tu, ākāsena anāsavā.
::

::hangnum
40\.
::

::gatha1
Bhāriyaṃ te kataṃ kammaṃ, dhammike’yye khamāpaya;
::

::gathalast
Pakkho tesaṃ bhavitvā tvaṃ, kuru sāsanapaggahaṃ.
::

::hangnum
41\.
::

::gatha1
Evaṃ kate sotthi tuyhaṃ, hessatīti apakkami;
::

::gathalast
Pasāteyeva vesāliṃ, gantuṃ nikkhami bhūpati.
::

::hangnum
42\.
::

::gatha1
Gantvā mahāvanaṃ bhikkhū-saṅghaṃ so sannipātiya;
::

::gathalast
Sutvā ubhinnaṃ vādañca, dhammapakkhañca rociya.
::

::hangnum
43\.
::

::gatha1
Khamāpetvā dhammike te, bhikkhū sabbe mahīpati;
::

::gathalast
Attano dhammapakkhattaṃ, vatvā tumhe yathāruci.
::

::hangnum
44\.
::

::gatha1
Sampaggahaṃ sāsanassa, karothāti ca bhāsiya;
::

::gathalast
Datvā ca tesaṃ ārakkhaṃ, agamāsi sakaṃ puraṃ.
::

::hangnum
45\.
::

::gatha1
Nicchetuṃ tāni vatthūni, saṅgho sannipatī tadā;
::

::gathalast
Anaggāni tattha bhassāni, saṅghamajjhe ajāyisuṃ.
::

::hangnum
46\.
::

::gatha1
Tato so revatatthero, sāvetvā saṅghamajjhago;
::

::gathalast
Ubbhāhikāya taṃ vatthuṃ, sametuṃ nicchayaṃ akā.
::

::hangnum
47\.
::

::gatha1
Pācinakeca caturo, caturo pāveyyakepi ca;
::

::gathalast
Ubbhāhikāya sammanni, bhikkhū taṃ vatthu santiyā.
::

::hangnum
48\.
::

::gatha1
Sabbakāmī ca sāḷho ca, khujjasobhitanāmako;
::

::gathalast
Vāsabhagāmiko cāti, thero pācinakā ime.
::

::hangnum
49\.
::

::gatha1
Revato {pb:M:0.0018} sāṇasambhūto,
::

::gatha2
Yaso kākoṇḍakatrajo;
::

::gatha3
Sumano cāti cattāro,
::

::gathalast
Therā pāveyyakā ime.
::

::hangnum
50\.
::

::gatha1
Sametuṃ tāni vatthūni, appasaddaṃ anākulaṃ;
::

::gathalast
Agamuṃ vālukārāmaṃ, aṭṭhattherā anāsavā.
::

::hangnum
51\.
::

::gatha1
Daharenā’ji te nettha, paññatte āsane subhe;
::

::gathalast
Nisīdiṃsu mahātherā, mahāmuni mataññuno.
::

::hangnum
52\.
::

::gatha1
Tesu vatthūsu ekekaṃ, kamato revato mahā;
::

::gathalast
Thero theraṃ sabbakāmiṃ, pucchi pucchāsu kovido.
::

::hangnum
53\.
::

::gatha1
Sabbakāmī mahāthero, tena puṭṭho’tha byākari;
::

::gathalast
Sabbāni tāni vatthūni, na kappantīti suttato.
::

::hangnum
54\.
::

::gatha1
Nihanitvā’dhikaraṇaṃ, taṃ te tattha yathākkamaṃ;
::

::gathalast
Tatheva saṅghamajjhepi, pucchāvissajjanaṃ karuṃ.
::

::hangnum
55\.
::

::gatha1
Niggahaṃ pāpabhikkhūnaṃ, dasavatthukadīpanaṃ;
::

::gathalast
Tesaṃ dasasahassānaṃ, mahāthero akaṃsu te.
::

::hangnum
56\.
::

::gatha1
Sabbakāmī puthaviyā, saṅghatthero tadā ahu;
::

::gathalast
So vīsaṃ vassasatiko, tadā’si upasampadā.
::

::hangnum
57\.
::

::gatha1
Sabbakāmī ca sāḷho ca,
::

::gatha2
Revato khujjasobhito;
::

::gatha3
Yaso kākoṇḍakasuto,
::

::gathalast
Sambhūto sāṇavāsiko.
::

::hangnum
58\.
::

::gatha1
Therā ānandattherassa, ete saddhivihārino;
::

::gathalast
Vāsabhagāmiko ceva, sumano ca duve pana.
::

::hangnum
59\.
::

::gatha1
Therā’nuruddhattherassa, ete saddhivihārino;
::

::gathalast
Aṭṭha therā’pi dhaññā te, diṭṭhapubbā tathāgataṃ.
::

::hangnum
60\.
::

::gatha1
Bhikkhū satasahassāni, dvādasāsuṃ samāgatā;
::

::gathalast
Sabbesaṃ revatatthero, bhikkhūnaṃpamukhotadā.
::

::hangnum
61\.
::

::gatha1
Tato {pb:M:0.0019} so revatatthero, saddhammaṭṭhitiyā ciraṃ;
::

::gathalast
Kāretuṃ dhammasaṃgītiṃ, sabbabhikkhusamūhato.
::

::hangnum
62\.
::

::gatha1
Pabhinnatthādiñāṇānaṃ, piṭakattayadhārinaṃ;
::

::gathalast
Satāni sattabhikkhūnaṃ, arahantānamuccini.
::

::hangnum
63\.
::

::gatha1
Te sabbe vālukārāme, kāḷāsokena rakkhitā;
::

::gathalast
Revatattherapāmokkhā, akaruṃ dhammasaṅgahaṃ.
::

::hangnum
64\.
::

::gatha1
Pubbe kataṃ tathā eva, dhammaṃ pacchā ca bhāsitaṃ;
::

::gathalast
Ādāya niṭṭhapesuṃ taṃ, etaṃ māsehi aṭṭhahi.
::

::hangnum
65\.
::

::gatha1
Evaṃ dutiyasaṃgītiṃ, katvā tepi mahāyasā;
::

::gathalast
Therā dosakkhayaṃ pattā, pattākālena nibbutiṃ.
::

::hangnum
66\.
::

::gatha1
Iti paramamatīnaṃ pattipattabbakānaṃ,
::

::gatha2
Tibhavahitakarānaṃ lokanātherasānaṃ;
::

::gatha3
Sumariyamaraṇaṃ taṃ saṅkhatā sārakattaṃ,
::

::gathalast
Parigaṇiyamasesaṃ appamatto bhaveyyāti.
::

::centre
Sujanappasādasaṃvegatthāya kate
::

::centre
Mahāvaṃse dutiyasaṃgīti nāma
::

::centre
Catuttho paricchedo.
::

### Pañcama pariccheda

#### Tatiyadhammasaṃgīti

::hangnum
1\.
::

::gatha1
Yā mahākassapādīhi{pb:M:0.0020}, mahātherehi ādito;
::

::gathalast
Katā saddhamma saṃgīti, theriyā’ti pavuccati.
::

::hangnum
2\.
::

::gatha1
Eko’va theravādo so, ādivassasate ahu;
::

::gathalast
Aññācariyavādātu, tato oraṃ ajāyisuṃ.
::

::hangnum
3\.
::

::gatha1
Tehi saṃgītikārehi, therehi dutiyehi te;
::

::gathalast
Niggahitā pāpabhikkhū, sabbe dasasahassakā.
::

::hangnum
4\.
::

::gatha1
Akaṃsā’cariyavādaṃ te, mahāsaṃgītināmakā;
::

::gathalast
Tato gokulikā jātā, ekabbohārikāpi ca.
::

::hangnum
5\.
::

::gatha1
Gokulikehi paṇṇatti-vādā bāhulikāpi ca;
::

::gathalast
Cetiyavādā tesveva, samatāsaṅghikā cha te.
::

::hangnum
6\.
::

::gatha1
Punāpi theravādehi, mahiṃsāsakabhikkhavo;
::

::gathalast
Vajjīputtakabhikkhū ca, duve jātā ime khalu.
::

::hangnum
7\.
::

::gatha1
Jātā’tha dhammuttariyā, bhadrayānikabhikkhavo;
::

::gathalast
Channāgārā sammitiyā, vajjīputtiyabhikkhūti.
::

::hangnum
8\.
::

::gatha1
Mahiṃsāsakabhikkhūhi, bhikkhū sabbattha vādino;
::

::gathalast
Dhammaguttiyabhikkhū ca, jātā khalu ime duve.
::

::hangnum
9\.
::

::gatha1
Jātā sabbatthivādīhi, kassapiyā tato pana;
::

::gathalast
Jātā saṅkantikā bhikkhū, suttavādā tato pana.
::

::hangnum
10\.
::

::gatha1
Theravādena saha te, honti dvādasi’mepi ca;
::

::gathalast
Pubbe vuttachavādā ca, iti aṭṭhārasā khilā.
::

::hangnum
11\.
::

::gatha1
Sattarasāpi dutiye, jātā vasassate iti;
::

::gathalast
Aññācariyavādā tu, tato oramajāyisuṃ.
::

::hangnum
12\.
::

::gatha1
Hematā {pb:M:0.0021} rājagiriyā, tathā siddhatthikāpi ca;
::

::gathalast
Pubbaseliyabhikkhū ca, tathā aparaseliyā.
::

::hangnum
13\.
::

::gatha1
Vājiriyā cha etehi, jambudīpamhi bhinnakā;
::

::gathalast
Dhammaruci ca sāgaliyā, laṃkādīpamhi bhinnakā.
::

::centre
Ācariyakulavādakathā niṭṭhitā.
::

#### Dhammāsokābhiseka

::hangnum
14\.
::

::gatha1
Kāḷāsokassa puttā tu, ahesuṃ dasabhātikā;
::

::gathalast
Bāvīsatiṃ te vassāni, rajjaṃ samanusāsisuṃ.
::

::hangnum
15\.
::

::gatha1
Nava nandā tato āsuṃ, kameneva narādhipā;
::

::gathalast
Te’pi bāvīsavassāni, rajjaṃ samanusāsisuṃ.
::

::hangnum
16\.
::

::gatha1
Moriyānaṃ khattiyānaṃ, vaṃse jātaṃ siridharaṃ;
::

::gathalast
Candaguttoti paññātaṃ, cāṇakko brāhmaṇo tato.
::

::hangnum
17\.
::

::gatha1
Navamaṃ dhananandaṃ taṃ, ghātetvā caṇḍakodhasā;
::

::gathalast
Sakale jambudīpasmiṃ, rajje samabhisiñcī so.
::

::hangnum
18\.
::

::gatha1
So catuvīsavassāniṃ, rājā rajjamakārayi;
::

::gathalast
Tassa putto bindusāro, aṭṭhavīsati kārayi.
::

::hangnum
19\.
::

::gatha1
Bindusārasutā āsuṃ, sataṃ eko ca vissutā;
::

::gathalast
Asoko āsi tesaṃ tu, puññatejobaliddhiko.
::

::hangnum
20\.
::

::gatha1
Vemātike bhātaro so, hantvā ekūnakaṃ sataṃ;
::

::gathalast
Sakale jambudīpasmiṃ, ekarajjamapāpuṇi.
::

::hangnum
21\.
::

::gatha1
Jinanibbānato pacchā, pure tassābhisekato;
::

::gathalast
Sāṭṭhārasaṃ vassasata-dvayamevaṃ vijāniya.
::

::hangnum
22\.
::

::gatha1
Patvā catūhi vassehi, ekarajjaṃ mahāyaso;
::

::gathalast
Pure pāṭaliputtasmiṃ, attānamabhisecayi.
::

::hangnum
23\.
::

::gatha1
Tassā’bhisekena {pb:M:0.0022} samaṃ, ākāse bhūmiyaṃ tathā;
::

::gathalast
Yojane yojane āṇā, niccaṃ pavattitā ahu.
::

::hangnum
24\.
::

::gatha1
Anotatto dakākāje, aṭṭhanesuṃ dine dine;
::

::gathalast
Devā devo akā tehi, saṃvibhāgaṃ janassaca.
::

::hangnum
25\.
::

::gatha1
Nāgalatādantakaṭṭhaṃ, ānesuṃ himavantato;
::

::gathalast
Anekesaṃ sahassānaṃ, devā eva pahonakaṃ.
::

::hangnum
26\.
::

::gatha1
Agadā’malakañceva, tathāgada haritakaṃ;
::

::gathalast
Tato’va amapakkañca, vaṇṇagandharasuttamaṃ.
::

::hangnum
27\.
::

::gatha1
Pañcavaṇṇāni vatthāni, tatthapuñjanapaṭṭakaṃ;
::

::gathalast
Pītañca dibbapānañca, chaddantadahato maru.
::

::hangnum
28\.
::

::gatha1
Marantā nagare tasmiṃ, migasūkarapakkhino;
::

::gathalast
Āgantvāna mahānasaṃ, sayameva maranti ca.
::

::hangnum
29\.
::

::gatha1
Gāvo tattha carāpetvā, vajamānenti dīpino;
::

::gathalast
Khetta vatthutaḷākādiṃ, pālenti migasūkarā.
::

::hangnum
30\.
::

::gatha1
Sumanaṃ pupphapaṭakaṃ, abhuttaṃ dibbamuppalaṃ;
::

::gathalast
Vilepanaṃ añjanañca, nāgānāgāvimānato.
::

::hangnum
31\.
::

::gatha1
Sālivāhasahassāni, navutiṃ tu suvā pana;
::

::gathalast
Chaddantadahatoyeva, āhariṃsu dine dine.
::

::hangnum
32\.
::

::gatha1
Te sālinitthusakaṇe, akhaṇḍetvāna taṇḍule;
::

::gathalast
Akaṃsu mūsikā tehi, bhattaṃ rājakule ahu.
::

::hangnum
33\.
::

::gatha1
Akaṃsu sassataṃ tassa, madhūni madhumakkhikā;
::

::gathalast
Tathā kammārasālāsu, acchākūṭāni pātayuṃ.
::

::hangnum
34\.
::

::gatha1
Karavikā sakuṇikā, manuññamadhurassarā;
::

::gathalast
Akaṃsu tassā’gantvāna, rañño madhuravassitaṃ.
::

::hangnum
35\.
::

::gatha1
Rājā’bhisitto so’soko,
::

::gatha3
Kumāraṃ tissasavhayaṃ;
::

::gathalast
Kaṇiṭṭhaṃ saṃsodariyaṃ, uparajje’bhisecayi.
::

::centre
Dhammāsokābhiseko niṭṭhito
::

#### Nigrodhasāmaṇera dassana

::hangnum
36\.
::

::gatha1
Pitā {pb:M:0.0023} saṭṭhisahassāni, brāhmaṇe brahmapakkhike;
::

::gathalast
Bhojesi sopi teyeva, tīṇi vassāni bhojayi.
::

::hangnum
37\.
::

::gatha1
Disvā’nupasamaṃ tesaṃ, asoko parivesane;
::

::gathalast
Viceyya dānaṃ dassanti, amacce sanniyojiya.
::

::hangnum
38\.
::

::gatha1
Āṇāpayitvā matimā, nānāpāsaṇḍike visuṃ;
::

::gathalast
Vīmaṃsitvā nisajjāya, bhojāpetvā visajjayi.
::

::hangnum
39\.
::

::gatha1
Kāle vātāyanagato, santaṃ racchāgataṃ yatiṃ;
::

::gathalast
Nigrodhasāmaṇeraṃ so, disvā cittaṃ pasādayi.
::

::hangnum
40\.
::

::gatha1
Bindusārassa puttānaṃ, sabbesaṃ jeṭṭhabhātuno;
::

::gathalast
Sumanassa kumārassa, putto so hi kumārako.
::

::hangnum
41\.
::

::gatha1
Asoko pitarā dinnaṃ, rajjamujjeniyañhi so;
::

::gathalast
Hitvā’gato pupphapuraṃ, bindusāre gilānake.
::

::hangnum
42\.
::

::gatha1
Katvā puraṃ sakāyattaṃ, mate pitari bhātaraṃ;
::

::gathalast
Ghātetvā jeṭṭhakaṃ rajjaṃ, aggahesi pure vare.
::

::hangnum
43\.
::

::gatha1
Sumanassa kumārassa, devī tannāmikā tato;
::

::gathalast
Gabbhinī nikkhamitvāna, pācinadvārato bahi.
::

::hangnum
44\.
::

::gatha1
Caṇḍālagāma magamā, tattha nigrodhadevatā;
::

::gathalast
Tamālapiyanāmena, mā patvā gharakaṃ adā.
::

::hangnum
45\.
::

::gatha1
Tadahe’va varaṃ puttaṃ, vijāyitvā sutassa sā;
::

::gathalast
Nigrodhoti akā nāmaṃ, devatā nuggahānugā.
::

::hangnum
46\.
::

::gatha1
Disvā taṃ jeṭṭhacaṇḍālo, attano sāminiṃ viya;
::

::gathalast
Maññanto taṃ upaṭṭhāsi, sattavassāni sādhukaṃ.
::

::hangnum
47\.
::

::gatha1
Taṃ mahāvaruṇo thero, tadā disvā kumārakaṃ;
::

::gathalast
Upanissaya sampannaṃ, arahā pucchi mātaraṃ.
::

::hangnum
48\.
::

::gatha1
Pabbājesi khuragge so, arahattamapāpuṇi;
::

::gathalast
Dassanāyo’pa gacchanto, so tato mātudeviyā.
::

::hangnum
49\.
::

::gatha1
Dakkhiṇena ca dvārena, pavisitvā puruttamaṃ;
::

::gathalast
Taṃ gāmagāmimaggena, yāti rājaṅgaṇe tadā.
::

::hangnum
50\.
::

::gatha1
Santāya {pb:M:0.0024} iriyā yasmiṃ, pasīdi samahīpati;
::

::gathalast
Pubbe’va sannivāsena, pemaṃ tasmiṃ ajāyatha.
::

::hangnum
51\.
::

::gatha1
Pubbe kira tayo āsuṃ, bhātaro madhu vāṇijā;
::

::gathalast
Eko madhuṃ vikkiṇāti, āharanti madhuṃ duve.
::

::hangnum
52\.
::

::gatha1
Eko paccekasambuddho, vaṇarogāturo ahu;
::

::gathalast
Añño paccekasambuddho, tadatthaṃ madhuvatthiko.
::

::hangnum
53\.
::

::gatha1
Piṇḍacārikavattena, nagaraṃ pāvisī tadā;
::

::gathalast
Titthaṃ jalatthaṃ gacchanti, ekā ceṭī tamaddasa.
::

::hangnum
54\.
::

::gatha1
Pucchitvā madhukāmattaṃ, ñatvā hatthena ādisi;
::

::gathalast
Eso madhvāpaṇo bhante, tattha gacchā’ti abravi.
::

::hangnum
55\.
::

::gatha1
Tattha pattassa buddhassa, vāṇijo so pasādavā;
::

::gathalast
Vissandayanto mukhato, pattapuraṃ madhuṃ adā.
::

::hangnum
56\.
::

::gatha1
Puṇṇañca uppatantañca, patitañca mahītale;
::

::gathalast
Disvā madhuṃ pasanno so, evaṃ paṇidahī tadā.
::

::hangnum
57\.
::

::gatha1
Jambudīpe ekarajjaṃ, dānenā’nena hotu me;
::

::gathalast
Ākāse yojane āṇā, bhūmiyaṃ yojaneti ca.
::

::hangnum
58\.
::

::gatha1
Bhātare āgate āha, edisassa madhuṃ adaṃ;
::

::gathalast
Anumodatha tumhe taṃ, tumhākañca yato madhu.
::

::hangnum
59\.
::

::gatha1
Jeṭṭho āha atuṭṭho so,
::

::gatha3
Caṇḍālo nūna sosiyaṃ;
::

::gatha2
Nivāsentīti caṇḍālā,
::

::gathalast
Kāsāyāni sadā iti.
::

::hangnum
60\.
::

::gatha1
Majjho paccekabuddhaṃ taṃ, khipapāraṇṇave iti;
::

::gathalast
Pattidānavaco tassa, sutvā te cānumodisuṃ.
::

::hangnum
61\.
::

::gatha1
Āpaṇā desikaṃ yātu, devittaṃ tassa patthayi;
::

::gathalast
Ādissamānasandhi ca, rūpaṃ atimanoramaṃ.
::

::hangnum
62\.
::

::gatha1
Asoko madhudo’sandhi-mittādevī tu ceṭikā;
::

::gathalast
Caṇḍālavādī nigrodho, tisso so pāravādiko.
::

::hangnum
63\.
::

::gatha1
Caṇḍālavādī caṇḍāla-gāme āsi yato tu so;
::

::gathalast
Patthesi mokkhaṃ mokkhañca, satta vassova pāpuṇi.
::

::hangnum
64\.
::

::gatha1
Niviṭṭhapemo {pb:M:0.0025} tasmiṃ so, rājā’ti turito tato;
::

::gathalast
Pakkosāpesi taṃ so tu, santavuttī upāgami.
::

::hangnum
65\.
::

::gatha1
Nisida tātā’nurūpe, āsane tā’ha bhūpati;
::

::gathalast
Adisvā bhikkhumaññaṃ so, sīhāsanamupāgami.
::

::hangnum
66\.
::

::gatha1
Tasmiṃ pallaṅkamāyāte, rājāiti vicintayi;
::

::gathalast
Ajjā’yaṃ sāmaṇero me, ghare hessati sāmiko.
::

::hangnum
67\.
::

::gatha1
Ālambitvā karaṃ rañño, so pallaṅke samāruhi;
::

::gathalast
Nisīdi rājapallaṅke, setacchattassa heṭṭhato.
::

::hangnum
68\.
::

::gatha1
Disvā tathā nisinnaṃ taṃ, asoko so mahīpati;
::

::gathalast
Sambhāvetvāna guṇato, tuṭṭho’tīva tadā ahu.
::

::hangnum
69\.
::

::gatha1
Attano paṭiyattena, khajjabhojjena tappiya;
::

::gathalast
Sambuddhadesitaṃ dhammaṃ, sāmaṇeramapucchitaṃ.
::

::hangnum
70\.
::

::gatha1
Tassa’ppamādavaggaṃ so, sāmaṇero abhāsatha;
::

::gathalast
Taṃ sutvā bhūmipālo so, pasanno jinasāsane.
::

::hangnum
71\.
::

::gatha1
Aṭṭha te niccabhattāni, dammi tātā’ti āha taṃ;
::

::gathalast
Upajjhāyassa me rāja, tāni dammīti āha so.
::

::hangnum
72\.
::

::gatha1
Puna aṭṭhasu dinnesu, tāna’dā cariyassa so;
::

::gathalast
Puna aṭṭhasu dinnesu, bhikkhusaṅghassa tāna’dā.
::

::hangnum
73\.
::

::gatha1
Puna aṭṭhasu dinnesu, adhivāsesi buddhimā;
::

::gathalast
Dvattiṃsabhikkhū ādāya, dutiyadivase gato.
::

::hangnum
74\.
::

::gatha1
Sahatthā tappito raññā, dhammaṃ desiya bhūpatiṃ;
::

::gathalast
Saraṇesu ca sīlesu, ṭhapesi samahājanaṃ.
::

::centre
Nigrodhasāmaṇeradassanaṃ
::

#### Sāsanappavesa

::hangnum
75\.
::

::gatha1
Tato rājā pasanno so, diguṇena dine dine;
::

::gathalast
Bhikkhū saṭṭhisahassāni, anupubbenu’paṭhahi.
::

::hangnum
76\.
::

::gatha1
Tatthiyānaṃ sahassāni, nikaḍḍhitvāna saṭṭhiso;
::

::gathalast
Saṭṭhibhikkhusahassāni, ghare niccamabhojayi.
::

::hangnum
77\.
::

::gatha1
Saṭṭhibhikkhusahassāni{pb:M:0.0026}, bhojetuṃ turito hi so;
::

::gathalast
Paṭiyādāpayitvāna, khajjabhojjaṃ mahārahaṃ.
::

::hangnum
78\.
::

::gatha1
Bhūsāpetvāna nagaraṃ, gantvā saṅghaṃ nimantiya;
::

::gathalast
Gharaṃ netvāna bhojetvā, datvā sāmaṇakaṃ bahuṃ.
::

::hangnum
79\.
::

::gatha1
Satthārā desito dhammo, kittakoti apucchatha;
::

::gathalast
Byākāsi moggaliputto, tissatthero tadassataṃ.
::

::hangnum
80\.
::

::gatha1
Sutvāna caturāsīti, dhammakkhandhā’ti so’bravi;
::

::gathalast
Pūjemi te’haṃ paccekaṃ, vihārenā’ti bhūpati.
::

::hangnum
81\.
::

::gatha1
Datvā tadā channavuti-dhanakoṭiṃ mahīpati;
::

::gathalast
Puresu caturāsīti-sahassesu mahītale.
::

::hangnum
82\.
::

::gatha1
Tattha tatthe’va rājūhi, vihāre ārabhāpayi;
::

::gathalast
Sayaṃ asokārāmaṃ tu, kārāpetuṃ samārabhi.
::

::hangnum
83\.
::

::gatha1
Ratanattayanigrodha-gilānānanti sāsane;
::

::gathalast
Paccekaṃ satasahassaṃ, so dāpesi dine dine.
::

::hangnum
84\.
::

::gatha1
Dhanena buddhadinnena, thūpapūjā anekadhā;
::

::gathalast
Anekesu vihāresu, aneke akaruṃ sadā.
::

::hangnum
85\.
::

::gatha1
Dhanena dhammadinnena, paccaye caturo vare;
::

::gathalast
Dhammadharānaṃ bhikkhūnaṃ, upanetuṃ sadā narā.
::

::hangnum
86\.
::

::gatha1
Anotattodakājesu, saṅghassa caturo adā;
::

::gathalast
Te piṭakānaṃ therānaṃ, saṭṭhiye’kaṃ dine dine.
::

::hangnum
87\.
::

::gatha1
Ekaṃ asandhimittāya, deviyā tu adāpayi;
::

::gathalast
Sayaṃ pana duveyeva, paribhuñji mahīpati.
::

::hangnum
88\.
::

::gatha1
Saṭṭhibhikkhusahassānaṃ, dantakaṭṭhaṃ dine dine;
::

::gathalast
Soḷasitthisahassānaṃ, adā nāgalatāvhayaṃ.
::

::hangnum
89\.
::

::gatha1
Athekadivasaṃ rājā, catusambuddhadassinaṃ;
::

::gathalast
Kappāyukaṃ mahākāḷaṃ, nāgarājaṃ mahiddhikaṃ.
::

::hangnum
90\.
::

::gatha1
Suṇitvā tamānetuṃ, soṇḍasaṅkhalibandhanaṃ;
::

::gathalast
Pesayitvā tamānetvā, setacchattassa heṭṭhato.
::

::hangnum
91\.
::

::gatha1
Pallaṅkamhi nisīdetvā, nānāpupphehi pūjiya;
::

::gathalast
Soḷasitthisahassehi, parivāriya abravi.
::

::hangnum
92\.
::

::gatha1
Saddhammacakkavattissa{pb:M:0.0027}, sambuddhassa mahesino;
::

::gathalast
Rūpaṃ anantañāṇassa, dassehi mama bho iti.
::

::hangnum
93\.
::

::gatha1
Dvattiṃsalakkhaṇūpetaṃ, asītibyañjanujjalaṃ;
::

::gathalast
Byāmappabhāparikkhittaṃ, ketumālāhi sobhitaṃ.
::

::hangnum
94\.
::

::gatha1
Nimmāsi nāgarājā so, buddharūpaṃ manoharaṃ;
::

::gathalast
Taṃ disvā’ti pasādassa, vimhayassa ca pūrito.
::

::hangnum
95\.
::

::gatha1
Etena nimmitaṃ rūpaṃ, īdisaṃ kīdisaṃ nukho;
::

::gathalast
Tathāgatassa rūpanti, āsi pitunnatunnato.
::

::hangnum
96\.
::

::gatha1
Akkhipūjanti saññātaṃ, taṃ sattāhaṃ nirantaraṃ;
::

::gathalast
Mahāmahaṃ mahārāja, kārāpesi mahiddhiko.
::

::hangnum
97\.
::

::gatha1
Evaṃ mahānubhāvo ca, saddho cāpi mahīpati;
::

::gathalast
Thero ca moggaliputto, diṭṭhā pubbe vasīhi te.
::

::centre
Sāsanappaveso niṭṭhito.
::

#### Moggaliputtatissatherādayo

::hangnum
98\.
::

::gatha1
Dutiye saṅgahe therā, pekkhantā’nāgatehi te;
::

::gathalast
Sāsanopaddavaṃ tassa, rañño kālamhi addasuṃ.
::

::hangnum
99\.
::

::gatha1
Pekkhāntā sakale loke, tadupaddavaghātakaṃ;
::

::gathalast
Tissabrahmānamaddakkhuṃ, aciraṭṭhāyi jīvitaṃ.
::

::hangnum
100\.
::

::gatha1
Tesaṃ samupasaṅkamma, āyāciṃsu mahāpatiṃ;
::

::gathalast
Manussesu’papajjitvā, tadupaddavaghātanaṃ.
::

::hangnum
101\.
::

::gatha1
Adā paṭiññaṃ tesaṃ so, sāsanujjotanatthiko;
::

::gathalast
Siggavaṃ caṇḍavajjiñca avocuṃ dahare yati.
::

::hangnum
102\.
::

::gatha1
Aṭṭhārasādikā vassa-satā upari hessati;
::

::gathalast
Upaddavo sāsanassa, na sambhossāma taṃ mayaṃ.
::

::hangnum
103\.
::

::gatha1
Imaṃ tumhā’dhikaraṇaṃ, nopagañchittha bhikkhavo;
::

::gathalast
Daṇḍakammārahā tasmā, daṇḍakammapadañhi vo.
::

::hangnum
104\.
::

::gatha1
Sāsanujjotanatthāya, tissabrahmā mahāpati;
::

::gathalast
Moggalibrāhmaṇaghare, paṭisandhiṃ gahessati.
::

::hangnum
105\.
::

::gatha1
Kāle {pb:M:0.0028} tumhesu eko taṃ, pabbājetu kumārakaṃ;
::

::gathalast
Eko taṃ buddhavacanaṃ, uggaṇhāpetu sādhukaṃ.
::

::hangnum
106\.
::

::gatha1
Ahu upālitherassa,
::

::gatha2
Thero saddhivihāriko;
::

::gatha3
Dāsako soṇako tassa,
::

::gathalast
Dve therā soṇakassime.
::

::hangnum
107\.
::

::gatha1
Ahu vesāliyaṃ pubbe-dāsako nāma sotthiyo;
::

::gathalast
Tisissasatajeṭṭho so, vasaṃ ācariyantike.
::

::hangnum
108\.
::

::gatha1
Dvādasavassikoyeva, vedapāragato caraṃ;
::

::gathalast
Sasisso vālikārāme, vasantaṃ katasaṅgahaṃ.
::

::hangnum
109\.
::

::gatha1
Upālitheraṃ passitvā, nisīditvā tadantike;
::

::gathalast
Vedesu gaṇṭhiṭhānāni, pucchi so tāni byākari.
::

::hangnum
110\.
::

::gatha1
Sabbadhammānupatito, ekadhammo hi māṇava;
::

::gathalast
Sabbe dhammā osaranti, ekadhammo hi ko nu so.
::

::hangnum
111\.
::

::gatha1
Iccāha nāmaṃ sandhāya, thero māṇavako tu so;
::

::gathalast
Nā’ññāsi pucchito manto, buddhamantoti bhāsito.
::

::hangnum
112\.
::

::gatha1
Dehīti āha so āha, dema no vesadhārino;
::

::gathalast
Guruṃ āpucchi mantatthaṃ, mātaraṃ pitaraṃ tathā.
::

::hangnum
113\.
::

::gatha1
Māṇavānaṃ satehe’sa, tīhi therassa santike;
::

::gathalast
Pabbajitvāna kālena, upasampajji māṇavo.
::

::hangnum
114\.
::

::gatha1
Khīṇāsavasahassaṃ so, dāsakattherajeṭṭhakaṃ;
::

::gathalast
Upālithero vācesi, sakalaṃ piṭakattayaṃ.
::

::hangnum
115\.
::

::gatha1
Gaṇanā vītivattā te, sesā’riya puthujjanā;
::

::gathalast
Piṭakānuggahitāni, yehi therassa santike.
::

::hangnum
116\.
::

::gatha1
Kāsīsu kosalo nāma, satthavāhasuto ahu;
::

::gathalast
Giribbajaṃ vaṇijjāya, gato mātāpitūhi so.
::

::hangnum
117\.
::

::gatha1
Agā veḷuvanaṃ pañca-dasavaso kumārako;
::

::gathalast
Māṇavaṃ pañcapaññāsa, parivāriya taṃ gatā.
::

::hangnum
118\.
::

::gatha1
Sagaṇaṃ dāsakaṃ theraṃ, tattha disvā pasīdiya;
::

::gathalast
Pabbajjaṃ yāci so āha, tavā’puccha guruṃ iti.
::

::hangnum
119\.
::

::gatha1
Bhattattayamabhuñjitvā{pb:M:0.0029}, soṇako so kumārako;
::

::gathalast
Mātāpitūhi kāretvā, pabbajjānuññamāgato.
::

::hangnum
120\.
::

::gatha1
Saddhiṃ tehi kumārehi, dāsakattherasantike;
::

::gathalast
Pabbajjaṃ upasampajja, uggaṇhi piṭakattayaṃ.
::

::hangnum
121\.
::

::gatha1
Khīṇāsavasahassassa, therasissa gaṇassa so;
::

::gathalast
Ahosi piṭakaññussa, jeṭṭhako soṇako yati.
::

::hangnum
122\.
::

::gatha1
Ahosi siggavo nāma, pure pāṭalināmako;
::

::gathalast
Paññavā’maccatanayo, aṭṭhārasasamo tu so.
::

::hangnum
123\.
::

::gatha1
Pāsādesu vasaṃ tīsu, chaḷaḍḍhautusādhusu;
::

::gathalast
Amaccaputtaṃ ādāya, caṇḍavajjiṃ sahāyakaṃ.
::

::hangnum
124\.
::

::gatha1
Purisānaṃ dasaddhehi, satehi parivārito;
::

::gathalast
Gantvāna kukkuṭārāmaṃ, soṇakattheramaddasa.
::

::hangnum
125\.
::

::gatha1
Samāpattisamāpannaṃ, nisinnaṃ saṃvutindriyaṃ;
::

::gathalast
Vandi tenālapantaṃ taṃ, ñatvā saṅghamapucchitaṃ.
::

::hangnum
126\.
::

::gatha1
Samāpattisamāpannā, nālapantī’ti āhu te;
::

::gathalast
Kathannu vuṭṭhahantīti, vuttā āhaṃsu bhikkhavo.
::

::hangnum
127\.
::

::gatha1
Pakkosanāya satthussa, saṅghapakkosanāya ca;
::

::gathalast
Yathā kālaparicchedā, āyukkhayavasena ca.
::

::hangnum
128\.
::

::gatha1
Vuṭṭhahantīti vatvāna, tesaṃ disvo’panissayaṃ;
::

::gathalast
Pāhesuṃ saṅghavacanaṃ, vuṭṭhāya sa tahiṃ agā.
::

::hangnum
129\.
::

::gatha1
Kumāro pucchi kiṃ bhante, nālapitthāti āha so;
::

::gathalast
Bhuñjimha bhuñjitabbanti, āha bhojetha no api.
::

::hangnum
130\.
::

::gatha1
Āha amhādise jāhe, sakkā bhojayituṃ iti;
::

::gathalast
Mātāpitu anuññāya, so kumārotha siggavo.
::

::hangnum
131\.
::

::gatha1
Caṇḍavajjī ca tepañca-satāni purisāpi ca;
::

::gathalast
Pabbajjitvo’pasampajjuṃ, soṇattherassa santike.
::

::hangnum
132\.
::

::gatha1
Upajjhāyantikeyeva, te duve piṭakattayaṃ;
::

::gathalast
Uggahesuñca kālena, chaḷabhiññaṃ labhiṃsu ca.
::

::hangnum
133\.
::

::gatha1
Ñatvā {pb:M:0.0030} tissa paṭisandhiṃ, tato pabhuti siggavo;
::

::gathalast
Thero so sattavassāni, taṃ gharaṃ upasaṅkami.
::

::hangnum
134\.
::

::gatha1
Gacchāti vācāmattampi, sattavassāni nālabhi;
::

::gathalast
Alattha aṭṭhame vasse, gacchāti vacanaṃ tahiṃ.
::

::hangnum
135\.
::

::gatha1
Taṃ nikkhamantaṃ pavisanto, disvā moggalibrāhmaṇo;
::

::gathalast
Kiñci laddhaṃ ghare noti, pucchi āmāti so’bravi.
::

::hangnum
136\.
::

::gatha1
Gharaṃ gantvāna pucchitvā, dutiye divase tato;
::

::gathalast
Musāvādena niggaṇhi, theraṃ gharamupāgataṃ.
::

::hangnum
137\.
::

::gatha1
Therassa vacanaṃ sutvā, so pasannamano dvijo;
::

::gathalast
Attano pakatena’ssa, niccaṃ bhikkhaṃ pavattayi.
::

::hangnum
138\.
::

::gatha1
Kamena’ssa pasīdiṃsu, sabbe’pi gharamānusā;
::

::gathalast
Bhojāpesi dijo niccaṃ, nisīdāpiya taṃ ghare.
::

::hangnum
139\.
::

::gatha1
Evaṃ kamena gacchanto, kāle soḷasavassiko;
::

::gathalast
Ahu tissakumāro so, tivedodadhipārago.
::

::hangnum
140\.
::

::gatha1
Thero kathāsamuṭṭhānaṃ, hessate’va ghare iti;
::

::gathalast
Āsanāni na dassesi, ṭhapetvā māṇavāsanaṃ.
::

::hangnum
141\.
::

::gatha1
Brahmalokagatattāva, sucikāmo ahosi so;
::

::gathalast
Tasmā so tassa pallaṅko, vāsayitvā lagīyati.
::

::hangnum
142\.
::

::gatha1
Aññāsanaṃ apassanto, ṭhite there sasambhamo;
::

::gathalast
Tassa taṃ āsanaṃ tassa, paññapesi ghare jano.
::

::hangnum
143\.
::

::gatha1
Disvā tattha nisinnaṃ taṃ, āgammā’cariyantikā;
::

::gathalast
Kujjhitvā māṇavo vācaṃ, amanāpaṃ udīrayi.
::

::hangnum
144\.
::

::gatha1
Thero māṇava kiṃ mantaṃ, jānāsīti tamabravi;
::

::gathalast
Tameva pucchaṃ therassa, pacchā rocesi māṇavo.
::

::hangnum
145\.
::

::gatha1
Jānāmīti paṭiññāya, there theraṃ apucchiso;
::

::gathalast
Gaṇṭhiṭhānāni vedesu, tassa thero’tha byākari.
::

::hangnum
146\.
::

::gatha1
Gahaṭṭhoyeva {pb:M:0.0031} thero so,
::

::gatha2
Vedapāragato ahu;
::

::gatha3
Na byākareyya kiṃ tassa,
::

::gathalast
Pabhinnapaṭisambhido.
::

::gatha1
Yassa cittaṃ uppajjati na nirujjhati,
::

::gatha2
Tassa cittaṃ nirujjhissati; Na uppajjissati,
::

::gatha3
Yassa vā pana cittaṃ nirujjhisati na uppajjissati;
::

::gathalast
Tassa cittaṃ uppajjati, na nirujjhatīti.
::

::hangnum
147\.
::

::gatha1
Taṃ cittayamake pañhaṃ, pucchi thero visārado;
::

::gathalast
Andhakāro viya ahu, tassa so tamavoca so.
::

::hangnum
148\.
::

::gatha1
Bhikkhuko nāma mantoti, buddha mantoti so bravi;
::

::gathalast
Dehīti vutte novesa-dhārino dammi taṃ iti.
::

::hangnum
149\.
::

::gatha1
Mātāpitūhi’nuññāto, mantatthāya sa pabbajji;
::

::gathalast
Kammaṭṭhānamadā thero, pabbājetvā yathārahaṃ.
::

::hangnum
150\.
::

::gatha1
Bhāvanaṃ anuyuñjanto, acirena mahāmatī;
::

::gathalast
Sotāphattiphalaṃ patto, thero ñatvāna taṃ tathā.
::

::hangnum
151\.
::

::gatha1
Pesesi caṇḍavajjissa, therassantikamuggahaṃ;
::

::gathalast
Kātuṃ suttābhidhammānaṃ, sotatthā’kātaduggahaṃ.
::

::hangnum
152\.
::

::gatha1
Tato so tissadaharo, ārabhitvā vipassanaṃ;
::

::gathalast
Chaḷabhiñño ahu kāle, therabhāvañca pāpuṇi.
::

::hangnum
153\.
::

::gatha1
Atīva pākaṭo āsi, cando’va sūriyo’vaso;
::

::gathalast
Loko tassa vaco’maññī, sambuddhassa vacopiya.
::

::centre
Moggaliputtatissatherodayo niṭṭhīto.
::

::hangnum
154\.
::

::gatha1
Ekāhaṃ {pb:M:0.0032} uparājā so, adakkhi migavaṃ gato;
::

::gathalast
Kīḷamāne mige’raññe, disvā etaṃ vicintayi.
::

::hangnum
155\.
::

::gatha1
Migāpi evaṃ kiḷanti, araññe tiṇagocarā;
::

::gathalast
Na kiḷissanti kiṃ bhikkhū, sukhāhāravihārino.
::

::hangnum
156\.
::

::gatha1
Attano cintitaṃ rañño, ārocesi gharaṃ gato;
::

::gathalast
Saññāpetuṃ tu sattāhaṃ, rajjaṃ tassa adāsi so.
::

::hangnum
157\.
::

::gatha1
Anubhohi ime rajjaṃ, sattāhaṃ tvaṃ kumāraka;
::

::gathalast
Tato taṃ ghātayissāmi, icca’voca mahīpati.
::

::hangnum
158\.
::

::gatha1
Āhā’ti tamhi sattāhe,
::

::gatha2
Tvaṃ kenā’si kiso iti;
::

::gatha3
Maraṇassa bhayenāti,
::

::gathalast
Vutte rājā’ha taṃ puna.
::

::hangnum
159\.
::

::gatha1
Sattāhā’haṃ marissaṃti, tvaṃ na kīḷi ime kathaṃ;
::

::gathalast
Kīḷissanti yati tāta, sadā maraṇasaññino.
::

::hangnum
160\.
::

::gatha1
Iccevaṃ bhākarā vutto, sāsanasmiṃ pasīdi so;
::

::gathalast
Kālena migavaṃ gantvā, theramadakkhi saññataṃ.
::

::hangnum
161\.
::

::gatha1
Nisinnaṃ rukkhamūlasmiṃ, so mahādhammarakkhitaṃ;
::

::gathalast
Sālasākhāya nāgena, bījayanta manāsavaṃ.
::

::hangnum
162\.
::

::gatha1
Ayaṃ thero viyā’hampi, pabbajja jina sāsane;
::

::gathalast
Viharissaṃ kadā raññe, iti cintayi paññavā.
::

::hangnum
163\.
::

::gatha1
Thero tassa pasādatthaṃ,
::

::gatha2
Upatitvā vihāyasā;
::

::gatha3
Gantvā asokārāmassa,
::

::gathalast
Pokkharañño jale ṭhito.
::

::hangnum
164\.
::

::gatha1
Ākāse ṭhapayitvāna, cīvarāni varāni so;
::

::gathalast
Ogāhitvā pokkharaṇī, gattāni parisiñcatha.
::

::hangnum
165\.
::

::gatha1
Taṃ {pb:M:0.0033} iddhiṃ uparājā so, disvā’tīva pasīdiya;
::

::gathalast
Ajjeva pabbajissaṃti, buddhiṃcā’kāsi buddhimā.
::

::hangnum
166\.
::

::gatha1
Upasaṅkamma rājānaṃ, pabbajjaṃ yāci sādaro;
::

::gathalast
Nivāretumasakkonto, tamādāya mahīpati.
::

::hangnum
167\.
::

::gatha1
Mahatā parivārena, vihāramagamā sayaṃ;
::

::gathalast
Pabbaji so mahādhamma-rakkhitattherasantike.
::

::hangnum
168\.
::

::gatha1
Saddhiṃ tena catusata-sahassāni narāpi ca;
::

::gathalast
Anupabbajitānantu, gaṇanā ca na vajjati.
::

::hangnum
169\.
::

::gatha1
Bhāgineyyo narindassa, aggi brahmāti vissuto;
::

::gathalast
Ahosi rañño dhītāya, saṅghamittāya sāmiko.
::

::hangnum
170\.
::

::gatha1
Tassā tassa suto cāpi,
::

::gatha2
Sumano nāma nāmaso;
::

::gatha3
Yācitvā so’pi rājānaṃ,
::

::gathalast
Uparājena pabbaji.
::

::hangnum
171\.
::

::gatha1
Uparājassa pabbajjā, tassā’sokassa rājino;
::

::gathalast
Catutthe āsivassesā, mahājanahitodayā.
::

::hangnum
172\.
::

::gatha1
Tattheva upasampanno, sampannaupanissayo;
::

::gathalast
Ghaṭento uparājā so, chaḷa’bhiñño’rahā ahu.
::

::hangnum
173\.
::

::gatha1
Vihāre tesamāraddhe, sabbe sabbapuresupi;
::

::gathalast
Sādhukaṃ tīhi vassehi, niṭṭhāpesuṃ manorame.
::

::hangnum
174\.
::

::gatha1
Therassa indaguttassa, kammādiṭṭhāyakassa tu;
::

::gathalast
Iddhiyā cā’su niṭṭhāsi, asokārāmasavhayo.
::

::hangnum
175\.
::

::gatha1
Janena paribhuttesu, ṭhānesu ca tahiṃ tahiṃ;
::

::gathalast
Cetiyāni akāresi, ramaṇīyāni bhūpati.
::

::hangnum
176\.
::

::gatha1
Purehi caturāsīti-sahassehi samantato;
::

::gathalast
Lekhe ekāhamānesuṃ, vihārā niṭṭhitā iti.
::

::hangnum
177\.
::

::gatha1
Lekhe sutvā mahārājā, mahātejiddhi vikkamo;
::

::gathalast
Kātukāmo sakiṃyeva, sabbārāma mahāmahaṃ.
::

::hangnum
178\.
::

::gatha1
Pure bheriṃ carāpesi, sattame divase ito;
::

::gathalast
Sabbārāmamaho hotu, sabbadesesu ekadā.
::

::hangnum
179\.
::

::gatha1
Yojane {pb:M:0.0034} yojane dentu, mahādānaṃ mahītale;
::

::gathalast
Karontu gāmārāmānaṃ, maggānañca vibhūsanaṃ.
::

::hangnum
180\.
::

::gatha1
Vihāresu ca sabbesu, bhikkhusaṅghassa sabbathā;
::

::gathalast
Mahādānāni vattentu, yathākālaṃ yathābalaṃ.
::

::hangnum
181\.
::

::gatha1
Dīpamālā pumphamālā-laṅkārehi tahiṃ tahiṃ;
::

::gathalast
Tūriyehi ca sabbehi, upahāraṃ anekadhā.
::

::hangnum
182\.
::

::gatha1
Uposathaṅgānā’dāya, sabbe dhammaṃ suṇantu ca;
::

::gathalast
Pūjāvisesena’neke ca, karontu tadahepi ca.
::

::hangnum
183\.
::

::gatha1
Sabbe sabbattha sabbathā, yathāṇattādhikāpi ca;
::

::gathalast
Pūjā sampaṭiyādesuṃ, devalokamanoramā.
::

::hangnum
184\.
::

::gatha1
Tasmiṃ dine mahārājā, sabbālaṅkāra bhūsito;
::

::gathalast
Sahorodho sahāmacco, balogha parivārito.
::

::hangnum
185\.
::

::gatha1
Agamāsi sakārāmaṃ, bhindanto viya mediniṃ;
::

::gathalast
Saṅghamajjhamhi aṭṭhāsi, vanditvā saṅghamuttamaṃ.
::

::hangnum
186\.
::

::gatha1
Tasmiṃ samāgame āsuṃ, asīti bhikkhukoṭi yo;
::

::gathalast
Ahesuṃ satasahassaṃ, tesu khīṇāsavā yati.
::

::hangnum
187\.
::

::gatha1
Navuti bhikkhusahassāni, ahū bhikkhuniyo tahiṃ;
::

::gathalast
Khiṇāsavā bhikkhuniyo, sahassaṃ āsu tāsu tu.
::

::hangnum
188\.
::

::gatha1
Lokavivaraṇaṃ nāma, pāṭihīraṃ akaṃsu te;
::

::gathalast
Khīṇāsavā pasādatthaṃ, dhammāsokassa rājino.
::

::hangnum
189\.
::

::gatha1
Caṇḍāsokoti ñāyittha, pubbe pāpena kammunā;
::

::gathalast
Dhammāsokoti ñāyittha, pacchā puññena kammunā.
::

::hangnum
190\.
::

::gatha1
Samuddapariyantaṃ so, jambudīpaṃ samantato;
::

::gathalast
Passi sabbe vihāre ca, nānāpūjā vibhūsite.
::

::hangnum
191\.
::

::gatha1
Atīva tuṭṭho te disvā, saṅghaṃ pucchi nisīdiya;
::

::gathalast
Kassa bhante pariccāgo, mahāsugata sāsane.
::

::hangnum
192\.
::

::gatha1
Thero so moggaliputto, rañño pañhaṃ viyākari;
::

::gathalast
Dharamāne’pi sugate, natthi cāgī tayāsamo.
::

::hangnum
193\.
::

::gatha1
Taṃ sutvā vacanaṃ bhiyyo, tuṭṭho rājā apucchi taṃ;
::

::gathalast
Buddhasāsana dāyādo, hoti kho mādiso iti.
::

::hangnum
194\.
::

::gatha1
Thero {pb:M:0.0035} tu rājaputtassa, mahindassū’panissayaṃ;
::

::gathalast
Tatheva rājadhītāya, saṅghamittāya pekkhiya.
::

::hangnum
195\.
::

::gatha1
Sāsanassā’bhi vuddhiñca, taṃ hetukama vekkhiya;
::

::gathalast
Paccābhāsatha rājānaṃ, so sāsanadhurandharo.
::

::hangnum
196\.
::

::gatha1
Tādiso’pi mahācāgī, dāyādo sāsanassa na;
::

::gathalast
Paccayadāyako’cceva, vuccate manujādhīpa.
::

::hangnum
197\.
::

::gatha1
Yo tu puttaṃ dhītaraṃ vā,
::

::gatha2
Pabbajjāpeti sāsane;
::

::gatha3
So sāsanassa dāyādo,
::

::gathalast
Hoti no dāyako api.
::

::hangnum
198\.
::

::gatha1
Atha sāsana dāyāda-bhāvamicchaṃ mahīpati;
::

::gathalast
Mahindaṃ saṅghamittañca, ṭhite tatra apucchatha.
::

::hangnum
199\.
::

::gatha1
Pabbajissatha kiṃ tātā, pabbajjā mahatī matā;
::

::gathalast
Pituno vacanaṃ sutvā, pitaraṃ te abhāsisuṃ.
::

::hangnum
200\.
::

::gatha1
Ajjeva pabbajissāma, sace tvaṃ deva icchasi;
::

::gathalast
Amhañca lābho tumhañca, pabbajjāya bhavissati.
::

::hangnum
201\.
::

::gatha1
Uparājassa pabbajja-kālabho pabhutīhi so;
::

::gathalast
Sā cāpi aggibrahmassa, pabbajjā katanicchayā.
::

::hangnum
202\.
::

::gatha1
Uparajjaṃ mahīndassa, dātukāmo’pi bhūpati;
::

::gathalast
Tato’pi adhikāsā’ti, pabbajjaṃyeva rocayi.
::

::hangnum
203\.
::

::gatha1
Piyaṃ puttaṃ mahindañca, buddhirūpabaloditaṃ;
::

::gathalast
Pabbajjā pesi samahaṃ, saṅgha mittañca dhītaraṃ.
::

::hangnum
204\.
::

::gatha1
Tadā vīsativasso so, mahindo rājanandano;
::

::gathalast
Saṅghamittā rājadhītā, aṭṭhārasasamā tadā.
::

::hangnum
205\.
::

::gatha1
Tadaheva ahu tassa, pabbajjā upasampadā;
::

::gathalast
Pabbajjā sikkhādānañca, tassā ca tadahu ahu.
::

::hangnum
206\.
::

::gatha1
Upajjhāyo kumārassa, ahu moggalisavhayo;
::

::gathalast
Pabbājesi mahādeva-tthero majjhantiko pana.
::

::hangnum
207\.
::

::gatha1
Kammavācaṃ akā tasmiṃ, so’pasampadamaṇḍale;
::

::gathalast
Arahattaṃ mahindo so, patto sapaṭisambhidaṃ.
::

::hangnum
208\.
::

::gatha1
Saṅghamittā’hu’pajjhāyā{pb:M:0.0036}, dhammapālāti vissutā;
::

::gathalast
Ācariyā āyupāli, kāle sā’si anāsavā.
::

::hangnum
209\.
::

::gatha1
Ubho sāsanapajjotā, laṃkādīpopakārino;
::

::gathalast
Chaṭṭhe vasse pabbajiṃsu, dhammāsokassa rājino.
::

::hangnum
210\.
::

::gatha1
Mahāmahindo vassehi, tīhi dīpappasādako;
::

::gathalast
Piṭakattayaṃ muggaṇhi, upajjhāyassa santike.
::

::hangnum
211\.
::

::gatha1
Sā bhikkhunī candalekhā, mahindo bhikkhū sūriyo;
::

::gathalast
Sambuddha sāsanākāsaṃ, te sadā sobhayuṃ tadā.
::

::hangnum
212\.
::

::gatha1
Vane pāṭaliputtamhā, vane vanacaro caraṃ;
::

::gathalast
Kuntakinnariyā saddhiṃ, saṃvāsaṃ kappayī kira.
::

::hangnum
213\.
::

::gatha1
Tena saṃvāsamanvāya,
::

::gatha2
Sā putte janayī duve;
::

::gatha3
Tisso jeṭṭho kaṇiṭṭho tu,
::

::gathalast
Sumitto nāma nāmato.
::

::hangnum
214\.
::

::gatha1
Mahāvaruṇattherassa, kāle pabbajja santike;
::

::gathalast
Arahattaṃ pāpuṇiṃsu, chaḷabhiññaṃ guṇaṃ ubho.
::

::hangnum
215\.
::

::gatha1
Pāde kīṭavisenā’si, phuṭṭho jeṭṭho savedano;
::

::gathalast
Āha puṭṭho kaṇiṭṭhena, bhesajjaṃ pasataṃ ghaṭaṃ.
::

::hangnum
216\.
::

::gatha1
Rañño nivedanaṃ thero, gilānavattato’pi so;
::

::gathalast
Sappisatthañca caraṇaṃ, pacchābhattaṃ paṭikkhipi.
::

::hangnum
217\.
::

::gatha1
Piṇḍāya ce caraṃ sappiṃ, labhase tvaṃ tamāhara;
::

::gathalast
Icchāha tissathero so, sumittaṃ theramuttamaṃ.
::

::hangnum
218\.
::

::gatha1
Piṇḍāya caratā tena, na laddhaṃ pasataṃ ghataṃ;
::

::gathalast
Sappikumbhasatenāpi, byādhijāto asādhiyo.
::

::hangnum
219\.
::

::gatha1
Teneva byādhinā thero, patto āyukkhayantikaṃ;
::

::gathalast
Ovaditvāppamādena, nibbātuṃ mānasaṃ akā.
::

::hangnum
220\.
::

::gatha1
Ākāsamhi nisīditvā, tejodhātuvasena so;
::

::gathalast
Yathāruci adhiṭṭhāya, sarīraṃ parinibbuto.
::

::hangnum
221\.
::

::gatha1
Jālāsarīrā nikkhamma, nimmaṃsachārikaṃ ḍahi;
::

::gathalast
Therassa sakalaṃ kāyaṃ, aṭṭhikānituno ḍahi.
::

::hangnum
222\.
::

::gatha1
Sutvā {pb:M:0.0037} nibbūtimetassa, tissatherassa bhūpati;
::

::gathalast
Agamāsi sakārāmaṃ, janogha parivārito.
::

::hangnum
223\.
::

::gatha1
Hattikkhandhagato rājā, tānaṭṭhina’varopiya;
::

::gathalast
Kāretvā dhātusakkāraṃ, saṅghaṃ byādhimapucchitaṃ.
::

::hangnum
224\.
::

::gatha1
Taṃ sutvā jātasaṃvego, puradvāresu kāriya;
::

::gathalast
Sudhācitā pokkharaṇī, bhesajjānañca pūriya.
::

::hangnum
225\.
::

::gatha1
Pāpesi bhikkhusaṅghassa, bhesajjāni dine dine;
::

::gathalast
Mā hotu bhikkhusaṅghassa, bhesajjaṃ dullabhaṃ iti.
::

::hangnum
226\.
::

::gatha1
Sumittathero nibbāyi, caṅkamanto’va caṅkame;
::

::gathalast
Pasīdi sāsane’tīva, tenāpi ca mahājano.
::

::hangnum
227\.
::

::gatha1
Kuntiputtā duve therā,
::

::gatha2
Te lokahitakārino;
::

::gatha3
Nibbāyiṃsu asokassa,
::

::gathalast
Rañño vassamhi aṭṭhame.
::

::hangnum
228\.
::

::gatha1
Tato pabhuti saṅghassa, lābho’tīva mahā ahu;
::

::gathalast
Pacchā pasannā ca janā, yasmā lābhaṃ pavattayuṃ.
::

::hangnum
229\.
::

::gatha1
Pahīnalābhasakkārā, titthiyā lābhakāraṇā;
::

::gathalast
Sayaṃ kāsāyamādāya, vasiṃsu saha bhikkhūhi.
::

::hangnum
230\.
::

::gatha1
Yathāsakañca te vādaṃ, buddhavādo’ti dīpayuṃ;
::

::gathalast
Yathāsakañca kiriyā, akariṃsu yathāruci.
::

::hangnum
231\.
::

::gatha1
Tato moggaliputto so,
::

::gatha2
Thero thira guṇodayo;
::

::gatha3
Sāsanabbudamuppannaṃ,
::

::gathalast
Disvā tamatikakkhalaṃ.
::

::hangnum
232\.
::

::gatha1
Tasso’pasamane kālaṃ, dīghadassī avekkhiya;
::

::gathalast
Datvā mahindatherassa, mahābhikkhugaṇaṃ sakaṃ.
::

::hangnum
233\.
::

::gatha1
Uddhaṃ gaṅgāya eko’va, ahogaṅgamhi pabbate;
::

::gathalast
Vihāsi sattavassāni, viveka manubrūhayaṃ.
::

::hangnum
234\.
::

::gatha1
Titthiyānaṃ bahucattā ca, dubbaccattā ca bhikkhavo;
::

::gathalast
Tesaṃ kātuṃ na sakkhiṃsu, dhammena paṭisedhanaṃ.
::

::hangnum
235\.
::

::gatha1
Teneva {pb:M:0.0038} jambudīpamhi, sabbārāmesu bhikkhavo;
::

::gathalast
Sattavassāni nākaṃsu, uposatha pavāraṇaṃ.
::

::hangnum
236\.
::

::gatha1
Taṃ sutvā mahārājā, dhammāsoko mahāyaso;
::

::gathalast
Ekaṃ amaccaṃ pesesi, asokārāma muttamaṃ.
::

::hangnum
237\.
::

::gatha1
Gantvā’dhikaraṇaṃ etaṃ, vupasamma uposathaṃ;
::

::gathalast
Kārehi bhikkhusaṅghena, pamā’rāme tuvaṃ iti.
::

::hangnum
238\.
::

::gatha1
Gantvāna sannipātetvā, bhikkhusaṅghaṃ sadummati;
::

::gathalast
Uposathaṃ karothāti, sāvesi rājasāsanaṃ.
::

::hangnum
239\.
::

::gatha1
Uposathaṃ tittiyehi, na karoma mayaṃ iti;
::

::gathalast
Avo ca bhikkhusaṅgho taṃ, amaccaṃ mūḷhamānasaṃ.
::

::hangnum
240\.
::

::gatha1
So’macco katipayānaṃ, therānaṃ paṭipāṭiyā;
::

::gathalast
Acchindi asinā sīsaṃ, kāremīti uposathaṃ.
::

::hangnum
241\.
::

::gatha1
Rājabhātā tissatthero, taṃ disvā kiriyaṃ lahuṃ;
::

::gathalast
Gantvāna tassa āsanne, sāsanamhi nisidi so.
::

::hangnum
242\.
::

::gatha1
Theraṃ disvā amacco so, gantvā rañño nivedayi;
::

::gathalast
Sabbaṃ pavattiṃ taṃ sutvā, jātadāho mahīpati.
::

::hangnum
243\.
::

::gatha1
Sīghaṃ gantvā bhikkhusaṅghaṃ, pucchi ubbiggamānaso;
::

::gathalast
Evaṃ katena kammena, kassa pāpaṃ siyā iti.
::

::hangnum
244\.
::

::gatha1
Tesaṃ apaṇḍitā keci, pāpaṃ tuyhanti keci tu;
::

::gathalast
Ubhinnaṃcā’ti āhaṃsu, natthi tuyhanti paṇḍitā.
::

::hangnum
245\.
::

::gatha1
Taṃ sutvā’ha mahārājā, samattho atthi bhikkhuna;
::

::gathalast
Vimatiṃ me vinodetvā, kātuṃ sāsanapaggahaṃ.
::

::hangnum
246\.
::

::gatha1
Atthi moggaliputto so,
::

::gatha2
Tissatthero rathesabha;
::

::gatha3
Icchāha saṅgho rājānaṃ,
::

::gathalast
Rāja tatthā’si sādaro.
::

::hangnum
247\.
::

::gatha1
Visuṃ bhikkhusahassena, caturo parivārite;
::

::gathalast
Thero narasahassena, amacce caturo tathā.
::

::hangnum
248\.
::

::gatha1
Tadaheyeva pesesi, attano vacanena so;
::

::gathalast
Theraṃ ānetu me tehi, tathā vutte sanāgami.
::

::hangnum
249\.
::

::gatha1
Taṃ {pb:M:0.0039} sutvā puna aṭṭha’ttha, there’macce ca pesayi;
::

::gathalast
Visuṃ sahassapurise, pubbe viya sanāgami.
::

::hangnum
250\.
::

::gatha1
Rājā pucchi kathaṃ thero, āgaccheyya nu kho iti;
::

::gathalast
Bhikkhū āhaṃsu therassa, tassa’gamanakāraṇaṃ.
::

::hangnum
251\.
::

::gatha1
Hoti bhante upatthambho, kātuṃ sāsanapaggahaṃ;
::

::gathalast
Iti vutte mahārāja, thero essati so iti.
::

::hangnum
252\.
::

::gatha1
Punāpi thero’macce ca, rājā soḷasa soḷasa;
::

::gathalast
Visuṃ sahassa purise, tathā vatvāna pesayi.
::

::hangnum
253\.
::

::gatha1
Thero mahallatte’pi, nārohissati yānakaṃ;
::

::gathalast
Theraṃ gaṅgāya nāvāya, ānethā’ti ca abravi.
::

::hangnum
254\.
::

::gatha1
Gantvā te taṃ tathā’vocuṃ,
::

::gatha2
So taṃ sutvā’va uṭṭhahi;
::

::gatha3
Nāvāya theraṃ ānesuṃ,
::

::gathalast
Rājā paccuggamī tahiṃ.
::

::hangnum
255\.
::

::gatha1
Jāṇumattaṃ jalaṃ rājo’gahetvā dakkhiṇaṃ karaṃ;
::

::gathalast
Nāvāya otarantassa, therassā’dāsi gāravo.
::

::hangnum
256\.
::

::gatha1
Dakkhiṇaṃ dakkhiṇeyyo so, karaṃ rañño’nukampako;
::

::gathalast
Ālambitvā’nukampāya, thero nāvāya otari.
::

::hangnum
257\.
::

::gatha1
Rājā theraṃ nayitvāna, uyyānaṃ rativaḍḍhanaṃ;
::

::gathalast
Therassa pāde dhovitvā, makkhetvā ca nisīdiya.
::

::hangnum
258\.
::

::gatha1
Samatthabhāvaṃ therassa, vīmaṃsanto mahīpati;
::

::gathalast
Daṭṭhukāmo ahaṃ bhante, pāṭihīranti abravi.
::

::hangnum
259\.
::

::gatha1
Kanti vutte mahīkampaṃ, āha taṃ puna rāhaso;
::

::gathalast
Sakalāye’ka desāya, kataraṃ daṭṭhumicchasi.
::

::hangnum
260\.
::

::gatha1
Ko dukkaroti pucchitvā, eka desāya kampanaṃ;
::

::gathalast
Dukkaranti suṇitvāna, taṃ duṭṭhukāmataṃ bravī.
::

::hangnum
261\.
::

::gatha1
Rathaṃ assaṃ manussañca, pātiñcodaka pūritaṃ;
::

::gathalast
Thero yojana sīmāya, antaramhi catuddise.
::

::hangnum
262\.
::

::gatha1
Ṭhapāpetvā {pb:M:0.0040} tadaḍḍhehi, saha taṃ yojanaṃ mahiṃ;
::

::gathalast
Cālesi iddhiyā tatra, nisinnassa ca dassayi.
::

::hangnum
263\.
::

::gatha1
Tenā’maccena bhikkhūnaṃ, maraṇena’ttanopi ca;
::

::gathalast
Pāpassa’tthitta natthittaṃ, theraṃ pucchi mahīpati.
::

::hangnum
264\.
::

::gatha1
Paṭicca kammaṃ natthīti, kiliṭṭhaṃ cetanaṃ vinā;
::

::gathalast
Thero bodhesi rājānaṃ, vatvā tittirajātakaṃ.
::

::hangnum
265\.
::

::gatha1
Vasanto tattha sattāhaṃ, rājuyyāne manorame;
::

::gathalast
Sikkhāpesi mahīpālaṃ, sambuddhasamayaṃ subhaṃ.
::

::hangnum
266\.
::

::gatha1
Tasmiṃyeva ca sattā he, duve yakkhe mahīpati;
::

::gathalast
Pesetvā mahiyaṃ bhikkhū, asese sannipātayi.
::

::hangnum
267\.
::

::gatha1
Sattame divase gantvā, sakārāmaṃ manoramaṃ;
::

::gathalast
Kāresi bhikkhusaṅghassa, sannipātamasesato.
::

::hangnum
268\.
::

::gatha1
Therena saha ekante, nisinno sāṇiantare;
::

::gathalast
Ekekaladdhike bhikkhu, pakkositvāna santikaṃ.
::

::hangnum
269\.
::

::gatha1
Kiṃvādī sugato bhante, iti pucchi mahīpati;
::

::gathalast
Te sassatādikaṃ diṭṭhiṃ, byākariṃsu yathāsakaṃ.
::

::hangnum
270\.
::

::gatha1
Te micchādiṭṭhike sabbe, rājā uppabbājāpayī;
::

::gathalast
Sabbe saṭṭhisahassāni, āsuṃ uppabbajāpitā.
::

::hangnum
271\.
::

::gatha1
Apucchi dhammike bhikkhū, kiṃvādī sugato iti;
::

::gathalast
Vibhajjavādī tāhaṃsu, taṃ theraṃ pucchi bhūpati.
::

::hangnum
272\.
::

::gatha1
Vibhajjavādī sambuddho,
::

::gatha2
Hoti bhante’ti āha so;
::

::gatha3
Thero’ āmā’ti taṃ sutvā,
::

::gathalast
Rājā tuṭṭhamano tadā.
::

::hangnum
273\.
::

::gatha1
Saṅgho pisodhito yasmā,
::

::gatha2
Tasmā saṅgho uposathaṃ;
::

::gatha3
Karotu bhante iccevaṃ,
::

::gathalast
Vatvā therassa bhūpati.
::

::hangnum
274\.
::

::gatha1
Saṅghassa rakkhaṃ datvāna, nagaraṃ pāvisī subhaṃ;
::

::gathalast
Saṅgho samaggo hutvāna, tadā’kāsi uposathaṃ.
::

::hangnum
275\.
::

::gatha1
Thero {pb:M:0.0041} aneka saṅkhamhā, bhikkhusaṅghā visārade;
::

::gathalast
Chaḷabhiññe tepiṭake, pabhinnapaṭisambhide.
::

::hangnum
276\.
::

::gatha1
Bhikkhusahassaṃ uccini, kātuṃ saddhammaṃ saṅgahaṃ;
::

::gathalast
Tehi asokārāmamhi, akā saddhamma saṅgahaṃ.
::

::hangnum
277\.
::

::gatha1
Mahākassapatthero ca, yasatthero ca kārayuṃ;
::

::gathalast
Yathā te dhamma saṃgītiṃ, tissattheropi taṃ tathā.
::

::hangnum
278\.
::

::gatha1
Tathāvatthuppakaraṇaṃ, paravādappamaddanaṃ;
::

::gathalast
Abhāsi tissatthero ca, tasmiṃ saṃgīti maṇḍale.
::

::hangnum
279\.
::

::gatha1
Evaṃ bhikkhusahassena, rakkhāya’soka rājino;
::

::gathalast
Ayaṃ navahi māsehi, dhamma saṃgīti niṭṭhitā.
::

::hangnum
280\.
::

::gatha1
Rañño sattarase vasse, dvāsattatisamo isi;
::

::gathalast
Mahāpavāraṇāya’so, saṃgīti taṃ samāpayi.
::

::hangnum
281\.
::

::gatha1
Sādhukāraṃ dadantīva, sāsanaṭṭhiti kāraṇaṃ;
::

::gathalast
Saṃgīti pariyosāne, akammittha mahāmahī.
::

::hangnum
282\.
::

::gatha1
Hitvā seṭṭhaṃ brahmavimānampi manuññaṃ;
::

::gatha2
Jegucchaṃ so sāsanahetunaralokaṃ;
::

::gatha3
Āgammā’kā sāsanakiccaṃ katakicco;
::

::gathalast
Konāma’ñño sāsanakiccamhi pamajjeti.
::

::centre
Sujanappasādasaṃvegatthāya kate mahāvaṃse
::

::centre
Tatiyadhammasaṃgīti nāma
::

::centre
Pañcamo paricchedo.
::

### Chaṭṭhapariccheda

#### Vijayāgamanaṃ

::hangnum
1\.
::

::gatha1
Vaṅgesu {pb:M:0.0042} vaṅganagare, vaṅgarājā ahu pure;
::

::gathalast
Kāliṅgarañño dhītā’si, mahesī tassa rājino.
::

::hangnum
2\.
::

::gatha1
So rājā deviyā tassā, ekaṃ alabhi dhītaraṃ;
::

::gathalast
Nemittābyākaruṃ tassā, saṃvāsaṃ magarājinā.
::

::hangnum
3\.
::

::gatha1
Atīva rūpiniṃ āsi, atīva kāmagiddhinī;
::

::gathalast
Devena deviyā’cāpi, lajjāyā’si jagucchitā.
::

::hangnum
4\.
::

::gatha1
Ekākinī sā nikkhamma, serīcārasukhatthinī;
::

::gathalast
Satthena saha aññātā, agā magadhagāminā.
::

::hangnum
5\.
::

::gatha1
Lāḷaraṭṭhe aṭaviyā, sīho satthamabhiddhavi;
::

::gathalast
Aññattha sesā dhāviṃsu, sīhagatadisantusā.
::

::hangnum
6\.
::

::gatha1
Gaṇhitvā gocaraṃ sīho, gacchaṃ disvā tamā’rato;
::

::gathalast
Ratto upāgalālento, laṅgulaṃ pattakaṇṇako.
::

::hangnum
7\.
::

::gatha1
Sā taṃ disvā saritvāna, nemittavacanaṃ sutaṃ;
::

::gathalast
Abhītā tassa aṅgāni, rañjayanti parāmasi.
::

::hangnum
8\.
::

::gatha1
Tassā phassenā’ti ratto, piṭṭhiṃ āropiyā’sutaṃ;
::

::gathalast
Sīho sakaṃ guhaṃ netvā, tāya saṃvāsamācari.
::

::hangnum
9\.
::

::gatha1
Tena saṃvāsamanvāya, kālena yamake duve;
::

::gathalast
Puttañca dhītarañcāti, rājadhītā janesi sā.
::

::hangnum
10\.
::

::gatha1
Puttassa hatthapādā’suṃ, sīhākārā tato akā;
::

::gathalast
Nāmena sīhabāhuṃ taṃ, dhītaraṃ sīhasīvaliṃ.
::

::hangnum
11\.
::

::gatha1
Putto soḷasavasso so, mātaraṃ pucchi saṃsayaṃ;
::

::gathalast
Tuvaṃ pitā ca no amma, kasmā visadisā iti.
::

::hangnum
12\.
::

::gatha1
Sā sabbamabravī tassa, kiṃnayāmā’ti so’bravi;
::

::gathalast
Guhaṃ thaketitāto te, pāsāṇenāti sā’bravi.
::

::hangnum
13\.
::

::gatha1
Mahāguhāya {pb:M:0.0043} thakanaṃ, khandhenā’dāya so akā;
::

::gathalast
Ekāhene’va paññāsa-yojanāni gatāgataṃ.
::

::hangnum
14\.
::

::gatha1
Gocarāya gahe sīhe, dakkhiṇasmiñhi mātaraṃ;
::

::gathalast
Vāme kaṇiṭṭhiṃ katvāna, tayo sīghaṃ apakkamī.
::

::hangnum
15\.
::

::gatha1
Nivāsetvāna sākhaṃ te, paccantaṃ gāmamāgamuṃ;
::

::gathalast
Tatthāsi rājidhītāya, mātulassa suto tadā.
::

::hangnum
16\.
::

::gatha1
Senāpati vaṅgarañño, ṭhito paccanta gāmako;
::

::gathalast
Nisinnovaṭamūlaleso, kammantaṃ saṃvidhāyakaṃ.
::

::hangnum
17\.
::

::gatha1
Disvā te pucchite’vocuṃ, aṭavī vāsino mayaṃ;
::

::gathalast
Iti so dāpayī tesaṃ, vatthāni dhajinī pati.
::

::hangnum
18\.
::

::gatha1
Tānā’hesuṃ uḷārāni, bhattaṃ paṇṇesu dāpayi;
::

::gathalast
Sovaṇṇabhājananā’suṃ, tesaṃ puññena tāni ca.
::

::hangnum
19\.
::

::gatha1
Tena so vimhito pucchi, ke tumheti camūpati;
::

::gathalast
Tassa sā jātigottāni, rājadhītā nivedayi.
::

::hangnum
20\.
::

::gatha1
Pitucchā dhītaraṃ taṃ so, ādāya dhajinī pati;
::

::gathalast
Gantvāna vaṅganagaraṃ, saṃvāsaṃ tāya kappayi.
::

::hangnum
21\.
::

::gatha1
Sīho sīghaṃ guhaṃ gantvā, te adisvā tayo jane;
::

::gathalast
Aṭṭito puttasokena, na ca khādi na cā’pivi.
::

::hangnum
22\.
::

::gatha1
Dārake te gavesanto, agā paccantagāmake;
::

::gathalast
Ubbāsīyati so so’va, yaṃyaṃ gāmamupeti so.
::

::hangnum
23\.
::

::gatha1
Paccantavāsino gantvā, rañño taṃ paṭivedayuṃ;
::

::gathalast
Sīho piḷeti te raṭṭhaṃ, taṃ deva paṭisedhaya.
::

::hangnum
24\.
::

::gatha1
Alakaṃ nisedhakaṃ tassa, hatthikkhandhagataṃ pure;
::

::gathalast
Ādetu sīhadāyīti, sahassaṃ so pacārayi.
::

::hangnum
25\.
::

::gatha1
Tatheva dvesahassāni, tīṇicā’pi narissaro;
::

::gathalast
Dvīsu vāresu vāresi, mātā sīhabhujaṃ hitaṃ.
::

::hangnum
26\.
::

::gatha1
Aggahi tatiye vāre, sīhabāhu apucchiya;
::

::gathalast
Mātaraṃ tisahassaṃ taṃ, ghātetuṃ pitaraṃ sakaṃ.
::

::hangnum
27\.
::

::gatha1
Rañño kumāraṃ dassesuṃ, taṃ rājā idha mabravi;
::

::gathalast
Gahito yadi sīho te, dammi raṭṭhaṃ tadeva te.
::

::hangnum
28\.
::

::gatha1
So {pb:M:0.0044} taṃ gantvā guhādvāraṃ, sīhaṃ disvāva ārakā;
::

::gathalast
Entaṃ puttasinehena, vijjhituṃ taṃ saraṃ khipi.
::

::hangnum
29\.
::

::gatha1
Saro naḷātamāhacca, mettacittena thassa tu;
::

::gathalast
Kumārapādamūle’va, nivatto pati bhūmiyaṃ.
::

::hangnum
30\.
::

::gatha1
Tathā’si yāva tatiyaṃ, tato kujjhimigāmipo;
::

::gathalast
Tato khitto sarotassa, kāyaṃ nibbijja nikkhami.
::

::hangnum
31\.
::

::gatha1
Sakesaraṃ sīhasīsaṃ, ādāya sapuraṃ agā;
::

::gathalast
Matassa vaṅgarājassa, sattāhāni tadā ahu.
::

::hangnum
32\.
::

::gatha1
Rañño aputtakattā ca, patītā cassa kammunā;
::

::gathalast
Sutvā ca rañño nattuttaṃ, sañjānitvā ca mātaraṃ.
::

::hangnum
33\.
::

::gatha1
Amaccā sannipatitā, akhilā ekamānasā;
::

::gathalast
Sīhabāhu kumārassa, rājā hohīti abravuṃ.
::

::hangnum
34\.
::

::gatha1
So rajjaṃ sampaṭicchitvā, datvā mātu patissa taṃ;
::

::gathalast
Sīhasīvalimādāya, jātabhūmiṃ gato sayaṃ.
::

::hangnum
35\.
::

::gatha1
Nagaraṃ tattha māpesi, ahu sīhapuranti taṃ;
::

::gathalast
Araññe yojanasate, gāme cāpi nivesayi.
::

::hangnum
36\.
::

::gatha1
Lāḷaraṭṭhe pure tasmiṃ, sīhabāhunarādhipo;
::

::gathalast
Rajjaṃ kāresi katvāna, mahesiṃ sīhasīvaliṃ.
::

::hangnum
37\.
::

::gatha1
Mahesī soḷasakkhattuṃ, yamake ca duve duve;
::

::gathalast
Putte janayi kālesā, vijayo nāma jeṭṭhako.
::

::hangnum
38\.
::

::gatha1
Sumitto nāma dutiyo, sabbe dvattiṃsa puttakā;
::

::gathalast
Kālena vijayaṃ rājā, uparajje’bhi secayi.
::

::hangnum
39\.
::

::gatha1
Vijayo visamācāro, āsi tamparisāpi ca;
::

::gathalast
Sāhasāni anekāni, dussahāni kariṃsute.
::

::hangnum
40\.
::

::gatha1
Kuddho mahājano rañño, tamatthaṃ paṭivedayi;
::

::gathalast
Rājā te saññapetvāna, puttaṃ ovadi sādhukaṃ.
::

::hangnum
41\.
::

::gatha1
Sabbaṃ tatheva dutiyaṃ, ahosi tatiyaṃ pana;
::

::gathalast
Kuddho mahājano āha, puttaṃ ghātehi te iti.
::

::hangnum
42\.
::

::gatha1
Rājā’thavijayaṃ tañca, parivārañca tassa taṃ;
::

::gathalast
Sattasatāni purise, kāretvā addhamuṇṇake.
::

::hangnum
43\.
::

::gatha1
Nāvāya {pb:M:0.0045} pakkhipāpetvā, vissajjāpesi sāgare;
::

::gathalast
Tathā tesaṃ bhariyāyo, tatheva ca kumārake.
::

::hangnum
44\.
::

::gatha1
Visuṃ visuṃ te vissaṭṭhā, purisitthikumārakā;
::

::gathalast
Visuṃ visuṃ dīpakasmiṃ, okkamiṃsu vasiṃsu ca.
::

::hangnum
45\.
::

::gatha1
Naggadīpoti ñāyittha, kumārokkantadīpako;
::

::gathalast
Bhariyokkantadīpo tu, mahindadīpako iti.
::

::hangnum
46\.
::

::gatha1
Suppārake paṭṭanamhi, vijayo pana okkami;
::

::gathalast
Parisā sāhasene’ttha, bhīto nāvaṃ punā’ruhi.
::

::hangnum
47\.
::

::gatha1
Laṃkāyaṃ vijayasanāmako kumāro;
::

::gatha2
Otiṇṇo thiramati tambapaṇṇidīpe;
::

::gatha3
Sālānaṃ yamakaguṇānamantarasmiṃ;
::

::gathalast
Nibbātuṃ sayitadine tathāgatassa.
::

::centre
Sujanapasādasaṃve gatthāyakate mahāvaṃse
::

::centre
Vijayāgamanaṃnāma
::

::centre
Chaṭṭhāparicchedo.
::

### Sattama pariccheda

#### Vijayābhiseko

::hangnum
1\.
::

::gatha1
Sabbalokahītaṃ {pb:M:0.0046} katvā, patvā santikaraṃ padaṃ;
::

::gathalast
Parinibbānamañcamhi, nipanno lokanāyako.
::

::hangnum
2\.
::

::gatha1
Devatāsannipātamhi, mahantamhi mahāmuni;
::

::gathalast
Sakka tatrasamīpaṭṭhaṃ, avoca vadataṃ varo.
::

::hangnum
3\.
::

::gatha1
Vijayo lāḷāvisayā, sīhabāhunarindajo;
::

::gathalast
Esalaṅkādhanupatto, sattabhaccasatānugo.
::

::hangnum
4\.
::

::gatha1
Patiṭṭhahissati devindaṃ, laṃkāyaṃ mama sāsanaṃ;
::

::gathalast
Tasmā saparivāraṃ taṃ, rakkhalaṃkañca sādhukaṃ.
::

::hangnum
5\.
::

::gatha1
Tathāgatassa devindo, vaco sutvāva sādaro;
::

::gathalast
Devassuppalavaṇṇassa, laṃkārakkhaṃ samappayi.
::

::hangnum
6\.
::

::gatha1
Sakkena vuttamattoso, laṅkāmāgammasajjukaṃ;
::

::gathalast
Paribbājaka vesena, rukkhamūla mūpavisiṃ.
::

::hangnum
7\.
::

::gatha1
Vijayasammukhā sabbe,
::

::gatha2
Taṃ upacca apucchisuṃ;
::

::gatha3
Ayaṃ bho konu dīpotī,
::

::gathalast
Laṃkādīpoti so bravi.
::

::hangnum
8\.
::

::gatha1
Na santi manujā hettha, na ca hessati vo bhayaṃ;
::

::gathalast
Iti vatvā kuṇḍīkāya, te jalena nisiñciya.
::

::hangnum
9\.
::

::gatha1
Suttañca tesaṃ hatthesu, lagetvānabhasā’gamā;
::

::gathalast
Dassesi soṇirūpena, parivārikayakkhinī.
::

::hangnum
10\.
::

::gatha1
Eko taṃ vāriyantopi, rājaputtena anvagā;
::

::gathalast
Gāmamhi vijjamānamhi, bhavanti sunakhā iti.
::

::hangnum
11\.
::

::gatha1
Tassā ca sāmīnī tattha, kuveṇīnāma yakkhinī;
::

::gathalast
Nisīdi rukkhamūlamhi, kantanti tāpasī viya.
::

::hangnum
12\.
::

::gatha1
Disvāna {pb:M:0.0047} so pokkharaṇī, nisinnaṃ tañca tāpasiṃ;
::

::gathalast
Tattha nhātvā pivitvā ca, ādāya ca mulāliyo.
::

::hangnum
13\.
::

::gatha1
Vāriñca pokkhareheva, vuṭṭhāsi sātamabravi;
::

::gathalast
Bhakkho’si mama tiṭṭhāti, aṭṭhā baddho vaso naro.
::

::hangnum
14\.
::

::gatha1
Parittasutta tejena, bhakkhituṃ sā na sakkuṇī;
::

::gathalast
Yāciyantopi taṃ suttaṃ, nā’dāyakkhiniyā naro.
::

::hangnum
15\.
::

::gatha1
Taṃ gahetvā suruṅgāyaṃ, rudantaṃ yakkhinī khipi;
::

::gathalast
Evaṃ ekekaso tattha, khipī sattasatānipi.
::

::hangnum
16\.
::

::gatha1
Anāyantesu sabbesu, vijayo bhayasaṃkito;
::

::gathalast
Nantapañcāyudho gantvā, disvā pokkharaṇiṃ subhaṃ.
::

::hangnum
17\.
::

::gatha1
Apassa muttiṇṇapadaṃ, passaṃ tañceva tāpasiṃ;
::

::gathalast
‘‘Imāya khalu bhaccā me, gahitānu’’ti cintiya.
::

::hangnum
18\.
::

::gatha1
Kiṃ na passasi bhacce me,
::

::gatha2
Hoti tvaṃ iti āhataṃ;
::

::gatha3
‘‘Kiṃ rājaputta bhaccehi,
::

::gathalast
Piva nahāyā’’ti āhasā.
::

::hangnum
19\.
::

::gatha1
Yakkhinī tāva jānāti, mama jātinti nicchito;
::

::gathalast
Saṅghaṃ sanāmaṃ sāvetvā, dhanuṃ sandhāyu’ pāgato.
::

::hangnum
20\.
::

::gatha1
Yakkhiṃ ādāya gīvāya, nārā ca valayena so;
::

::gathalast
Vāmahatthena kesesu, gahetvā dakkhiṇe na tu.
::

::hangnum
21\.
::

::gatha1
Ukkhipitvā asiṃāha, ‘‘bhacce me dehi dāsitaṃ;
::

::gathalast
Māremī’’ti bhayaṭṭāsā, jīvitaṃ yāci yakkhinī.
::

::hangnum
22\.
::

::gatha1
Jīvitaṃ dehi me sāmi, rajjaṃ dajjāmi te ahaṃ;
::

::gathalast
Karissami’tti kiccañca, kiccaṃ aññaṃ yathicchitaṃ.
::

::hangnum
23\.
::

::gatha1
Adubbhātthāya sapathaṃ, so taṃ yakkhiṃ akārayi;
::

::gathalast
‘‘Ānehi bhacce sīgha’’nti, vuttamattāva sā’nayi.
::

::hangnum
24\.
::

::gatha1
‘‘Ime jātā’’ti vuttāsā,
::

::gatha2
Taṇḍulādiṃ viniddisi;
::

::gatha3
Bhakkhitānaṃ vāṇijānaṃ,
::

::gathalast
Nāvaṭṭhaṃ vivikhaṃ bahuṃ.
::

::hangnum
25\.
::

::gatha1
Bhaccā {pb:M:0.0048} te sādhayitvāna, bhattāni byañjanānica;
::

::gathalast
Rājā puttaṃ bhojayitvā, sabbecāpi abhuñjisuṃ.
::

::hangnum
26\.
::

::gatha1
Dāpitaṃ vijayena’ggaṃ, yakkhī bhuñjiya pīṇitā;
::

::gathalast
Soḷasavassikaṃ rūpaṃ, māpayitvā manoharaṃ.
::

::hangnum
27\.
::

::gatha1
Rājaputta mupagañchi, sabbābharaṇabhūsitā;
::

::gathalast
Māpesi rukkhamūlasmiṃ, sayanañca mahārahaṃ.
::

::hangnum
28\.
::

::gatha1
Sāṇiyā suparikkhittaṃ, vitānasamalaṅkataṃ;
::

::gathalast
Taṃ disvā rājatanayo, pekkhaṃ atthamanāgataṃ.
::

::hangnum
29\.
::

::gatha1
Katvāna tāyanāvāyaṃ, nipajja sayane sukhaṃ;
::

::gathalast
Sāṇī parikkhipitvāna, sabbe bhaccā nipajjisuṃ.
::

::hangnum
30\.
::

::gatha1
Rattiṃ tūriyasaddañca, sutvā gītaravañca so;
::

::gathalast
Apucchi sahasemānaṃ, kiṃ saddo iti yakkhiniṃ.
::

::hangnum
31\.
::

::gatha1
Rajjañca sāmino deyyaṃ, sabbe yakkhe ca ghātiya;
::

::gathalast
Manussā vāsakaraṇā, yakkhā maṃ ghātayantihi.
::

::hangnum
32\.
::

::gatha1
Iti cintiya yakkhī sā, abravi rājanandanaṃ;
::

::gathalast
Sīrīsavatthunā metaṃ, sāmi yakkhapuraṃ idha.
::

::hangnum
33\.
::

::gatha1
Tattha jeṭṭhassa yakkhassa, laṃkānagaravāsinī;
::

::gathalast
Kumārikā idhā’nītā, tassā mātā ca āgatā.
::

::hangnum
34\.
::

::gatha1
Āvāha maṅgale tattha, idhāpi ussave mahā;
::

::gathalast
Vattate tattha saddoyaṃ, mahāhesa samāgamo.
::

::hangnum
35\.
::

::gatha1
Ajjeva yakkhe ghātehi,
::

::gatha2
Na hi sakkhā ito paraṃ;
::

::gatha3
So āhā’dissa mānete,
::

::gathalast
Ghātessāmi kathaṃ ahaṃ.
::

::hangnum
36\.
::

::gatha1
Yattha saddaṃ karissāma, tena saddena ghātaya;
::

::gathalast
Āyudhaṃ me’nubhāvena, tesaṃ kāye patissati.
::

::hangnum
37\.
::

::gatha1
Tassā sutvā tathā katvā, sabbe yakkhe aghātayi;
::

::gathalast
Sayampi laddhavijayo, yakkharāja pasādhanaṃ.
::

::hangnum
38\.
::

::gatha1
Pasādhanehi sesehi, taṃtaṃ bhaccaṃ pasādhayi;
::

::gathalast
Katipahaṃ vasitve’ttha, tambapaṇṇimupāgami.
::

::hangnum
39\.
::

::gatha1
Māpayitvā {pb:M:0.0049} tampapaṇṇi-nagaraṃ vijayo tahiṃ;
::

::gathalast
Vasī yakkhiniyā saddhiṃ, amacca parivārito.
::

::hangnum
40\.
::

::gatha1
Nāvāya bhūmimotiṇṇā, vijayapamukhā tadā;
::

::gathalast
Kilantā pāṇinābhūmiṃ, ālambiya nisīdisuṃ.
::

::hangnum
41\.
::

::gatha1
Tambabhūmirajophuṭṭho, tambopāṇi yato ahuṃ;
::

::gathalast
So desoceva dīpo ca, tena tannāmako ahu.
::

::hangnum
42\.
::

::gatha1
Sīhabāhu narindo so, sīhamādinnavā iti;
::

::gathalast
Sīhaḷo tena sambandhā, ete sabbepi sīhaḷā.
::

::hangnum
43\.
::

::gatha1
Tattha tattha ca gāme te, tassā’maccā nivesayuṃ;
::

::gathalast
Anurādhagāmaṃ tannāmo, kadamba nadīyantike.
::

::hangnum
44\.
::

::gatha1
Gambhīranadīyā tīre, upatisso purohito;
::

::gathalast
Upatissagāmaṃ māpesi, anurādhassa uttare.
::

::hangnum
45\.
::

::gatha1
Aññe tayo amaccā te, māpayiṃsu visuṃ visuṃ;
::

::gathalast
Ujjeniṃ uruvelañca, vijitaṃ nagaraṃ tathā.
::

::hangnum
46\.
::

::gatha1
Nivāsetvā janapadaṃ, sabbe’maccā samaccataṃ;
::

::gathalast
Avocuṃ rājatanayā, sāmi rajjebhisecaya.
::

::hangnum
47\.
::

::gatha1
Iti vutto rājaputto, na icchi abhisecanaṃ;
::

::gathalast
Vinā khattiyakaññāya, abhisekaṃ mahesiyā.
::

::hangnum
48\.
::

::gatha1
Athāmaccā sāmino he, abhiseka katā darā;
::

::gathalast
Dukkaresupi kiccesu, tadatthabhirutā tigā.
::

::hangnum
49\.
::

::gatha1
Paṇṇākāre mahāsāre, maṇimuttādike bahū;
::

::gathalast
Gāhāpayitvā pāhesuṃ, dakkhiṇaṃ madhuraṃ puraṃ.
::

::hangnum
50\.
::

::gatha1
Paṇḍurājassa dhītatthaṃ, sāmino sāmibhattino;
::

::gathalast
Aññesaṃ cāpi dhītatthaṃ, amaccānaṃ janassa ca.
::

::hangnum
51\.
::

::gatha1
Sīghaṃ nāvāya gantvāna, dūtā te madhuraṃ puraṃ;
::

::gathalast
Paṇṇākāre ca lekhañca, tassa rañño adassayuṃ.
::

::hangnum
52\.
::

::gatha1
Tato rājāamaccehi, mantayitvā sadhītaraṃ;
::

::gathalast
Pāhetukāmo’maccānaṃ, aññesaṃ cāpi dhītaro.
::

::hangnum
53\.
::

::gatha1
Laddhā ūnasataṃ kaññā, athabheriṃ carāpayi;
::

::gathalast
Laṃkāya dhītugamanaṃ, icchamānā narā idha.
::

::hangnum
54\.
::

::gatha1
Nivāsayitvā {pb:M:0.0050} diguṇaṃ, gharadvāresu dhītaro;
::

::gathalast
Ṭhapentu tena liṅgena, ādīyissāmitā iti.
::

::hangnum
55\.
::

::gatha1
Evaṃ laddhā bahūkaññā, tappayitvāna taṃ kulaṃ;
::

::gathalast
Sampannasabbālaṅkāraṃ, dhītaraṃ sampaṭicchadaṃ.
::

::hangnum
56\.
::

::gatha1
Sabbā tā laddhasakkārā, kaññāyo ca yathārahaṃ;
::

::gathalast
Rājārahe ca hatthassa-rathapessiya kārake.
::

::hangnum
57\.
::

::gatha1
Aṭṭhārasannaṃ seṇīnaṃ, sahassañca kulāni so;
::

::gathalast
Lekhaṃ datvāna pesesi, vijayassa jitā’rino.
::

::hangnum
58\.
::

::gatha1
Sabboso’tarī nāvāhi, mahātitthe mahājano;
::

::gathalast
Teneva paṭṭanaṃ tañhi, mahātitthaṃti vuccati.
::

::hangnum
59\.
::

::gatha1
Vijayassa sutodhītā, tassā yakkhiniyā ahu;
::

::gathalast
Rājakaññāgamaṃ sutvā, vijayo āha yakkhiniṃ.
::

::hangnum
60\.
::

::gatha1
‘‘Gaccha dāni tuvaṃ bhoti, ṭhapetvā puttake duve;
::

::gathalast
Manussā amanussehi, bhāyintīhi sadā’’ iti.
::

::hangnum
61\.
::

::gatha1
Sutvā taṃ yakkhabhayato, bhītaṃ taṃ āha yakkhiniṃ;
::

::gathalast
Mā cintayi sāhassena, dāpayissāmi te baliṃ.
::

::hangnum
62\.
::

::gatha1
Punappunaṃ taṃ yācitvā, ubho ādāya puttake;
::

::gathalast
Bhītāpi sā agatiyā, laṃkāpuramupāgami.
::

::hangnum
63\.
::

::gatha1
Putte bihi nisīdetvā, sayaṃ pāvisi taṃ puraṃ;
::

::gathalast
Sañjānitvāna taṃ yakkhiṃ, bhītā corīti saññito.
::

::hangnum
64\.
::

::gatha1
Saṃkhubhiṃsu pure yakkhā, eko sāhasiko pana;
::

::gathalast
Ekapāṇippahārena, vilayaṃ nayi yakkhiniṃ.
::

::hangnum
65\.
::

::gatha1
Tassātu mātulo yakkho, nikkhamma nagarā bahi;
::

::gathalast
Disvā te dārake pucchi, tumhe kassa sutā iti.
::

::hangnum
66\.
::

::gatha1
Kuveṇiyā’ti sutvā’ha, mātā vo māritā idha;
::

::gathalast
Tumhepi disvā māreyyuṃ, palāyatha lahuṃ iti.
::

::hangnum
67\.
::

::gatha1
Āguṃ sumanakūṭaṃ te, palāyitvā tato lahuṃ;
::

::gathalast
Vāsaṃ kappesi jeṭṭho so, vuddho tāya kaṇiṭṭhiyā.
::

::hangnum
68\.
::

::gatha1
Puttadhītāhi {pb:M:0.0051} vaḍḍhitvā, rājānuññāya te vasuṃ;
::

::gathalast
Tattheva malaye eso, pulindānañhi sambhavo.
::

::hangnum
69\.
::

::gatha1
Paṇḍurājassa dūtā te, paṇṇākāraṃ samappayuṃ;
::

::gathalast
Vijayassa kumārassa, rājādhikārikā ca tā.
::

::hangnum
70\.
::

::gatha1
Katvā sakkārasammānaṃ, dūtānaṃ vijayo pana;
::

::gathalast
Adā yāthārahaṃ kaññā, amaccānaṃ janassa ca.
::

::hangnum
71\.
::

::gatha1
Yathā vidhi ca vijayaṃ, sabbe maccāsamāgatā;
::

::gathalast
Rajjesamabhisiñciṃsu, kariṃsuca mahāchaṇaṃ.
::

::hangnum
72\.
::

::gatha1
Tato so vijayo rājā, paṇḍurājassa dhītaraṃ;
::

::gathalast
Mahatā parihārena, mahesitte’bhisecayi.
::

::hangnum
73\.
::

::gatha1
Dhanāna’dā amaccānaṃ, adāsi sasurassatu;
::

::gathalast
Anuvassaṃ saṅkhamuttaṃ, satasahassa dvayārahaṃ.
::

::hangnum
74\.
::

::gatha1
Hitvā pubbācaritaṃ visamaṃ samena;
::

::gatha2
Dhammena laṃkamakhilaṃ anusāsamāno;
::

::gatha3
So tamapaṇṇinagare vijayo narindo;
::

::gathalast
Rajjaṃ akārayi samā khalu aṭṭhatiṃsā’ti.
::

::centre
Sujanapasādasaṃve gatthāya kate mahāvaṃse
::

::centre
Vijayābhiseko nāma
::

::centre
Sattamo paricchedo.
::

### Aṭṭhama pariccheda

#### Paṇḍuvāsudevābhiseko

::hangnum
1\.
::

::gatha1
Vijayo {pb:M:0.0052} so mahārājā, vasse antimake ṭhito;
::

::gathalast
Iti cintayi ‘‘vuddho’haṃ, na ca vijjati me suto.
::

::hangnum
2\.
::

::gatha1
Kicchena vāsitaṃ raṭṭhaṃ, nasseyya mama accaye;
::

::gathalast
Āṇāpeyyaṃ rajjahetu-sumittaṃ bhātaraṃ mama.
::

::hangnum
3\.
::

::gatha1
Athā’maccehi mantetvā, lekhaṃ tattha visajjayi;
::

::gathalast
Lekhaṃ datvāna vijayo, na cirena divaṅgato.
::

::hangnum
4\.
::

::gatha1
Tasmiṃ mate amaccā te, pekkhantā khattiyāgamaṃ;
::

::gathalast
Upatissagāme ṭhatvāna, raṭṭhaṃ samunusāsisuṃ.
::

::hangnum
5\.
::

::gatha1
Mate vijayarājamhi, khattiyāgamanā purā;
::

::gathalast
Ekaṃ vassaṃ ayaṃ laṃkā-dīpo āsi arājako.
::

::hangnum
6\.
::

::gatha1
Tasmiṃ sīhapure tassa, sīhabāhussa rājino;
::

::gathalast
Accayena sumitto so, rājā tassa suto ahu.
::

::hangnum
7\.
::

::gatha1
Tassa puttā tayo āsuṃ, maddarājassa dhītuyā;
::

::gathalast
Dūtā sīhapuraṃ gantvā, rañño lekhaṃ adaṃsu te.
::

::hangnum
8\.
::

::gatha1
Lekhaṃ sutvāna so rājā, putte āmantayī tayo;
::

::gathalast
Ahaṃ mahallako tātā, eko tumhesu gacchatu.
::

::hangnum
9\.
::

::gatha1
Laṃkaṃ nekaguṇaṃ kantaṃ, mama bhātussa santakaṃ;
::

::gathalast
Tassa’cca yena tattheva, rajjaṃ kāretu sobhanaṃ.
::

::hangnum
10\.
::

::gatha1
Kaṇiṭṭhako paṇḍuvāsu-devo rājakumārako;
::

::gathalast
‘‘Gamissāmīti cintetvā, ñatvā sotthi gatampi ca.
::

::hangnum
11\.
::

::gatha1
Pitarā samanuññāto, dvattiṃsāmacca dārake;
::

::gathalast
Ādāya āruhī nāvaṃ, paribbājakaliṅgavā.
::

::hangnum
12\.
::

::gatha1
Mahākandaranajjā te, mukhadvāramhi otaraṃ;
::

::gathalast
Te paribbājake disvā, jano sakkari sādhukaṃ.
::

::hangnum
13\.
::

::gatha1
Pucchitvā {pb:M:0.0053} nagaraṃ ettha, upayantaṃ kamena te;
::

::gathalast
Upatissa gāmaṃ sampattā, devatā paripālitā.
::

::hangnum
14\.
::

::gatha1
Amaccā’numato’macco, pucchi nemittakā tahiṃ;
::

::gathalast
Khattiyā’gamanaṃ tassa, so byākāsi paraṃpi ca.
::

::hangnum
15\.
::

::gatha1
Sattame dīvaseyeva, āgamissati khattiyo;
::

::gathalast
Buddhasāsana metassa, vaṃsajo’va ṭhapessati.
::

::hangnum
16\.
::

::gatha1
Sattame divaseyeva, te paribbājake tahiṃ;
::

::gathalast
Patte disvāna pucchitvā, amaccā te vijāniya.
::

::hangnum
17\.
::

::gatha1
Taṃ paṇṇuvāsudevaṃ te, laṃkārajjena appayuṃ;
::

::gathalast
Mahesiyā abhāvāso, na tāva abhisecayi.
::

::hangnum
18\.
::

::gatha1
Amitodanasakkassa, paṇḍusakko suto ahu;
::

::gathalast
Ñatvā vināsaṃ sakyānaṃ, so ādāya sakaṃ janaṃ.
::

::hangnum
19\.
::

::gatha1
Gantvā aññāpadesena, gaṅgāpāraṃ tahiṃ puraṃ;
::

::gathalast
Māpetvā tattha kāresi, rajjaṃ tassa sute labhi.
::

::hangnum
20\.
::

::gatha1
Dhītā kaṇiṭṭhitā āsi, bhaddakaccāna nāmikā;
::

::gathalast
Sabbalakkhaṇasampannā, surūpā abhipatthitā.
::

::hangnum
21\.
::

::gatha1
Tadatthaṃ sattarājāno, paṇṇākāre mahārahe;
::

::gathalast
Pesesuṃ rājino tassa, bhīto rājūhi so pana.
::

::hangnum
22\.
::

::gatha1
Ñatvāna sotthigamanaṃ, abhisekaphalampi ca;
::

::gathalast
Sahadvattiṃsa itthīhi, nāvaṃ āropiyā’sutaṃ.
::

::hangnum
23\.
::

::gatha1
Gaṅgāya khipi gaṇhātu, pahu me dhītaraṃ iti;
::

::gathalast
Gahetuṃ te na sakkhiṃsu, nāvāsāpana sīghagā.
::

::hangnum
24\.
::

::gatha1
Dutiye divaseyeva, goṇāgāmaka paṭṭanaṃ;
::

::gathalast
Pattāpabbajitā kārā, sabbā tā tattha otaruṃ.
::

::hangnum
25\.
::

::gatha1
Pucchitvā nagaraṃ ettha, tā kamenopayantiyo;
::

::gathalast
Upatissagāmaṃ sampattā, devatā paripālitā.
::

::hangnum
26\.
::

::gatha1
Nemittakassa vacanaṃ, sutvā tatthā’gatā tu tā;
::

::gathalast
Disvā amacco pucchitvā, ñatvā rañño samappayi.
::

::hangnum
27\.
::

::gatha1
Taṃ paṇḍuvāsudevaṃ te, amaccā suddhabuddhino;
::

::gathalast
Rajje samabhisiñciṃsu, puṇṇasabbamanorathaṃ.
::

::hangnum
28\.
::

::gatha1
Subhaddakaccāna {pb:M:0.0054} manomarūpiniṃ;
::

::gatha2
Mahesībhāve abhisiñciya’ttano;
::

::gatha3
Sahagatā tāya padāsi attanā;
::

::gathalast
Sahāgatānaṃ vasi bhūmipo sukhantī.
::

::centre
Sujanappasāda saṃvegatthāya kate mahāvaṃse
::

::centre
Paṇḍuvāsudevābhiseko nāma
::

::centre
Aṭṭhamo paricchedo.
::

### Navama pariccheda

#### Abhayābhiseko

::hangnum
1\.
::

::gatha1
Mahesī janayī putte, dasa ekañca dhītaraṃ;
::

::gathalast
Sabbajeṭṭho’bhayo nāma, cittānāma kaniṭṭhikā.
::

::hangnum
2\.
::

::gatha1
Passitvā taṃ viyākaṃsu, brāhmaṇā mantapāragā;
::

::gathalast
‘‘Rajjahetu suto assā, ghātayissati mātule’’.
::

::hangnum
3\.
::

::gatha1
Ghātessāmi kaniṭṭhinti, nicchite bhātarā’bhayo;
::

::gathalast
Vāresi kāle vāsesuṃ, gehaṃ taṃ ekathuṇike.
::

::hangnum
4\.
::

::gatha1
Rañño ca sirigabbhena, tassa dvāramakārayuṃ;
::

::gathalast
Anto ṭhapesuṃ ekañca, dāsiṃ narasataṃ bahi.
::

::hangnum
5\.
::

::gatha1
Rūpenu’mmādayī nare, diṭṭhamattāva sāyato;
::

::gathalast
Tato ummādacittā’ti, nāmaṃ sopapadaṃ labhi.
::

::hangnum
6\.
::

::gatha1
Sutvāna laṃkāgamanaṃ, bhaddakaccānadeviyā;
::

::gathalast
Mātarā coditā puttā, ṭhapetve’kañca āgamuṃ.
::

::hangnum
7\.
::

::gatha1
Disvāna te paṇḍuvāsu-devaṃ laṅkindamāgatā;
::

::gathalast
Disvāna taṃ kaniṭṭhiñca, roditvā saha tāya ca.
::

::hangnum
8\.
::

::gatha1
Raññā sukatasakkārā, rañño’nuññāya cārikaṃ;
::

::gathalast
Cariṃsu laṃkādīpamhi, nivasuñca yathāruciṃ.
::

::hangnum
9\.
::

::gatha1
Rāmena {pb:M:0.0055} vusitaṭhānaṃ, rāmagoṇanti vuccati;
::

::gathalast
Uruvelā’nurādhānaṃ, nivāsā ca tathā tathā.
::

::hangnum
10\.
::

::gatha1
Tathā vijitadīghāyu-rohaṇānaṃ nivāsakā;
::

::gathalast
Vijitagāmo dīghāyu-rohaṇanti ca vuccati.
::

::hangnum
11\.
::

::gatha1
Kāresi anurādho so, vāpiṃ dakkhiṇato tato;
::

::gathalast
Kārāpetvā rājagehaṃ, tattha vāsamakappayī.
::

::hangnum
12\.
::

::gatha1
Mahārājā paṇḍuvāsu-devo jaṭṭhasutaṃ sakaṃ;
::

::gathalast
Abhayaṃ uparajjamhi, kāle samabhisecayi.
::

::hangnum
13\.
::

::gatha1
Dīghāyussa kumārassa, tanayo dīghagāmaṇi;
::

::gathalast
Sutvā ummādacittaṃ taṃ, tassaṃ jātakutūhalo.
::

::hangnum
14\.
::

::gatha1
Gahetvā’patissa gāmaṃ, taṃ apassi manujādhipaṃ;
::

::gathalast
Adā sahoparājena, rājupaṭṭhānamassaso.
::

::hangnum
15\.
::

::gatha1
Gavakkhābhimukhaṭṭhāne, taṃ upecca ṭhitaṃ tusā;
::

::gathalast
Disvāna gāmiṇiṃ cittā, rattacittā’ha dāsikaṃ.
::

::hangnum
16\.
::

::gatha1
‘‘Ko eso’’ti tato sutvā,
::

::gatha2
Mātulassa sutoiti;
::

::gatha3
Dāsiṃ tattha niyojesi,
::

::gathalast
Saddhiṃkatvāna so tato.
::

::hangnum
17\.
::

::gatha1
Gavakkhamhi ḍasāpetvā, rattiṃ kakkaṭayantakaṃ;
::

::gathalast
Āruyha chindayitvāna, kavāṭaṃ tena pāvisi.
::

::hangnum
18\.
::

::gatha1
Tāya saddhiṃ vasitvāna, paccūseyeva nikkhami;
::

::gathalast
Evaṃ niccaṃ vasī tattha, chiddābhāvā apākaṭo.
::

::hangnum
19\.
::

::gatha1
Sā tena aggahī gabbhaṃ, gabbhe pariṇate tato;
::

::gathalast
Mātu ārocayī dāsī, mātā pucchiya dhītaraṃ.
::

::hangnum
20\.
::

::gatha1
Rañño ārocayī rājā, amantetvā sute’brahmā;
::

::gathalast
Posiyoso’pi amhehi, deva tasseva taṃ iti.
::

::hangnum
21\.
::

::gatha1
Putto ce mārayissāma, ta’nti tassa adaṃsu taṃ;
::

::gathalast
Sā sūtikālasampatte, sūti gehañca pāvisiṃ.
::

::hangnum
22\.
::

::gatha1
Saṅkitvā {pb:M:0.0056} gopakaṃ cittaṃ, kālavelañca dāsakaṃ;
::

::gathalast
Tasmiṃ kamme nissāyā’ti, gāmaṇi paricārake.
::

::hangnum
23\.
::

::gatha1
Te paṭiññaṃ adente te, rājaputtā aghātayuṃ;
::

::gathalast
Yakkhā hutvāna rakkhiṃsu, ubho gabbhe kumārakaṃ.
::

::hangnum
24\.
::

::gatha1
Aññaṃ upavijaññaṃ sā, sallakkhā pesi dāsiyā;
::

::gathalast
Cittā sā janayī puttaṃ, sā itthi pana dhītaraṃ.
::

::hangnum
25\.
::

::gatha1
Cittaṃ sahassaṃ dāpetvā, tassā puttaṃ sakampi ca;
::

::gathalast
Āṇāpetvā dhītaraṃ taṃ, nipajjāpesi santike.
::

::hangnum
26\.
::

::gatha1
Dhītā laddhā’ti sutvāna, tuṭṭhā rājasutā ahuṃ;
::

::gathalast
Mātā ca mātumātā ca, ubho pana kumārakaṃ.
::

::hangnum
27\.
::

::gatha1
Mātāmahassa nāmañca, jeṭṭhassa mātulassa ca;
::

::gathalast
Ekaṃ katvā tamakaruṃ, paṇḍukābhayanāmakaṃ.
::

::hangnum
28\.
::

::gatha1
Laṃkā pālo paṇḍuvāsu-devo rajjamakārayi;
::

::gathalast
Tiṃsa vassamhi jātamhi, mato so paṇḍukābhaye.
::

::hangnum
29\.
::

::gatha1
Tasmiṃ matasmiṃ manujādhipasmiṃ,
::

::gatha2
Sabbe samāgamma narindaputtā;
::

::gatha3
Tassābhayassābhayadassa bhātu,
::

::gathalast
Rājābhisekaṃ akaruṃ uḷārāti.
::

::centre
Sujanappasāda saṃvegatthāya kate mahāvaṃse
::

::centre
Abhayābhiseko nāma
::

::centre
Navamo paricchedo.
::

### Dasama pariccheda

#### Paṇḍukābhayābhiseko

::hangnum
1\.
::

::gatha1
Ummādacittāyāṇattā{pb:M:0.0057}, dāsī ādāya dārakaṃ;
::

::gathalast
Samugge pakkhipitvāna, dvāramaṇḍala ke agā.
::

::hangnum
2\.
::

::gatha1
Rājaputtā ca migavaṃ, gatā tumbarakandare;
::

::gathalast
Disvā dāsiṃ kuhiṃ yāsi, kiṃ me kanti ca pucchisuṃ.
::

::hangnum
3\.
::

::gatha1
Dvāramaṇḍalakaṃ yāmi, dhītumeguḷapūvakaṃ;
::

::gathalast
Iccāha oropehīti, rājaputtaṃ kamabravuṃ.
::

::hangnum
4\.
::

::gatha1
Citto ca kālavelo ca, tassā’rakkhāya niggatā;
::

::gathalast
Mahantaṃ sūkaravesaṃ, taṃ khaṇaṃyeva dassayuṃ.
::

::hangnum
5\.
::

::gatha1
Te taṃ samanubandhiṃsu, sāsamādāya tatra’gā;
::

::gathalast
Dārakañca sahassañca, āyuttassa adāraho.
::

::hangnum
6\.
::

::gatha1
Tasmiṃyeva dine tassa, bhariyā janayī sutaṃ;
::

::gathalast
Yamake janayī putte, bhariyaṃ me’ti positaṃ.
::

::hangnum
7\.
::

::gatha1
So sattavassiko cā’si, taṃ vijāniya mātulā;
::

::gathalast
Gantuṃ sarasi kīḷante, dārake ca payojayuṃ.
::

::hangnum
8\.
::

::gatha1
Jalaṭṭhaṃ rukkhasusiraṃ, jalacchāditachiddakaṃ;
::

::gathalast
Nimujjamāno chiddena, pavisitvā ciraṭṭhito.
::

::hangnum
9\.
::

::gatha1
Tato tatheva nikkhamma, kumāre sesadārake;
::

::gathalast
Upacca pucchiyantopi, vañceta’ññavacohi so.
::

::hangnum
10\.
::

::gatha1
Manussehā’gateheso, nivāsetvāna vatthakaṃ;
::

::gathalast
Kumāro vārimo gayha, susiramhi ṭhito ahu.
::

::hangnum
11\.
::

::gatha1
Vatthakāni gaṇetvāna, māretvā sesadārake;
::

::gathalast
Gantvā ārocayuṃ sabbe, dārakā māritā iti.
::

::hangnum
12\.
::

::gatha1
Gatesu {pb:M:0.0058} tesu so gantvā, āyuttakagharaṃ sakaṃ;
::

::gathalast
Vasaṃ assāsito tena, ahū dvādasavassiko.
::

::hangnum
13\.
::

::gatha1
Puna sutvāna jīvantaṃ, kumāraṃ tassa mātulaṃ;
::

::gathalast
Tattha gopālake sabbe, māretuṃ sanniyojayuṃ.
::

::hangnum
14\.
::

::gatha1
Tasmiṃ ahani gopālā, laddhā ekaṃ catuppadaṃ;
::

::gathalast
Aggiṃ āharituṃ gāmaṃ, pesetuṃ taṃ kumārakaṃ.
::

::hangnum
15\.
::

::gatha1
So gantvā gharamāyutta-puttakaṃyeva pesayi;
::

::gathalast
Pādā rujanti me tehi, aggiṃ gopālasantikaṃ.
::

::hangnum
16\.
::

::gatha1
Tattha aṅgāra maṃsañca,
::

::gatha2
Khādissasi tuvaṃ iti;
::

::gatha3
Ne si so taṃ vaco sutvā,
::

::gathalast
Aggiṃ gopālasantikaṃ.
::

::hangnum
17\.
::

::gatha1
Tasmiṃ khaṇe pesitā te, parikkhipiya mārayuṃ;
::

::gathalast
Sabbe gope mārayitvā, mātulānaṃ nivedayuṃ.
::

::hangnum
18\.
::

::gatha1
Tatho soḷasavassaṃ taṃ, vijāniṃsu ca mātulā;
::

::gathalast
Mātā sahassañcā’dāsi, tassā rakkhañca ādisi.
::

::hangnum
19\.
::

::gatha1
Āyutto mātusandesaṃ, sabbaṃ tassa nivediya;
::

::gathalast
Datvā dāsaṃ sahassañca, pesesi paṇḍulantikaṃ.
::

::hangnum
20\.
::

::gatha1
Paṇḍulabrāhmaṇo nāma, bhogavā vedapārago;
::

::gathalast
Dakkhiṇasmiṃ disābhāge, vasī paṇḍulagāmake.
::

::hangnum
21\.
::

::gatha1
Kumāro tattha gantvāna, passi paṇḍulabrāhmaṇaṃ;
::

::gathalast
‘‘Tvaṃ paṇḍukābhayo tāta’’, iti pucchiya byākate.
::

::hangnum
22\.
::

::gatha1
Tassa katvāna sakkāraṃ, āha rājā bhavissasi;
::

::gathalast
Samasattativassāni, rajjaṃ tvaṃ kārayissasi.
::

::hangnum
23\.
::

::gatha1
Sippaṃ uggaṇha tātāti, sippuggahamakārayī;
::

::gathalast
Candena tassa puttena, khippaṃ sippaṃ samāpitaṃ.
::

::hangnum
24\.
::

::gatha1
Adā satasahassaṃ so, yodhasaṅgahakāraṇā;
::

::gathalast
Yodhesu saṅgahitesu, tena pañcasatesu so.
::

::hangnum
25\.
::

::gatha1
Siyuṃ yāya gayitāni, paṇṇāni kanakāni taṃ;
::

::gathalast
Mahesiṃ kurucandañca, mama puttaṃ purohitaṃ.
::

::hangnum
26\.
::

::gatha1
Ibhi {pb:M:0.0059} vatvā dhanaṃ datvā, sayodhaṃ nihari tato;
::

::gathalast
So nāmaṃ sāvayitvāna, tato nikkhamma puññavā.
::

::hangnum
27\.
::

::gatha1
Laddhabalo nagarake, kāsapabbata santike;
::

::gathalast
Sattasatāni purise, sabbesaṃ bhojanāni ca.
::

::hangnum
28\.
::

::gatha1
Tato narasahassena, dvisatena kumārako;
::

::gathalast
Girikaṇḍa pabbataṃ nāma, agamā parivārito.
::

::hangnum
29\.
::

::gatha1
Girikaṇḍasivo nāma, paṇḍukābhaya mātulo;
::

::gathalast
Taṃ paṇḍuvāsudevena, dinnaṃ bhuñjati desakaṃ.
::

::hangnum
30\.
::

::gatha1
So karisasataṃ pakkaṃ, tadā lāveti khattiyo;
::

::gathalast
Tassa dhītā rūpavatī, pālī nāmā’si khattiyā.
::

::hangnum
31\.
::

::gatha1
Sā mahāparivārena, yānamāruyha sobhanaṃ;
::

::gathalast
Pitubhattaṃ gāhayitvā, lāvakānañca gacchati.
::

::hangnum
32\.
::

::gatha1
Kumārassa manussānaṃ, disvā tattha kumārikaṃ;
::

::gathalast
Ārocesuṃ kumārassa, kumāro sahasā’gato.
::

::hangnum
33\.
::

::gatha1
Dvedhā taṃ parisaṃ katvā, sataṃ yānamapesayi;
::

::gathalast
Tadantikaṃ saparisā, kattha yāsīti pucchitaṃ.
::

::hangnum
34\.
::

::gatha1
Tāya vuttetu sabbasmiṃ, tassaṃsāratta mānaso;
::

::gathalast
Attano saṃvibhāgatthaṃ, bhantenā’yāci khattiyo.
::

::hangnum
35\.
::

::gatha1
Sāsamoruyha yānamhā, adā sovaṇṇapātiyā;
::

::gathalast
Bhattaṃ nigrodha mūlasmiṃ, rājaputtassa khattiyā.
::

::hangnum
36\.
::

::gatha1
Gaṇhi nigrodhapaṇṇāni, bhojetuṃ sesake jane;
::

::gathalast
Sovaṇṇabhājanānā’suṃ, tāni paṇṇāni taṃ khaṇe.
::

::hangnum
37\.
::

::gatha1
Tāni disvā rājaputto, saritvā dijabhāsitaṃ;
::

::gathalast
Mahesibhāva yoggāme, kaññāladdhāti tussiso.
::

::hangnum
38\.
::

::gatha1
Sabbe bhojāpayī tesā, taṃ na khīyittha bhojanaṃ;
::

::gathalast
Ekassa paṭiviso’va, gahito tattha dissatha.
::

::hangnum
39\.
::

::gatha1
Evaṃ puññaguṇūpetā, sukumārī kumārikā;
::

::gathalast
Suvaṇṇapāli nāmena, tatoppabhuta āsi sā.
::

::hangnum
40\.
::

::gatha1
Taṃ {pb:M:0.0060} kumāra gahetvāna, yānamāruyha khattiyo;
::

::gathalast
Mahabbala paribyūḷho, anusaṃṇī apakkami.
::

::hangnum
41\.
::

::gatha1
Taṃ sutvāna pitā tassā, nare sabbe apesayi;
::

::gathalast
Te gantvā kalahaṃ katvā, tajjitā tehi āgamuṃ.
::

::hangnum
42\.
::

::gatha1
Kalahanagaraṃ nāma, gāmo tattha kate ahu;
::

::gathalast
Taṃ sutvā bhātaro tassā, pañcayuddhāyu’pāgamuṃ.
::

::hangnum
43\.
::

::gatha1
Sabbe te paṇḍulasuto, candoyeva aghātayi;
::

::gathalast
Lohita vāhakhaṇḍoti, tesaṃ yuddhamahī ahu.
::

::hangnum
44\.
::

::gatha1
Mahatā bala kādhayana,
::

::gatha2
Tato so paṇḍukābhayo;
::

::gatha3
Gaṅgāya pārime tire,
::

::gathalast
Doḷapabbatakaṃ agā.
::

::hangnum
45\.
::

::gatha1
Tattha cattāri vassāni, vasi taṃ tattha mātulā;
::

::gathalast
Sutvā ṭhapetvā rājānaṃ, taṃ yuddhatthamupāgamuṃ.
::

::hangnum
46\.
::

::gatha1
Khandhāvāraṃ nivesetvā, dhūmarakkhāga santike;
::

::gathalast
Bhāgineyyena yujjhiṃsu, bhāgineyyo tu mātule.
::

::hangnum
47\.
::

::gatha1
Anubandhī oragaṅgaṃ, malāpetvā nivattiya;
::

::gathalast
Tesañca khandhāvāramhi, duve vassāni so vasī.
::

::hangnum
48\.
::

::gatha1
Gantvo’patissagāmaṃ te, tamatthaṃ rājino’bravuṃ;
::

::gathalast
Rājālekhaṃ kumārassa, sarahassaṃ sapāhiṇi.
::

::hangnum
49\.
::

::gatha1
‘‘Puñjassu pāragaṅgaṃ tvaṃ, mā’gā oraṃtato’’iti;
::

::gathalast
Taṃ sutvā tassa kujjiṃsu, bhātaro nava rājino.
::

::hangnum
50\.
::

::gatha1
Upatthambho tvamevā’si, ciraṃ tassa idāni tu;
::

::gathalast
Raṭṭhaṃ dadāsi tasmā tvaṃ, māressāmā’ti abravuṃ.
::

::hangnum
51\.
::

::gatha1
So tesaṃ rajjamappesi, te tissaṃ nāma bhātaraṃ;
::

::gathalast
Sabbeva sahitā’kaṃsu, rajjassa parināyakaṃ.
::

::hangnum
52\.
::

::gatha1
Eso vīsativassāni, abhayo’bhaya dāyako;
::

::gathalast
Tattho’patissagāmamhi, rājā rajjamakārayi.
::

::hangnum
53\.
::

::gatha1
Vasanti {pb:M:0.0061} dhūmarakkhāge, sare tumbariyaṅgaṇe;
::

::gathalast
Carate vaḷavā rupā, yakkhī cetiyanāmikā.
::

::hangnum
54\.
::

::gatha1
Eko disvāna senaṅgaṃ, uttapādaṃ manoramaṃ;
::

::gathalast
Ārocesi kumārassa, vaḷave’ttī’disī iti.
::

::hangnum
55\.
::

::gatha1
Kumāro rasmimādāya, gahetuṃ taṃ upāgami;
::

::gathalast
Pacchato agataṃ disvā, bhītā tejena tassasā.
::

::hangnum
56\.
::

::gatha1
Dhāvi’nantaradhāyitvā, dhāvanti manubandhiso;
::

::gathalast
Dhāvamānā saraṃ haṃ sā, sattakkhattuṃ parikkhipi.
::

::hangnum
57\.
::

::gatha1
Otaritvā mahāgaṅgaṃ, uttaritvā tato pana;
::

::gathalast
Dhumarakkhaṃ pabbataṃ taṃ, sattakkhattuṃ parikkhipi.
::

::hangnum
58\.
::

::gatha1
Taṃ saraṃ puna tikkhattuṃ, parikkhipi tato puna;
::

::gathalast
Gaṅgaṃ kacchakatitthena, samotari tahiṃ tu so.
::

::hangnum
59\.
::

::gatha1
Gahesitaṃ vāladhismiṃ, tālapattañca toyagaṃ;
::

::gathalast
Tassa puññānubhāvena, so ahosi mahā asi.
::

::hangnum
60\.
::

::gatha1
Uccāresi asiṃ dajjaṃ, ‘‘māromī’’ti tamāha sā;
::

::gathalast
Rajjaṃ gahetvā te dajjaṃ, sāmi māmaṃ amārayi.
::

::hangnum
61\.
::

::gatha1
Gīvāya taṃ gahetvā so, vijjhitvā asikoṭiyā;
::

::gathalast
Nāsāya rajjuyā bandhi, sā ahosi vasānugā.
::

::hangnum
62\.
::

::gatha1
Gantvā taṃ dhumarakkhaṃ so, tamāruyha mahabbalo;
::

::gathalast
Tattha cattāri vassāni, dhūmarakkhana ge vasi.
::

::hangnum
63\.
::

::gatha1
Tato nikkhamma sabalo, āgammā’riṭṭhapabbataṃ;
::

::gathalast
Suddhikālamapekkhanto, tattha sattasamāvasi.
::

::hangnum
64\.
::

::gatha1
Dve mātule ṭhapetvāna, tassa sesaṭṭhamātulā;
::

::gathalast
Yuddhasajjā ariṭṭhaṃ taṃ, upasaṅkamma pabbataṃ.
::

::hangnum
65\.
::

::gatha1
Khandhāvāraṃ nagarake, nivesetvā camūpatiṃ;
::

::gathalast
Datvā parikkhipāpesuṃ, samantā’riṭṭhapabbataṃ.
::

::hangnum
66\.
::

::gatha1
Yakkhiniyā mantayitvā, tassā vacanayuttiyā;
::

::gathalast
Datvā rājaparikkhāraṃ, paṇṇākārā yuvāni ca.
::

::hangnum
67\.
::

::gatha1
‘‘Gaṇhātha {pb:M:0.0062} sabbāne’tāni, khamāpessāmi vo ahaṃ’’;
::

::gathalast
Iti vatvāna pesesi, kumāro purato balaṃ.
::

::hangnum
68\.
::

::gatha1
Gaṇhissāmi paviṭṭhanti, vissaṭṭhesu tu tesu so;
::

::gathalast
Āruyha yakkhavaḷavaṃ, mahābalapurakkhato.
::

::hangnum
69\.
::

::gatha1
Yuddhāya pāvisi yakkhī, mahārāva marāpisā;
::

::gathalast
Anto bahibalañcassa, ukkuṭṭhiṃ mahatiṃ akā.
::

::hangnum
70\.
::

::gatha1
Kumārapurisā sabbe, parasenā nare bahū;
::

::gathalast
Ghātetvā mātule ca’ttha, sīsarāsiṃ akaṃsu te.
::

::hangnum
71\.
::

::gatha1
Senāpati pālayitvā, gumbaṭṭhānaṃ sapāvisi;
::

::gathalast
Senāpati gumbako’ti, tena esa pavuccati.
::

::hangnum
72\.
::

::gatha1
Upariṭṭhamātulasiraṃ, sīsarāsiṃ sapassiya;
::

::gathalast
Lāburāsī’va icchāha, tenā’si lābugāmako.
::

::hangnum
73\.
::

::gatha1
Evaṃ vijitasaṅgāmo, tato so paṇḍukābhayo;
::

::gathalast
Ayyakassā’nurādhassa, vasanaṭhānamāgami.
::

::hangnum
74\.
::

::gatha1
Attano rājagehaṃ so, tassa datvāna ayyako;
::

::gathalast
Aññatthavāsaṃ kappesi, so tu tasmiṃ ghare vasi.
::

::hangnum
75\.
::

::gatha1
Pucchāpetvāna nemittaṃ, vatthuvijjā’viduṃ tathā;
::

::gathalast
Nagaraṃ pavaraṃ tasmiṃ, gāmeyeva amāpayi.
::

::hangnum
76\.
::

::gatha1
Nivāsattā’nurādhānaṃ, anurādhapuraṃ ahu;
::

::gathalast
Nakkhattenā’nurādhena, patiṭṭhāpita tāya ca.
::

::hangnum
77\.
::

::gatha1
Āṇāpetvā mātulānaṃ, chattaṃ jātassare idha;
::

::gathalast
Dhovāpetvā dhārayitvā, taṃ sareyeva vārinā.
::

::hangnum
78\.
::

::gatha1
Attano abhisekaṃ so, kāresi paṇḍukābhayo;
::

::gathalast
Suvaṇṇapāliṃ deviṃ taṃ, mahesitte bhisecayi.
::

::hangnum
79\.
::

::gatha1
Adā candakumārassa, porohiccaṃ yathāvidhi;
::

::gathalast
Ṭhānantarāni sesānaṃ, bhaccānañca yathārahaṃ.
::

::hangnum
80\.
::

::gatha1
Mātuyā upakārattā, attano ca mahīpatiṃ;
::

::gathalast
Aghātayitvā jeṭṭhaṃ taṃ, mātulaṃ abhayaṃ pana.
::

::hangnum
81\.
::

::gatha1
Rattirajjaṃ adā tassa, ahu nagaraguttiko;
::

::gathalast
Tadupādāya nagare, ahū nagaraguttiko.
::

::hangnum
82\.
::

::gatha1
Sassuraṃ {pb:M:0.0063} taṃ aghātetvā, girikaṇḍasivampi ca;
::

::gathalast
Girikaṇṇadesaṃ tasse’va, mātulassa adāsi so.
::

::hangnum
83\.
::

::gatha1
Saraṃ tañca khaṇāpetvā, kārāpesi bahū dakaṃ;
::

::gathalast
Jaye jalassa gāhena, jayavāpīti ahutaṃ.
::

::hangnum
84\.
::

::gatha1
Kālavelaṃ nivāsesi, yakkhaṃpura puratthime;
::

::gathalast
Yakkhaṃ tu cittarājaṃ taṃ, heṭṭho abhayavāpiyā.
::

::hangnum
85\.
::

::gatha1
Pubbopakāriṃ dāsiṃ taṃ, nibbattaṃ yakkhayoniyā;
::

::gathalast
Purassa dakkhiṇadvāre, so kataññū nivāsayi.
::

::hangnum
86\.
::

::gatha1
Anto narindavatthussa, vaḷavāmukhayakkhiniṃ;
::

::gathalast
Nivāsesi baliṃ tesaṃ, aññesañcānuvassakaṃ.
::

::hangnum
87\.
::

::gatha1
Dāpesi chaṇakāle tu, cittarājena so saha;
::

::gathalast
Samāsane nisīditvā, dibbamānusanāṭakaṃ.
::

::hangnum
88\.
::

::gatha1
Kārento’bhirami rājā, ratikhiḍḍā samappito;
::

::gathalast
Dvāragāme ca caturo, bhayavāpiñca kārayi.
::

::hangnum
89\.
::

::gatha1
Mahāsusānaghātanaṃ, pacchimarājiniṃ tathā;
::

::gathalast
Vessavaṇassa nigrodhaṃ, byādhidevassa tālakaṃ.
::

::hangnum
90\.
::

::gatha1
Yonasabhāga vatthuñca, mahejjagharameva ca;
::

::gathalast
Etāni pacchimadvāra-disābhāge nivesayi.
::

::hangnum
91\.
::

::gatha1
Pañcasatāni caṇḍāla-purise purasodhake;
::

::gathalast
Duvesatāni caṇḍāla-purise vaccasodhake.
::

::hangnum
92\.
::

::gatha1
Diyaḍḍhasatacaṇḍāle, matanīhārake’pi ca;
::

::gathalast
Susāna gopacaṇḍāle, tattakeyeva ādisi.
::

::hangnum
93\.
::

::gatha1
Tesaṃ gāmaṃ nivesesi, susānā pacchimuttare;
::

::gathalast
Yathā vihitakammāni, tāni niccaṃ akaṃsute.
::

::hangnum
94\.
::

::gatha1
Tassa caṇḍālagāmassa, pubbuttaradisāya tu;
::

::gathalast
Nīcasusānakaṃ nāma, caṇḍālānamakārayi.
::

::hangnum
95\.
::

::gatha1
Tassuttare susānassa, pāsāṇapabbatantare;
::

::gathalast
Āvāsapālijhādhānaṃ, tadā āsi nivesitā.
::

::hangnum
96\.
::

::gatha1
Taduttare {pb:M:0.0064} disābhāge, yāva gāmaṇi vāpiyā;
::

::gathalast
Tāpasānaṃ anekesaṃ, assamo āsi kārito.
::

::hangnum
97\.
::

::gatha1
Tasseva ca susānassa, puratthimadisāya tu;
::

::gathalast
Jotiyassa nigaṇṭhassa, gharaṃ kāresi bhūpati.
::

::hangnum
98\.
::

::gatha1
Tasmiṃyeva desasmiṃ, nigaṇṭho girināmako;
::

::gathalast
Nānāpāsaṇḍakā ceva, vasiṃsu samaṇā bahū.
::

::hangnum
99\.
::

::gatha1
Tattheva ca devakulaṃ, akāresi mahīpati;
::

::gathalast
Kubhaṇḍassa nigaṇṭhassa, taṃnāmakamahositaṃ.
::

::hangnum
100\.
::

::gatha1
Tato tu pacchime bhāge, jhādhapālipuratthime;
::

::gathalast
Micchādiṭṭhikulānaṃ tu, vasī pañcasataṃ tahiṃ.
::

::hangnum
101\.
::

::gatha1
Paraṃ jotiyagehamhā, oraṃ gāmaṇi vāpiyā;
::

::gathalast
So paribbājakārāmaṃ, kārāpesi tatheva ca.
::

::hangnum
102\.
::

::gatha1
Ājīvakānaṃ gehañca, brāhmaṇavaṭṭameva ca;
::

::gathalast
Sivikā sotthisālā ca, akāresi tahiṃ tahiṃ.
::

::hangnum
103\.
::

::gatha1
Dasavassābhiseko so, gāmasīmā nivesayi;
::

::gathalast
Laṃkādīpamhi sakale, laṃkindo paṇḍukābhayo.
::

::hangnum
104\.
::

::gatha1
So kālavelacittehi, dissamānehi bhūpati;
::

::gathalast
Sahā’nu bhosi sampatiṃ, yakkhabhūtasahāya vā.
::

::hangnum
105\.
::

::gatha1
Paṇḍukābhayarañño ca, abhayassa ca antare;
::

::gathalast
Rājasuññāni vassāni, ahesuṃ dasasatta ca.
::

::hangnum
106\.
::

::gatha1
So paṇḍukābhayamahīpati sattatiṃsa–
::

::gatha2
Vasso’dhigamma dhitimā dharaṇī patittaṃ;
::

::gatha3
Ramme anunamanurādhapure samiddhe;
::

::gathalast
Vassāni akārayi rajjametthāti.
::

::centre
Sujanappasādasaṃvegatthāya kate mahāvaṃse
::

::centre
Paṇḍukābhayābhisekonāma
::

::centre
Dasamo paricchedo.
::

### Ekādasama pariccheda

#### Devānaṃpiyatissābhiseko

::hangnum
1\.
::

::gatha1
Tassaccaye {pb:M:0.0065} tassa suto, muṭasivo’ti vissuto;
::

::gathalast
Suvaṇṇapāliyā putto, patto rajjamanākulaṃ.
::

::hangnum
2\.
::

::gatha1
Mahāmeghavanuyyānaṃ, nāmanugaguṇoditaṃ;
::

::gathalast
Phalapupphatarupetaṃ, so rājā kārayi subhaṃ.
::

::hangnum
3\.
::

::gatha1
Uyyānaṭhānaggahaṇe, mahāmegho akālajo;
::

::gathalast
Pāvassitena uyyānaṃ, mahāmeghavanaṃ ahu.
::

::hangnum
4\.
::

::gatha1
Saṭṭhivassāni muṭasivo, rājā rājjamakārayi;
::

::gathalast
Anurādhe puravare, laṃkā bhuvadane subhe.
::

::hangnum
5\.
::

::gatha1
Tassa puttā dasā’hesuṃ, aññamaññahitesino;
::

::gathalast
Duve dhītā cā’nukulā, kulānucchavikā ahū.
::

::hangnum
6\.
::

::gatha1
Devānaṃ piyatissoti, vissuto dutiyo suto;
::

::gathalast
Tesu bhātūsu sabbesu, puññāpaññādhiko ahu.
::

::hangnum
7\.
::

::gatha1
Devānaṃ piyatisso so, rājā’si pituaccaye;
::

::gathalast
Tassā’bhisekena samaṃ, bahūna’cchariyāna’huṃ.
::

::hangnum
8\.
::

::gatha1
Laṃkādīpamhi sakale, nidhayo ratanāni ca;
::

::gathalast
Antoṭhitāni uggantvā, pathavītalamāruhuṃ.
::

::hangnum
9\.
::

::gatha1
Laṃkādīpasamīpamhi, bhinnanāvāgatāni ca;
::

::gathalast
Tatrajātāni ca thalaṃ, ratanāni samāruhuṃ.
::

::hangnum
10\.
::

::gatha1
Chātapabbatapādamhi, tisso ca veḷuyaṭṭhiyo;
::

::gathalast
Jātārathapatodena, samānā parimāṇato.
::

::hangnum
11\.
::

::gatha1
Tāsu ekālatāyaṭṭhi, rajatā’bhā tahiṃ latā;
::

::gathalast
Suvaṇṇāvaṇṇārucirā, dissantetā manoramā.
::

::hangnum
12\.
::

::gatha1
Ekā kusumā yaṭṭhītu, kusumāni tahiṃ pana;
::

::gathalast
Nānāni nānāvaṇṇāni, dissante’ti phuṭāni ca.
::

::hangnum
13\.
::

::gatha1
Ekāsakuṇayaṭṭhitu{pb:M:0.0066}, tahiṃ pakkhimigā bahū;
::

::gathalast
Nānā ca nānāvaṇṇā ca, sajīvā viya dissare.
::

::hangnum
14\.
::

::gatha1
Bhayagajarathāmalakā, valayaṅguliveṭhakā;
::

::gathalast
Kakudhaphalāpākatikā, iccetā aṭṭhajātiyo.
::

::hangnum
15\.
::

::gatha1
Muttāsamudā uggantvā, tīre vaṭṭi viya ṭhitā;
::

::gathalast
Devānaṃ piyatissassa, sabbaṃ puññavijambhitaṃ.
::

::hangnum
16\.
::

::gatha1
Indanīlaṃ veḷuriyaṃ, lohitaṅkamaṇidhi’me;
::

::gathalast
Rajatāni pane’tāni, muttā tā tāvayaṭṭhiyo.
::

::hangnum
17\.
::

::gatha1
Sattahabbhantareyeva, rañño santikamāharuṃ;
::

::gathalast
Tāni disvā patīto so, rājā iti vicintayi.
::

::hangnum
18\.
::

::gatha1
Ratanāni anagghāni, dhammāsoko imānime;
::

::gathalast
Sahāyo’rahatenā’ñño, tassa dassaṃ imāna’to.
::

::hangnum
19\.
::

::gatha1
Devānaṃ piyatisso ca, dhammāsoko ca te ime;
::

::gathalast
Dve adiṭṭhasahāyāhi, cirappabhuti bhūpati.
::

::hangnum
20\.
::

::gatha1
Bhāgineyyaṃ mahāriṭṭhaṃ, amaccaṃ pamukhaṃ tato;
::

::gathalast
Dijaṃ amaccaṃ gaṇataṃ, rājā te caturo jane.
::

::hangnum
21\.
::

::gatha1
Dūto katvāna pāhesi, baloghaparivārite;
::

::gathalast
Gāhā petvā anagghāni, ratanāni imāni so.
::

::hangnum
22\.
::

::gatha1
Maṇijātī ca tisso tā, tisso ca rathayaṭṭhiyo;
::

::gathalast
Saṅkhañca dakkhiṇāvattaṃ, muttā jātī ca aṭṭha tā.
::

::hangnum
23\.
::

::gatha1
Āruyha jambukolamhi, nāvaṃ sattadinena te;
::

::gathalast
Sukhena titthaṃ laddhāna, sattāhena tato puna.
::

::hangnum
24\.
::

::gatha1
Pāṭaliputtaṃ gantvāna, dhammāsokassa rājino;
::

::gathalast
Adaṃsu paṇṇākārete, disvā tāni pasīdi so.
::

::hangnum
25\.
::

::gatha1
Ratanāni’disānettha, natthi me iti cintiya;
::

::gathalast
Adā senāpatiṭṭhānaṃ, tuṭṭho’riṭṭhassa bhūpati.
::

::hangnum
26\.
::

::gatha1
Porohiccabrāhmaṇassa, daṇḍanāyataṃ pana;
::

::gathalast
Adāsi tassā’maccassa, seṭṭhittaṃ gaṇakassa tu.
::

::hangnum
27\.
::

::gatha1
Tesaṃ anappake bhoge, datvā vāsagharāni ca;
::

::gathalast
Mahāmaccehi mantento, passitvā paṭipābhataṃ.
::

::hangnum
28\.
::

::gatha1
Vālabījanī {pb:M:0.0067} muṇhisaṃ, khaggaṃ chattañca pādukaṃ;
::

::gathalast
Moḷiṃ vataṃ sapāmaṅgaṃ, bhiṅkāraṃ haricandanaṃ.
::

::hangnum
29\.
::

::gatha1
Adhovimaṃ vatthakoṭiṃ, mahagghaṃ hatthapuñchaniṃ;
::

::gathalast
Nāgā’haṭaṃ añjanañca, aruṇābhañca mattikaṃ.
::

::hangnum
30\.
::

::gatha1
Anotattodakañceva, gaṅgāsalilameva ca;
::

::gathalast
Saṅkhañca nandiyāvaṭṭaṃ, vaḍḍhamānaṃ kumārikaṃ.
::

::hangnum
31\.
::

::gatha1
Hemabhojanakaṇḍañca, sivikañca mahārahaṃ;
::

::gathalast
Harīṭakaṃ āmalakaṃ, mahagghaṃ amatosadhaṃ.
::

::hangnum
32\.
::

::gatha1
Sukāhaṭānaṃ sālīnaṃ, saṭṭhivāhasatāni ca;
::

::gathalast
Abhiseko pakaraṇaṃ, parivāravisesitaṃ.
::

::hangnum
33\.
::

::gatha1
Datvā kāle bhahāyassa, paṇṇākāre narissaro;
::

::gathalast
Dūte pāhesisaddhamma-paṇṇākāramimampica.
::

::hangnum
34\.
::

::gatha1
Ahaṃ buddhañca dhammañca, saṅghañca saraṇaṃ gato;
::

::gathalast
Upāsakattaṃ desesiṃ, sakyaputtassa sāsane.
::

::hangnum
35\.
::

::gatha1
Tvampimāni ratanāni, uttamāni naruttama;
::

::gathalast
Cittaṃ pasādayitvāna, saddhāya saraṇaṃ vaja.
::

::hangnum
36\.
::

::gatha1
‘‘Karotha me sahāyassa, abhisekaṃ puno’’ iti;
::

::gathalast
Vatvā sahayā’maccete, sakkaritvā ca pesayi.
::

::hangnum
37\.
::

::gatha1
Pañcamāse vasitvāna, te maccā’tivasakkatā;
::

::gathalast
Vesākhasukkhapakkhādi-dine dūtā viniggatā.
::

::hangnum
38\.
::

::gatha1
Tāmalittiyamāruyha, nāvaṃ tejambukolake;
::

::gathalast
Oruyha kūpaṃ passiṃsu, patvā dvādasiyaṃ idha.
::

::hangnum
39\.
::

::gatha1
Adaṃsu paṇṇākāre te, dūtā laṃkādīpassate;
::

::gathalast
Tesaṃ mahantaṃ sakkāraṃ, laṃkāpati akārayi.
::

::hangnum
40\.
::

::gatha1
Te maggasiramāsassa, ādicandodayejine;
::

::gathalast
Abhisittañca laṃkindaṃ, amaccā sāmibhattino.
::

::hangnum
41\.
::

::gatha1
Dhammāsokassa vacanaṃ, vatvā sāmi hiteratā;
::

::gathalast
Punopi abhisiñciṃsu, laṃkāhitasukherataṃ.
::

::hangnum
42\.
::

::gatha1
Vesākhe {pb:M:0.0068} narapati puṇṇamāyamevaṃ;
::

::gatha2
Devānaṃ piyavacano pagūḷanāmo;
::

::gatha3
Laṃkāyaṃ pavītatapīti ussavāyaṃ;
::

::gathalast
Attānaṃ janasukhado’bhisecayī soti.
::

::centre
Sujanappasādasaṃvegatthāya kate mahāvaṃse
::

::centre
Devānaṃpiyatissābhisekonāma
::

::centre
Ekādasamo paricchedo.
::

### Dvādasama pariccheda

#### Nānādesapasādo

::hangnum
1\.
::

::gatha1
Thero moggaliputto so, jinasāsana jotako;
::

::gathalast
Niṭṭhāpetvāna saṃgītiṃ, pekkhamāno anāgataṃ.
::

::hangnum
2\.
::

::gatha1
Sāsanassa patiṭṭhānaṃ, paccantesu avekkhiya;
::

::gathalast
Pesesi kattike māse, tete there tahiṃ tahiṃ.
::

::hangnum
3\.
::

::gatha1
Theraṃ kasmīragandhāraṃ, majjhantikamapesayi;
::

::gathalast
Apesayī mahādeva-ttheraṃ mahisamaṇḍalaṃ.
::

::hangnum
4\.
::

::gatha1
Vanavāsiṃ apesayi, theraṃ rakkhitanāmakaṃ;
::

::gathalast
Tathā’parantakaṃ yona-dhammarakkhitanāmakaṃ.
::

::hangnum
5\.
::

::gatha1
Mahāraṭṭhaṃ mahādhamma-rakkhitatthera nāmakaṃ;
::

::gathalast
Mahārakkhita theraṃ taṃ, yona lokamapesayi.
::

::hangnum
6\.
::

::gatha1
Pesesi majjhimaṃ theraṃ, himavantapadesakaṃ;
::

::gathalast
Suvaṇṇabhūmiṃ there dve, soṇamuttara meva ca.
::

::hangnum
7\.
::

::gatha1
Mahāmahindattheraṃ taṃ, thera iṭṭiyamuttiyaṃ;
::

::gathalast
Sambalaṃ bhaddasālañca, sake saddhivihārike.
::

::hangnum
8\.
::

::gatha1
Laṃkādīpe {pb:M:0.0069} manuññamhi, manuññaṃ jinasāsanaṃ;
::

::gathalast
Patiṭṭhāpetha tumhe’ti, pañca there apesayi.
::

::hangnum
9\.
::

::gatha1
Tadā kasmīragandhāre, pakkaṃ sassaṃ mahiddhiko;
::

::gathalast
Aravālo nāgarājā, vassaṃ karakasaññitaṃ.
::

::hangnum
10\.
::

::gatha1
Vassā petvā samuddasmiṃ, sabbaṃ khipatidāruṇo;
::

::gathalast
Tatra majjhantikatthero, khippaṃ gantvā vihāyasā.
::

::hangnum
11\.
::

::gatha1
Aravāladahevāri-piṭṭhe caṅkamanādike;
::

::gathalast
Akāsi disvā taṃnāgā, ruṭṭhārañño nivedayuṃ.
::

::hangnum
12\.
::

::gatha1
Nāgarājā’tharuṭṭho so, vividhā bhisikā’kari;
::

::gathalast
Vātā mahantā vāyanti, megho gajjati vassati.
::

::hangnum
13\.
::

::gatha1
Phalantya’saniyo vijju, niccharanti tato tato;
::

::gathalast
Mahiruhā pabbatānaṃ, kūṭāni papatanti ca.
::

::hangnum
14\.
::

::gatha1
Virūparūpā nāgā ca, bhiṃsāpenti samantato;
::

::gathalast
Sayaṃ dhupāyati jalati, akkosanto anekadhā.
::

::hangnum
15\.
::

::gatha1
Sabbaṃ taṃ iddhiyā thero, paṭibāhiya bhiṃsanaṃ;
::

::gathalast
Avoca nāgarājaṃ taṃ, dassento balamuttamaṃ.
::

::hangnum
16\.
::

::gatha1
Sadeva kopi ce loko, āgantvā tāsayeyya maṃ;
::

::gathalast
Na me paṭibalo assa, janetuṃ bhayabheravaṃ.
::

::hangnum
17\.
::

::gatha1
Sace’pi tvaṃ mahiṃ sabbaṃ, sasamuddaṃ sapabbataṃ;
::

::gathalast
Ukkhipitvā mahānāga, khipeyyāsi mamo’pari.
::

::hangnum
18\.
::

::gatha1
Neva me sakkuṇeyyāsi, janetuṃ bhayabheravaṃ;
::

::gathalast
Aññadatthu tave‘va’ssa, vighāto uragādhipa.
::

::hangnum
19\.
::

::gatha1
Taṃsutvā nimmadassa’ssa, thero dhammamadesayi;
::

::gathalast
Tato saraṇasīlesu, nāgarājā patiṭṭhahi.
::

::hangnum
20\.
::

::gatha1
Tatheva caturāsīti-sahassāni bhujaṅgamā;
::

::gathalast
Himavanteva gandhabbā, yakkhā kumbhaṇḍakā bahū.
::

::hangnum
21\.
::

::gatha1
Paṇḍako nāma yakkho tu, saddhiṃhārita yakkhiyā;
::

::gathalast
Pañcasatehi puttehi, phalaṃ pāpuṇi ādikaṃ.
::

::hangnum
22\.
::

::gatha1
‘‘Mā’’dāni {pb:M:0.0070} kodhaṃ janiyittha, ito uddhaṃ yathāpure;
::

::gathalast
Sasaghātañca mā’kattha, sukhakāmāhi pāṇino.
::

::hangnum
23\.
::

::gatha1
Karotha mettaṃ sattesu, vasantu manujā sukhaṃ;
::

::gathalast
Iti tenā’nusiṭṭhā te, tatheva paṭipajjisuṃ.
::

::hangnum
24\.
::

::gatha1
Tato ratanapallaṅke, theraṃ so uragādhipo;
::

::gathalast
Nisīdāpiya aṭṭhāsi, bījamāno tadantike.
::

::hangnum
25\.
::

::gatha1
Tadā kasmīragandhāra-vāsino manujā’gatā;
::

::gathalast
Nāgarājassa pūjatthaṃ, mantvā theraṃ mahiddhikaṃ.
::

::hangnum
26\.
::

::gatha1
Theramevā’bhi vādetvā, ekamantaṃ nisīdisuṃ;
::

::gathalast
Tesaṃ dhammamadesesi, thero āsivisopamaṃ.
::

::hangnum
27\.
::

::gatha1
Asītiyā sahassānaṃ, dhammābhisamayo ahu;
::

::gathalast
Satasahassa purisā, pabbajuṃ therasantike.
::

::hangnum
28\.
::

::gatha1
Tatoppabhupati kasmira-gandhāraṃ te idānipi;
::

::gathalast
Āsuṃ kāsāva pajjotā, vatthuttayaparāyanā.
::

::hangnum
29\.
::

::gatha1
Gantvā mahādevatthero, desaṃ mahisamaṇḍalaṃ;
::

::gathalast
Suttantaṃ devadūtaṃ so, kathesi janamajjhago.
::

::hangnum
30\.
::

::gatha1
Cattālīsa sahassāni, dhammacakkhuṃ visodhayuṃ;
::

::gathalast
Cattālīsa sahassāni, pabbajiṃsu tadantike.
::

::hangnum
31\.
::

::gatha1
Gantvā’tha rakkhitatthero, vanavāsiṃ nabhe ṭhito;
::

::gathalast
Saṃyuttamanamataggaṃ, kathesi janamajjhago.
::

::hangnum
32\.
::

::gatha1
Saṭṭhi narasahassānaṃ, dhammābhisamayo ahu;
::

::gathalast
Sattatiṃsa sahassāni, pabbajiṃsu tadantike.
::

::hangnum
33\.
::

::gatha1
Vihārānaṃ pañcasataṃ, tasmiṃdese patiṭṭhahi;
::

::gathalast
Patiṭṭhāpesi tatthevaṃ, thero so jinasāsanaṃ.
::

::hangnum
34\.
::

::gatha1
Gantvā’parantakaṃ thero, yonako dhammarakkhito;
::

::gathalast
Aggikkhandhopamaṃ suttaṃ, kathetvā janamajjhago.
::

::hangnum
35\.
::

::gatha1
Sattatiṃsa sahassāni, pāṇe tattha samāgate;
::

::gathalast
Dhammāmatamapāyesi, dhammā dhammesu kovido.
::

::hangnum
36\.
::

::gatha1
Purisānañca sahassañca, itthiyo ca tato’dhikā;
::

::gathalast
Khattiyānaṃ kulāyeva, nikkhamitvāna pabbajuṃ.
::

::hangnum
37\.
::

::gatha1
Mahāraṭṭhamisī {pb:M:0.0071} gantvā, so mahādhammarakkhito;
::

::gathalast
Mahānāradakassapavhaṃ, jātakaṃ kathayī tahiṃ.
::

::hangnum
38\.
::

::gatha1
Maggaphalaṃ pāpuṇiṃsu, caturāsīti sahassakā;
::

::gathalast
Terasantu sahassāni, pabbajiṃsu tadantike.
::

::hangnum
39\.
::

::gatha1
Gantvāna yonavisayaṃ, so mahādhammarakkhito isi;
::

::gathalast
Kāḷakārāma suttantaṃ, kathesi janamajjhago.
::

::hangnum
40\.
::

::gatha1
Pāṇasata sahassāni, sahassāni ca sattati;
::

::gathalast
Maggaphalaṃ pāpuṇiṃsu, dasa sahassāni pabbajuṃ.
::

::hangnum
41\.
::

::gatha1
Gantvā catūhi therehi, desesi majjhimo isi;
::

::gathalast
Himavantapadesasmiṃ, dhammacakkapavattanaṃ.
::

::hangnum
42\.
::

::gatha1
Maggaphalapāpuṇiṃsu, asītipāṇa koṭiyo;
::

::gathalast
Visuṃ te pañcaraṭṭhāni, pañcatherā pasādayuṃ.
::

::hangnum
43\.
::

::gatha1
Purisasatasahassāni, ekekasseva santike;
::

::gathalast
Pabbajiṃsu pasādena, sammāsambuddha sāsane.
::

::hangnum
44\.
::

::gatha1
Saddhiṃ uttaratherena, soṇatthero mahiddhiko;
::

::gathalast
Suvaṇṇabhūmiṃ agamā, tasmiṃ tu samaye pana.
::

::hangnum
45\.
::

::gatha1
Jāte jāte rājagehe, dārake ruddarakkhasī;
::

::gathalast
Samuddato nikkhamitvā, bhakkhitvā pana gacchati.
::

::hangnum
46\.
::

::gatha1
Tasmiṃ khaṇe rājagehe,
::

::gatha2
Jāto hoti kumārako;
::

::gatha3
There manussā passitvā,
::

::gathalast
Rakkhasānaṃ sahāyakā.
::

::hangnum
47\.
::

::gatha1
Iti cintiya māretuṃ, sā yuvā upasaṅkamuṃ;
::

::gathalast
‘‘Kimetanti’’ca pucchitvā, theraṃ te eva māhute.
::

::hangnum
48\.
::

::gatha1
Samaṇā mayaṃ himavantā, na rakkhasi sahāyakā;
::

::gathalast
Rakkhasī sā saparisā, nikkhantā hoti sāgarā.
::

::hangnum
49\.
::

::gatha1
Taṃ disvāna mahārāvaṃ, viraviṃsu mahājanā;
::

::gathalast
Diguṇe rakkhase thero, māpayitvā bhayānake.
::

::hangnum
50\.
::

::gatha1
Taṃ {pb:M:0.0072} rakkhasiṃ saparisaṃ, parikkhipi samantato;
::

::gathalast
Idaṃ imehi uddhanti, mantvā bhītā palāyisā.
::

::hangnum
51\.
::

::gatha1
Tassa desassa ārakkhaṃ, ṭhapetvāna samantato;
::

::gathalast
Tasmiṃ samāgame thero, brahmajālamadesayi.
::

::hangnum
52\.
::

::gatha1
Saraṇesu ca sīlesu, aṭṭhaṃsu bahavo janā;
::

::gathalast
Saṭṭhiyā tu sahassānaṃ, dhammābhisamayo ahu.
::

::hangnum
53\.
::

::gatha1
Aḍḍhuḍḍhāni sahassāni, pabbajuṃ kuladārakā;
::

::gathalast
Pabbajiṃsu diyaḍḍhantu, sahassaṃ kuladhītaro.
::

::hangnum
54\.
::

::gatha1
Tatoppabhuti sañjāte, rājagehe kumārake;
::

::gathalast
Nāmaṃ kariṃsu rājāno, soṇuttara sanāmake.
::

::hangnum
55\.
::

::gatha1
Mahājanassāpi jinassa kaḍḍhanaṃ;
::

::gatha2
Vihāya pattaṃ amataṃ sukhampite;
::

::gatha3
Kariṃsu lokassa hitaṃ tahiṃ tahiṃ;
::

::gathalast
Bhaveyya yo lokahite pamādavāti.
::

::centre
Sujanappasāda saṃvegatthāya kate mahāvaṃse
::

::centre
Nānādesapasādo nāma dvādasamo paricchedo.
::

### Terasama pariccheda

#### Mahindāgamano

::hangnum
1\.
::

::gatha1
Mahāmahindatthero so, tadā dvādasavassiko;
::

::gathalast
Upajjhāyena āṇatto, saṅghena ca mahāmatī.
::

::hangnum
2\.
::

::gatha1
Laṃkādīpaṃ pasādetuṃ,
::

::gatha2
Kālaṃ pekkhaṃ vicintayī;
::

::gatha3
‘‘Vuḍḍho muṭasivo rājā,
::

::gathalast
Rājā hotu suto’’ iti.
::

::hangnum
3\.
::

::gatha1
Tadantare {pb:M:0.0073} ñātigaṇaṃ, daṭṭhuṃ katvāna mānasaṃ;
::

::gathalast
Upajjhāyañca saṅghañca, vanditvā puccha bhūpatiṃ.
::

::hangnum
4\.
::

::gatha1
Ādāya caturo there, saṅghamittāya atrajaṃ;
::

::gathalast
Sumanaṃ sāmaṇerañca, chaḷābhiññaṃ mahiddhikaṃ.
::

::hangnum
5\.
::

::gatha1
Ñātīnaṃ saṅgahaṃ kātuṃ, agamā dakkhiṇāgiriṃ;
::

::gathalast
Tato tattha carantassa, chammāsā samatikkamuṃ.
::

::hangnum
6\.
::

::gatha1
Kamena vedisagiriṃ, nagaraṃ mātudeviyā;
::

::gathalast
Sampatvā mataraṃ passi, devī disvā piyaṃ sutaṃ.
::

::hangnum
7\.
::

::gatha1
Bhojayitvā saparisaṃ, attanāyeva kāritaṃ;
::

::gathalast
Vihāraṃ cetiyagiriṃ, theraṃ āropayī subhaṃ.
::

::hangnum
8\.
::

::gatha1
Avantiraṭṭhaṃ bhuñjanto, pitarā dinnamattano;
::

::gathalast
So asoka kumāro hi, ujjenīgamanā purā.
::

::hangnum
9\.
::

::gatha1
Vedise nagare vāsaṃ, upagantvā tahiṃ subhaṃ;
::

::gathalast
Devinnāma labhitvāna, kumāriṃ seṭṭhidhītaraṃ.
::

::hangnum
10\.
::

::gatha1
Saṃvāsaṃ tāya kappesi, gabbhaṃ gaṇhiya tena sā;
::

::gathalast
Ujjeniyaṃ kumāraṃ taṃ, mahindaṃ janayī subhaṃ.
::

::hangnum
11\.
::

::gatha1
Vassadvayamatikkamma, saṅghamittañca dhītaraṃ;
::

::gathalast
Tasmiṃ kāle vasati sā, vedise nagare tahiṃ.
::

::hangnum
12\.
::

::gatha1
Thero tattha nisīditvā, kālaññū iti cintayi;
::

::gathalast
Pitarā me samāṇattaṃ, abhiseka mahussavaṃ.
::

::hangnum
13\.
::

::gatha1
Devānaṃpiyatisso so, mahārājā’nubhotu ca;
::

::gathalast
Vatthuttayaguṇe cāpi, sutvā jānātu dūhato.
::

::hangnum
14\.
::

::gatha1
Ārohatu missanagaṃ, jeṭṭhamāsassu’posathe;
::

::gathalast
Tadaheva gamissāma, laṃkādīpavaraṃ mayaṃ.
::

::hangnum
15\.
::

::gatha1
Mahindo upasaṅkamma, mahindatthera muttamaṃ;
::

::gathalast
Yāhi laṃkaṃ pasādetuṃ, sambuddhenā’si byākato.
::

::hangnum
16\.
::

::gatha1
Mayampi tatthupatthambhā, bhavissāmā’ti abravi;
::

::gathalast
Deviyā bhaginī dhītu-putto bhaṇḍuka nāmako.
::

::hangnum
17\.
::

::gatha1
Therena deviyā dhammaṃ, sutvā desitameva tu;
::

::gathalast
Anāgāmiphalaṃ patvā, vasi therassa santike.
::

::hangnum
18\.
::

::gatha1
Tattha {pb:M:0.0074} māsaṃ vasitvāna, jeṭṭhamāsassu’ posathe;
::

::gathalast
Thero catūhi therehi, sumanenā’tha bhaṇḍunā.
::

::hangnum
19\.
::

::gatha1
Saddhiṃ tena gahaṭṭhena, na rato ñātihetunā;
::

::gathalast
Tasmā vihārā ākāsaṃ, uggantvā so mahiddhiko.
::

::hangnum
20\.
::

::gatha1
Khaṇeneva idhāgamma, ramme missaka pabbate;
::

::gathalast
Aṭṭhāsi vilukūṭamhi, rucirambatthale vare.
::

::hangnum
21\.
::

::gatha1
Laṃkāpasāda guṇena viyākato so;
::

::gatha2
Laṃkāhitāya muninā sayitena ante;
::

::gatha3
Laṃkāya satthusadiso hitahetu tassā;
::

::gathalast
Laṃkāmarūhi mahito’bhinisīdi tattāti.
::

::centre
Sujanappasādasaṃvegatthāya kate mahāvaṃse
::

::centre
Mahindāgamano nāma
::

::centre
Terasamo paricchedo.
::

### Cuddasama pariccheda

#### Nagarappavesano

::hangnum
1\.
::

::gatha1
Devānaṃpiyatisso so, rājā salilakīḷitaṃ;
::

::gathalast
Datvā nagaravāsīnaṃ, migavaṃ kīḷituṃ agā.
::

::hangnum
2\.
::

::gatha1
Cattālīsasahassehi, narehi parivārito;
::

::gathalast
Dhāvanto padasāyeva, agamā missakaṃ nagaṃ.
::

::hangnum
3\.
::

::gatha1
There dassetumicchanto, devo tasmiṃ mahīdhare;
::

::gathalast
Gumbhaṃbhakkhayamāno’va, aṭṭhā gokaṇṇarūpavā.
::

::hangnum
4\.
::

::gatha1
Rājā disvā ‘‘pamattaṃ taṃ, na yuttaṃ vijjhituṃ’’ iti;
::

::gathalast
Jiyā saddamakādhāpi, gokaṇṇo pabbatantaraṃ.
::

::hangnum
5\.
::

::gatha1
Rājā’nudhāvi {pb:M:0.0075} sodhiṃ, therānaṃ santikaṃ gato;
::

::gathalast
There diṭṭhe narindena, sayamantaradhāyiso.
::

::hangnum
6\.
::

::gatha1
Thero ‘‘bahūsu diṭṭhesu, atibhāyissatī’’ tiso;
::

::gathalast
Attānameva dassesi, passitvā taṃ mahīpatiṃ.
::

::hangnum
7\.
::

::gatha1
Bhīto aṭṭhāsi taṃ thero, ‘‘ehi tissāti abravi;
::

::gathalast
Tissā’ti vacaneneva, rājā yakkho’’ti cintayī.
::

::hangnum
8\.
::

::gatha1
Samaṇā mayaṃ mahārāja, dhammarājassa sāvakā;
::

::gathalast
Tameva anukampāya, jambudīpā idhāgatā.
::

::hangnum
9\.
::

::gatha1
Iccāha thero taṃ sutvā, rājā vītabhayo ahu;
::

::gathalast
Saritvā sakhīsandesaṃ, ‘‘samāṇā’’ iti nicchito.
::

::hangnum
10\.
::

::gatha1
Dhanuṃ sarañca nikkhippa, upasaṅkamma taṃ isiṃ;
::

::gathalast
Sammodamāno therena, so nisīdi tadantike.
::

::hangnum
11\.
::

::gatha1
Tadā tassa manussā te, āgamma parivārayuṃ;
::

::gathalast
Tadā sese cha dassesi, mahāthero sahāgate.
::

::hangnum
12\.
::

::gatha1
Te disvā abravī rājā, ‘‘kadā’’ me āgatā iti;
::

::gathalast
‘‘Mayā saddhiṃ’’ti therena, vutte pucchi idaṃ puna.
::

::hangnum
13\.
::

::gatha1
‘‘Santi īdisakā aññe, jambudīpe yatī’’ iti;
::

::gathalast
Āha ‘‘kāsāvapajjo to, jambudīpo tahiṃ pana.
::

::hangnum
14\.
::

::gatha1
Tevijjā iddhippattā ca, cetopariyakovidā;
::

::gathalast
‘‘Dibbasotā’rahanto ca, bahū buddhassa sāvakā’’.
::

::hangnum
15\.
::

::gatha1
Pucchi ‘‘kenāgatatthā’’ti, na thalena na vārinā;
::

::gathalast
Āgatamhā’’ti vutte so, vijāni nabhasāgamaṃ.
::

::hangnum
16\.
::

::gatha1
Vīmaṃsaṃso mahāpañño, kaṇhaṃ pañhamapucchitaṃ;
::

::gathalast
Puṭṭho puṭṭho viyākāsi, taṃtaṃ pañhaṃ mahīpati.
::

::hangnum
17\.
::

::gatha1
Rukkhoyaṃ rājakinnāmo, añño nāma ayaṃ taru;
::

::gathalast
Imaṃ muñciya attha’mbo, santi ambatarū bahuṃ.
::

::hangnum
18\.
::

::gatha1
Imañca ambaṃ teca’mbe, muñciyatthi mahīruhā;
::

::gathalast
Santi bhante bahu rukkhā, anambāpana te taru.
::

::hangnum
19\.
::

::gatha1
Aññe {pb:M:0.0076} ambe anambe ca, muñciya’tthi mahīruhā;
::

::gathalast
Ayaṃ bhante ambarukkho, paṇḍito’si narissara.
::

::hangnum
20\.
::

::gatha1
Santi te ñātakā rāja, santi bhante bahujjanā;
::

::gathalast
Santi aññātakā rāja, santi te ñātito bahū.
::

::hangnum
21\.
::

::gatha1
Ñātake te ca aññe ca, muñciya’ññopi atthi nu;
::

::gathalast
‘‘Bhante’’ hameva sādhu tvaṃ, paṇḍito’si narissara.
::

::hangnum
22\.
::

::gatha1
Paṇḍito’ti viditvāna, cūḷahatthipadopamaṃ;
::

::gathalast
Suttantaṃ desayī thero, mahīpassa mahāmatī.
::

::hangnum
23\.
::

::gatha1
Desanāpariyosāne, saddhiṃ tehi narehi so;
::

::gathalast
Cattālīsasahassehi, saraṇesu patiṭṭhahi.
::

::hangnum
24\.
::

::gatha1
Bhattā’bhīhāraṃ sāyanhe, rañño abhiharuṃ tadā;
::

::gathalast
‘‘Na bhuñjissa’’nti dāni me, iti janammi bhūpati.
::

::hangnum
25\.
::

::gatha1
Pucchituṃyeva yuttanti, bhattenā’pucchite isi;
::

::gathalast
Na bhuñjāma idānī’ti, vutte kālañca pucchiso.
::

::hangnum
26\.
::

::gatha1
Kālaṃ vutte’bravi evaṃ, ‘‘gacchāma nagaraṃ’’iti;
::

::gathalast
Tuvaṃ gaccha mahārāja, vasissāma mayaṃ idha.
::

::hangnum
27\.
::

::gatha1
Evaṃ sati kumāro’yaṃ, amhehi saha gacchatu;
::

::gathalast
Ayañhi āgataphalo, rāja viññātasāsano.
::

::hangnum
28\.
::

::gatha1
Apekkhamāno pabbajjaṃ, vasata’mhākamantike;
::

::gathalast
Idāni pabbajessāma, imaṃ tvaṃ gaccha bhūmipa.
::

::hangnum
29\.
::

::gatha1
Pāto rathaṃ pesayissaṃ, tumhe tattha ṭhitā puraṃ;
::

::gathalast
Yāthā’ti there vanditvā, bhaṇḍuṃnetva’ka mantakaṃ.
::

::hangnum
30\.
::

::gatha1
Pucchi therādhikāraṃso, rañño sabbamabhāsi so;
::

::gathalast
Theraṃ ñatvā’ti tuṭṭhoso, ‘‘lābhā me’’iti cintayi.
::

::hangnum
31\.
::

::gatha1
Bhaṇḍussa gīhibhāvena, gatāsaṅko narissaro;
::

::gathalast
Aññāsi narabhāvaṃ so, ‘‘pabbājema imaṃ’’ iti.
::

::hangnum
32\.
::

::gatha1
Thero taṃ gāmasīmāyaṃ, tasmiṃyeva khaṇe akā;
::

::gathalast
Bhaṇḍukassa kumārassa, pabbajjamupasampadaṃ.
::

::hangnum
33\.
::

::gatha1
Tasmiṃyeva {pb:M:0.0077} khaṇe so ca, arahattamapāpuṇi;
::

::gathalast
Sumanaṃ sāmaṇeraṃ taṃ, thero āmantayī tato.
::

::hangnum
34\.
::

::gatha1
Dhammasavanakālaṃ tvaṃ, ghosehī’’ti apucchiso;
::

::gathalast
Sāvento kittakaṃ ṭhānaṃ, bhante ghosema’haṃ iti.
::

::hangnum
35\.
::

::gatha1
‘‘Sakalaṃ tambapaṇṇī’’ti, vutte therena iddhiyā;
::

::gathalast
Sāvento sakalaṃ laṃkaṃ, dhammakālamaghosayī.
::

::hangnum
36\.
::

::gatha1
Rājā nāgacatutteso, soṇṇipasse nisīdiya;
::

::gathalast
Bhuñjanto taṃ ravaṃ sutvā, therantika mapesayi.
::

::hangnum
37\.
::

::gatha1
‘‘Upaddavo nu atthī’’ti, āha natthi uddavo;
::

::gathalast
Sotuṃ sambuddhavacanaṃ, kālo ghosāpito iti.
::

::hangnum
38\.
::

::gatha1
Sāmaṇera ravaṃ sutvā, bhummādevā aghosayuṃ;
::

::gathalast
Anukkamena so saddo, brahmalokaṃ samāruhi.
::

::hangnum
39\.
::

::gatha1
Tena ghosena devānaṃ, sannipāto mahā ahu;
::

::gathalast
Samacittasuttaṃ desesi, thero tasmiṃ samāgame.
::

::hangnum
40\.
::

::gatha1
Asaṃkhiyānaṃ devānaṃ, dhammābhisamayo ahu;
::

::gathalast
Bahū nāgā supaṇṇā ca, saraṇesu patiṭṭhayuṃ.
::

::hangnum
41\.
::

::gatha1
Yathedaṃ sāriputtassa, suttaṃ therassa bhāsato;
::

::gathalast
Tathā mahindattherassa, ahu devasamāgamo.
::

::hangnum
42\.
::

::gatha1
Rājā pabhā te pāhesi, rathaṃ sārathi so gato;
::

::gathalast
‘‘Ārohatha rathaṃ yāma, nagaraṃ’’ iti te’bravi.
::

::hangnum
43\.
::

::gatha1
Nā’rohāma rathaṃ gaccha, gacchāma tava pacchato;
::

::gathalast
Iti vatvāna pesetvā, sārathiṃ sumanorathaṃ.
::

::hangnum
44\.
::

::gatha1
Vehāsamabbhugantvā, te nagarassa puratthato;
::

::gathalast
Paṭhamatthūpaṭṭhānamhi, otariṃsu mahiddhikā.
::

::hangnum
45\.
::

::gatha1
Therehi paṭhamotiṇṇa-ṭhānamhi katacetiyaṃ;
::

::gathalast
Ajjāpi vuccate tena, evaṃ paṭhamacetiyaṃ.
::

::hangnum
46\.
::

::gatha1
Raññā theraguṇaṃ sutvā, sabbā antepuritthiyo;
::

::gathalast
Theradassanamicchiṃsu, yasmā tasmāmahīpati.
::

::hangnum
47\.
::

::gatha1
Anto’va {pb:M:0.0078} rājavatthussa, rammaṃ kāresi maṇḍapaṃ;
::

::gathalast
Setehi vatthapupphehi, chāditaṃ samalaṅkataṃ.
::

::hangnum
48\.
::

::gatha1
Uccaseyyāviramaṇaṃ, sutattā therasantike;
::

::gathalast
Kaṅkhī ‘‘uccāsane thero, nisīdideyyanunoti ca.
::

::hangnum
49\.
::

::gatha1
Tadantare sārathi so, there disvā tahiṃ ṭhite;
::

::gathalast
Cīvaraṃ pārupante te, ativimhita mānaso.
::

::hangnum
50\.
::

::gatha1
Gantvā rañño nivedesi, sutvā sabbaṃ mahīmati;
::

::gathalast
‘‘Nisajjaṃ na karissanti, pīṭhakesū’’ti nicchito.
::

::hangnum
51\.
::

::gatha1
‘‘Susādhu bhummattharaṇaṃ, paññāpethā’’ti bhāsiya;
::

::gathalast
Gantvā paṭipathaṃ there, sakkaccaṃ abhivādiya.
::

::hangnum
52\.
::

::gatha1
Mahāmahindattherassa, hatthato pattamādiya;
::

::gathalast
Sakkārapūjāvidhinā, puraṃ theraṃ pavesayi.
::

::hangnum
53\.
::

::gatha1
Disvā āsanapaññattiṃ, nemittā byākaruṃ iti;
::

::gathalast
‘‘Gahitā pathavī’mehi, dīpe hessanti issarā.
::

::hangnum
54\.
::

::gatha1
Narindo pūjayanto te, there antepuraṃ nayi;
::

::gathalast
Tattha te dussapīṭhesuṃ, nisīdiṃsu yathārahaṃ.
::

::hangnum
55\.
::

::gatha1
Te yāgukhajjabhojjehi, sayaṃ rājā atappayi;
::

::gathalast
Niṭṭhite bhattakiccamhi, sayaṃ upanisīdiya.
::

::hangnum
56\.
::

::gatha1
Kaniṭṭhassoparājassa, mahānāgassa jāyikaṃ;
::

::gathalast
Vasantiṃ rājagehe’va, pakkosā pesicā’nulaṃ.
::

::hangnum
57\.
::

::gatha1
Āgamma anulādevī, pañca itthisatehi sā;
::

::gathalast
Therevandiya pūjetvā, ekamantamupāvisi.
::

::hangnum
58\.
::

::gatha1
Petavatthuṃ vimānañca, saccasaṃyuttameva ca;
::

::gathalast
Desesi thero tā itthī, paṭhamaṃ phalamajjhaguṃ.
::

::hangnum
59\.
::

::gatha1
Hiyyo diṭṭhamanussehi, sutvā theraguṇe bahū;
::

::gathalast
Theradassanamicchantā, samāgantvāna nāgarā.
::

::hangnum
60\.
::

::gatha1
Rājadvāre mahāsaddaṃ, akaruṃ taṃ mahīpati;
::

::gathalast
Sutvā pucchiya jānitvā, āha tesaṃ hitatthiko.
::

::hangnum
61\.
::

::gatha1
Sabbesaṃ {pb:M:0.0079} idha sambādho, sālāmaṅgalahatthino;
::

::gathalast
Sodhetha tattha dakkhanti, there’me nāgarā’iti.
::

::hangnum
62\.
::

::gatha1
Sodhetvā hatthisālaṃ taṃ, vitānādīhi sajjukaṃ;
::

::gathalast
Alaṅkaritvā sayane, paññapesuṃ yathārahaṃ.
::

::hangnum
63\.
::

::gatha1
Sathero tattha gantvāna, mahāthero nisīdiya;
::

::gathalast
So devadūtasuttantaṃ, kathesī kathiko mahā.
::

::hangnum
64\.
::

::gatha1
Taṃ sutvāna pasīdiṃsu, nagarā te samāgatā;
::

::gathalast
Tesu pāṇasahassaṃtu, paṭhamaṃ phalamajjhagā.
::

::hangnum
65\.
::

::gatha1
Laṃkādīpe so satthukappo akappo;
::

::gatha2
Laṃkādhiṭṭhāne dvīsu ṭhānesu thero;
::

::gatha3
Dhammaṃ bhāsitvā dīpabhāsāya evaṃ;
::

::gathalast
Saddhammo tāraṃ kārayī dīpadīpoti.
::

::centre
Sujanappasādasaṃvegatthāya kate mahāvaṃse
::

::centre
Nagarappavesano nāma
::

::centre
Cuddasamo paricchedo.
::

### Pañcadasama pariccheda

#### Mahāvihāra paṭiggahako

::hangnum
1\.
::

::gatha1
Hatthisālāpi sambādhā, iti tattha samāgatā;
::

::gathalast
Te nandanavane ramme, dakkhiṇadvārato bahi.
::

::hangnum
2\.
::

::gatha1
Rājuyyāne ghanacchāye, sītale nīlasaddale;
::

::gathalast
Paññāpesuṃ āsanāni, therānaṃ sādarā narā.
::

::hangnum
3\.
::

::gatha1
Nikkhamma dakkhiṇadvārā, thero tattha nisīdi ca;
::

::gathalast
Mahākulīnā cā’gamma, itthiyo bahukā tahiṃ.
::

::hangnum
4\.
::

::gatha1
Theraṃ {pb:M:0.0080} upanisīdiṃsu, uyyānaṃ pūrayantiyo;
::

::gathalast
Bālapaṇḍitasuttantaṃ, tāsaṃ thero adesayi.
::

::hangnum
5\.
::

::gatha1
Sahassaṃ itthiyo tāsu, paṭhamaṃ phalamajjhaguṃ;
::

::gathalast
Evaṃ tattheva uyyāne, sāyaṇhasamayo ahu.
::

::hangnum
6\.
::

::gatha1
Tato therā nikkhamiṃsu, ‘‘yāma taṃ pabbataṃ’’ iti;
::

::gathalast
Rañño paṭinivedesuṃ, sīghaṃ rājā upāgami.
::

::hangnum
7\.
::

::gatha1
Upāgammā’bravī theraṃ, ‘‘sāyaṃ dūro ca pabbato;
::

::gathalast
Idheva nandanuyyāne, nivāso phāsuko iti.
::

::hangnum
8\.
::

::gatha1
Purassa accāsannattā, ‘‘asāruppa’’nti bhāsite;
::

::gathalast
‘‘Mahāmeghavanuyyānaṃ, nātidūrāti santike.
::

::hangnum
9\.
::

::gatha1
Rammaṃ chāyūdakūpetaṃ, nivāso tattha rocatu;
::

::gathalast
Nivattitabbaṃ bhante’’nti, thero tattha nivattayi.
::

::hangnum
10\.
::

::gatha1
Tasmiṃ nivattaṭhānamhi, kadambanadiyantike;
::

::gathalast
Nivattacetiyaṃ nāma, kataṃ vuccati cetiyaṃ.
::

::hangnum
11\.
::

::gatha1
Taṃ nandanā dakkhiṇena, nayaṃ theraṃ rathesabho;
::

::gathalast
Mahāmeghavanuyyānaṃ, pācinadvārakaṃ nayi.
::

::hangnum
12\.
::

::gatha1
Tattha rājaghare ramme, mañcapīṭhāni sādhukaṃ;
::

::gathalast
Sādhūti santharāpetvā, ‘‘vasate’tta sukhaṃ’’ iti.
::

::hangnum
13\.
::

::gatha1
Rājā there’bhivādetvā, amaccaparivārito;
::

::gathalast
Puraṃ pāvisi therā tu, taṃ rattiṃ tattha te vasuṃ.
::

::hangnum
14\.
::

::gatha1
Pabhāteyeva pupphāni, gāhetvā dharaṇīpati;
::

::gathalast
There upacca vanditvā, pūjetvā kusumehi ca.
::

::hangnum
15\.
::

::gatha1
Pucchi kacci sukhaṃ vuṭṭhaṃ, uyyānaṃ phāsukaṃ iti;
::

::gathalast
Sukhaṃ vutthaṃ mahārāja, uyyānaṃ yati phāsukaṃ.
::

::hangnum
16\.
::

::gatha1
Ārāmo kappate bhante, saṅghassā’’ti apucchi so;
::

::gathalast
‘‘Kappate’’iti vatvāna, kappākappesu kovido.
::

::hangnum
17\.
::

::gatha1
Thero veḷuvanārāma, paṭiggahaṇamabravi;
::

::gathalast
Taṃ sutvā abhihaṭṭho so, tuṭṭhahaṭṭho mahājano.
::

::hangnum
18\.
::

::gatha1
Therānaṃ {pb:M:0.0081} vandanatthāya, devī tu anulāgatā;
::

::gathalast
Saddhiṃ pañcasatitthīhi, dutiyaṃ phalamajjhagā.
::

::hangnum
19\.
::

::gatha1
Sā pañcasatā devī, anulā’ha mahīpati;
::

::gathalast
‘‘Pabbajissāma devā’’ti, rājā theramavoca so.
::

::hangnum
20\.
::

::gatha1
Pabbājetha imāyo’’ti, thero āha mahīpatiṃ;
::

::gathalast
‘‘Na kappati mahārāja, pabbājetuṃ thiyo hino.
::

::hangnum
21\.
::

::gatha1
Atthi pāṭaliputtasmiṃ, bhikkhunī me kaniṭṭhikā;
::

::gathalast
Saṅghamittāti nāmena, vissutā sā bahussutā.
::

::hangnum
22\.
::

::gatha1
Narindasamaṇindassa, mahābodhidumindato;
::

::gathalast
Dakkhiṇaṃ sākhamādāya, tathā bhikkhuniyo varā.
::

::hangnum
23\.
::

::gatha1
Āgacchatū’ti pesehi, rañño no pitu santikaṃ;
::

::gathalast
Pabbājessati sā therī, āgatā itthiyo imā.
::

::hangnum
24\.
::

::gatha1
‘‘Sādhu’’ti vatvā gaṇhitvā, rājā bhiṅkāramuttamaṃ;
::

::gathalast
‘‘Mahāmeghavanuyyānaṃ, dammi saṅghassi’maṃ iti.
::

::hangnum
25\.
::

::gatha1
Mahindatherassa kare, dakkhiṇodakamā’kirī;
::

::gathalast
Mahiyā patite toye, akampittha mahā mahī.
::

::hangnum
26\.
::

::gatha1
‘‘Tasmā kampati bhūmī’’ti, bhūmipālo apucchi taṃ;
::

::gathalast
Patiṭṭhitattā dīpamhi, sāsanassā’ti so bravi.
::

::hangnum
27\.
::

::gatha1
Therassa upanāmesi, jātipupphāni jātimā;
::

::gathalast
Thero rājagharaṃ gantvā, tassa dakkhiṇato ṭhito.
::

::hangnum
28\.
::

::gatha1
Rukkhamhi picule aṭṭha, pupphamuṭṭhī samokirī;
::

::gathalast
Tatthāpi puthavī kampi, puṭṭho tassā’ha kāraṇaṃ.
::

::hangnum
29\.
::

::gatha1
Ahosi tiṇṇaṃ buddhānaṃ, kāle’pi idha mālako;
::

::gathalast
Narindasaṅghakammatthaṃ, bhavissati idānipi.
::

::hangnum
30\.
::

::gatha1
Rājagehā uttarato, cārupokkharaṇiṃ agā;
::

::gathalast
Tattakā neva pupphāni, thero tatthāpi okiri.
::

::hangnum
31\.
::

::gatha1
Tatthā’pi puthuvī kampi, puṭṭho tassā’ha kāraṇaṃ;
::

::gathalast
‘‘Jantaghara pokkharaṇī, ayaṃ hessati bhūmipa’’.
::

::hangnum
32\.
::

::gatha1
Tasseva {pb:M:0.0082} rājagehassa, gantvāna dvārakoṭṭhakaṃ;
::

::gathalast
Tattakehe’va pupphehi, taṃ ṭhānaṃ pūjayī isi.
::

::hangnum
33\.
::

::gatha1
Tatthāpi puthuvīkampi, haṭṭhalomo atīvaso;
::

::gathalast
Rājā taṃ kāraṇaṃ pucchi, thero tassā’ha kāraṇaṃ.
::

::hangnum
34\.
::

::gatha1
Imamhi kappe buddhānaṃ, tiṇṇannaṃ bodhirukkhato;
::

::gathalast
Ānetvā dakkhiṇāsākhā, ropitā idha bhūmipa.
::

::hangnum
35\.
::

::gatha1
Tathāgatassa amhākaṃ, bodhisākhāpi dakkhiṇā;
::

::gathalast
Imasmiṃyeva ṭhānamhi, patiṭṭhissati bhūmipa.
::

::hangnum
36\.
::

::gatha1
Tato’gamā mahāthero, mahāmucalamālakaṃ;
::

::gathalast
Tattakāneva pupphāni, tasmiṃ ṭhāne samokiri.
::

::hangnum
37\.
::

::gatha1
Tathāpi puthavī kampi, puṭṭho tassā’ha kāraṇaṃ;
::

::gathalast
Saṅghassu posathā gāraṃ, idha hessati bhūmipa.
::

::hangnum
38\.
::

::gatha1
Pañhambamālakaṭṭhānaṃ, tato’gamā mahīpati;
::

::gathalast
Supakkaṃ ambapakkañca, vaṇṇagandharasuttamaṃ.
::

::hangnum
39\.
::

::gatha1
Mahantaṃ upanāmesi, rañño uyyānapālako;
::

::gathalast
Taṃ therassupanāmesi, rājā atimanoramaṃ.
::

::hangnum
40\.
::

::gatha1
Thero nisīdanākāraṃ, dassesi janatā hito;
::

::gathalast
Attharāpesi tattheva, rājā attharaṇaṃ varaṃ.
::

::hangnum
41\.
::

::gatha1
Adā tattha nisinnassa, therassambaṃ mahīpati;
::

::gathalast
Thero taṃ paribhuñjitvā, ropanatthāya rājino.
::

::hangnum
42\.
::

::gatha1
Ambaṭṭhikaṃ adā rājā, taṃ sayaṃ tattha ropayi;
::

::gathalast
Hatthe tassoparithero, dhovi tassa viruḷhiyā.
::

::hangnum
43\.
::

::gatha1
Taṃ khaṇaṃyeva bījamhā, tamhā nikkhamma aṅkuro;
::

::gathalast
Kamenā’ti mahārukkho, pattapakkadharo ahu.
::

::hangnum
44\.
::

::gatha1
Taṃ pāṭihāriyaṃ disvā, parisā sā sarājikā;
::

::gathalast
Namassamānā aṭṭhāsi, there hatthatanuruhā.
::

::hangnum
45\.
::

::gatha1
Thero {pb:M:0.0083} tadā pupphamuṭṭhi, aṭṭha tattha samokiri;
::

::gathalast
Tathāpi puthavīkampi, puṭṭho tassā’ha kāraṇaṃ.
::

::hangnum
46\.
::

::gatha1
Saṅghassappannalābhānaṃ, anekesaṃ narādhipa;
::

::gathalast
Saṅgammabhājanaṭhānaṃ, idaṃ ṭhānaṃ bhavissati.
::

::hangnum
47\.
::

::gatha1
Tato gantvā catussāla-ṭhānaṃ tattha samokiri;
::

::gathalast
Tattakāneva pupphāni, kampi tatthāpi medinī.
::

::hangnum
48\.
::

::gatha1
Taṃ kampakāraṇaṃ pucchi, rājā thero viyākari;
::

::gathalast
Tiṇṇannaṃ pubbabuddhānaṃ, rājuyyāna paṭiggahe.
::

::hangnum
49\.
::

::gatha1
Dāna vatthunā’haṭāni, dīpavāsīhi sabbato;
::

::gathalast
Idha ṭhapetvā bhojesuṃ, sasaṅghe sugate tayo.
::

::hangnum
50\.
::

::gatha1
Idāni pana ettheva, catussālā bhavissati;
::

::gathalast
Saṅghassa idha bhattaggaṃ, bhavissati narādhipa.
::

::hangnum
51\.
::

::gatha1
Mahathūpaṭhitaṭhānaṃ, ṭhānāṭhānavidūtato;
::

::gathalast
Agamāsi mahāthero, mahindo dīpadīpano.
::

::hangnum
52\.
::

::gatha1
Tadā antoparikkhepe, rājuyyānassa khuddikā;
::

::gathalast
Kakudhavhā ahu vāpī, tasso’pari jalantike.
::

::hangnum
53\.
::

::gatha1
Thūpārahaṃ thalaṭhānaṃ, ahu there tahiṃ gate;
::

::gathalast
Rañño campakapupphānaṃ, puṭakāna’ṭṭha āharuṃ.
::

::hangnum
54\.
::

::gatha1
Tāni campakapupphāni, rājā therassu’pānayi;
::

::gathalast
Thero campakapupphehi, tehi pūjesi taṃ phalaṃ.
::

::hangnum
55\.
::

::gatha1
Tatthāpi puthavī kampi, rājā taṃ kampakāraṇaṃ;
::

::gathalast
Pucchi thero’nu pubbena, āhataṃ kampakāraṇaṃ.
::

::hangnum
56\.
::

::gatha1
Idaṃ ṭhānaṃ mahārāja, catubuddha nisevitaṃ;
::

::gathalast
Thūpārahaṃ hitatthāya, sukhatthāya ca pāṇinaṃ.
::

::hangnum
57\.
::

::gatha1
Imamhi kappe paṭhamaṃ, kakusandho jino ahu;
::

::gathalast
Sabba dhammavidū satthā, sabbalokānukampako.
::

::hangnum
58\.
::

::gatha1
Mahātitthavhayaṃ āsi, mahāmeghavanaṃ idaṃ;
::

::gathalast
Nagaraṃ abhayaṃ nāma, puratthimadisāya’hu.
::

::hangnum
59\.
::

::gatha1
Kadamba nadiyā pāre, tattha rājā’bhayo ahu;
::

::gathalast
Ojadīpoti nāmena, ayaṃ dīpo tadāahu.
::

::hangnum
60\.
::

::gatha1
Rakkhasehi {pb:M:0.0084} janasse’ttha, rogo pajjarako ahu;
::

::gathalast
Kakusandho dasabalo, disvāna tadupaddavaṃ.
::

::hangnum
61\.
::

::gatha1
Taṃ gantvā sattavinayaṃ, pavattiṃ sāsanassa ca;
::

::gathalast
Kātuṃ imasmiṃ dīpasmiṃ, karuṇā balacodito.
::

::hangnum
62\.
::

::gatha1
Cattālīsasahassehi, tādīhi parivārito;
::

::gathalast
Nabhasā’gamma aṭṭhāsi, devakūṭamhi pabbate.
::

::hangnum
63\.
::

::gatha1
Sambuddhassā’nubhāvena, rogo pajjarako idha;
::

::gathalast
Upasanto mahārāja, dīpamhi sakale tadā.
::

::hangnum
64\.
::

::gatha1
Kattha ṭhito adhiṭṭhāsi, narissara munissaro;
::

::gathalast
Sabbe maṃ ajja passantu, ojadīpamhi mānusā.
::

::hangnum
65\.
::

::gatha1
Āgantukāmā sabbeva, manussā mama santikaṃ;
::

::gathalast
Āgacchantu akicchena, khippañcāpi mahāmuni.
::

::hangnum
66\.
::

::gatha1
Obhāsayantaṃ munindaṃ taṃ, obhāsantañca pabbataṃ;
::

::gathalast
Rājā ca nāgarā ceva, disvā khippaṃ upāgamuṃ.
::

::hangnum
67\.
::

::gatha1
Devatā balidānatthaṃ, manussā ca tahiṃ gatā;
::

::gathalast
Devatā iti maññiṃsu, sasaṅghaṃ lokanāyakaṃ.
::

::hangnum
68\.
::

::gatha1
Rājā so munirājaṃ taṃ, atihaṭṭho’bhi vādiya;
::

::gathalast
Nimantayitvā bhattena, ānetvā purasanti kaṃ.
::

::hangnum
69\.
::

::gatha1
Sasaṅghassa munindassa, nisajjārahamuttamaṃ;
::

::gathalast
Ramaṇīyamidaṃ ṭhāna-masambādhanti cintiya.
::

::hangnum
70\.
::

::gatha1
Kārite maṇḍape ramme, pallaṅkesu vare sutaṃ;
::

::gathalast
Nisīdāpesi sambuddhaṃ, sasaṅghaṃ idha bhūpati.
::

::hangnum
71\.
::

::gatha1
Nisinnampi ca passantā, sasaṅghaṃ lokanāyakaṃ;
::

::gathalast
Dīpe manussā ānesuṃ, paṇṇākāre samantato.
::

::hangnum
72\.
::

::gatha1
Attano khajjabhojjehi, tehi tehā’bhatehi ca;
::

::gathalast
Santappesi sasaṅghaṃ taṃ, rājā so lokanāyakaṃ.
::

::hangnum
73\.
::

::gatha1
Idheva pacchābhattaṃ taṃ, nisinnassa jinassa so;
::

::gathalast
Mahā titthakamuyyānaṃ, rājā’dā dakkhiṇaṃ varaṃ.
::

::hangnum
74\.
::

::gatha1
Akālapupphā {pb:M:0.0085} laṅkāre, mahātitthavane tadā;
::

::gathalast
Paṭiggahite buddhena, akampittha mahāmahī.
::

::hangnum
75\.
::

::gatha1
Ettheva so nisīditvā, dhammaṃ desesi nāyako;
::

::gathalast
Cattālīsa sahassāni, pattā maggaphalaṃ narā.
::

::hangnum
76\.
::

::gatha1
Divāvihāraṃ katvāna, mahātitthavane jino;
::

::gathalast
Sāyaṇhasamaye gantvā, bodhiṭhānārahaṃ mahi.
::

::hangnum
77\.
::

::gatha1
Nisinno tattha appetvā, samādhiṃ vuṭṭhito tato;
::

::gathalast
Iti cintayi sambuddho, hitatthaṃ dīpavāsinaṃ.
::

::hangnum
78\.
::

::gatha1
Ādāya dakkhiṇaṃ sākhaṃ, bodhito me sirīsato;
::

::gathalast
Āgacchatu rūpanandā, bhikkhunī sahabhikkhunī.
::

::hangnum
79\.
::

::gatha1
Tassa taṃ cittamaññāya, sā therī tadanantaraṃ;
::

::gathalast
Gahetvā tattha rājānaṃ, upasaṅkamma taṃ taruṃ.
::

::hangnum
80\.
::

::gatha1
Lekhaṃ dakkhiṇasākhāya, dāpetvāna mahiddhikā;
::

::gathalast
Manosilāya chinnaṃ taṃ, ṭhitaṃ hemakaṭāhake.
::

::hangnum
81\.
::

::gatha1
Iddhiyā bodhimādāya, sapañcasata bhikkhunī;
::

::gathalast
Idhā’netvā mahārāja, devatā parivāritā.
::

::hangnum
82\.
::

::gatha1
Sasuvaṇṇa kaṭāhaṃ taṃ, sambuddhena pasārite;
::

::gathalast
Ṭhapesi dakkhiṇe hatthe, taṃ gahetvā tathāgato.
::

::hangnum
83\.
::

::gatha1
Patiṭṭhāpetuṃ pādāsi, bodhiṃ rañño’bhayassa taṃ;
::

::gathalast
Mahātitthamhi uyyāne, patiṭṭhāpesi bhūpati.
::

::hangnum
84\.
::

::gatha1
Tato gantvāna sambuddho,
::

::gatha2
Ito uttarato pana;
::

::gatha3
Sirīsamālake ramme,
::

::gathalast
Nisīditvā tathāgato.
::

::hangnum
85\.
::

::gatha1
Janassa dhammaṃ desesi, dhammābhisamayo tahiṃ;
::

::gathalast
Vīsatiyā sahassānaṃ, pāṇānaṃ āsi bhūmipa.
::

::hangnum
86\.
::

::gatha1
Tatopi uttaraṃ gantvā, thūparāmamahiṃ jino;
::

::gathalast
Nisinno tattha appetvā, samādhiṃ vuṭṭhito tato.
::

::hangnum
87\.
::

::gatha1
Dhammaṃ {pb:M:0.0086} desesi sambuddho, parisāya tahiṃpana;
::

::gathalast
Dasapāṇa sahassāni, pattamaggaphalāna’huṃ.
::

::hangnum
88\.
::

::gatha1
Attano dhammakaraṇaṃ, manussānaṃ namassituṃ;
::

::gathalast
Datvā saparivāraṃ taṃ, ṭhapetvā idha bhikkhuniṃ.
::

::hangnum
89\.
::

::gatha1
Saha bhikkhusahassena, mahādevañca sāvakaṃ;
::

::gathalast
Ṭhapetvā idha sambuddho, tato pācinato pana.
::

::hangnum
90\.
::

::gatha1
Ṭhito ratanamālamhi, janaṃ samanusāsiya;
::

::gathalast
Sasaṅgho nabhamuggantvā, jambudīpaṃ jino agā.
::

::hangnum
91\.
::

::gatha1
Imamhi kappe dutiyaṃ, koṇāgamana nāyako;
::

::gathalast
Ahu sabbavidū satthā, sabbalokānukampako.
::

::hangnum
92\.
::

::gatha1
Mahānāmavhayaṃ āsi, mahāmeghavanaṃ idaṃ;
::

::gathalast
Vaḍḍhamānapuraṃ nāma, dakkhiṇāya disāya’hu.
::

::hangnum
93\.
::

::gatha1
Samiddho nāma nāmena, tattha rājā tadā ahu;
::

::gathalast
Nāmena varadīpo’ti, ayaṃ dīpo tadā ahu.
::

::hangnum
94\.
::

::gatha1
Dubbuṭṭhupaddavo ettha, varadīpe tadā ahu;
::

::gathalast
Jino sakoṇāgamano, disvāna tadupaddavaṃ.
::

::hangnum
95\.
::

::gatha1
Taṃ hutvā sattavinayaṃ, pavattiṃ sāsanassa ca;
::

::gathalast
Kātuṃ imasmiṃ dīpasmīṃ, karuṇā balacodito.
::

::hangnum
96\.
::

::gatha1
Tiṃsa bhikkhusahassehi, tādīhi parivārito;
::

::gathalast
Nabhasā’gamma aṭṭhāsi, nabhe sumanakūṭake.
::

::hangnum
97\.
::

::gatha1
Sambuddhassā’nubhāvena, dubbuṭṭhi sā khayaṃ gatā;
::

::gathalast
Sāsanāntaradhānattā, suvuṭṭhi ca tadāahu.
::

::hangnum
98\.
::

::gatha1
Tatta ṭhito adhiṭṭhāsi, narissaramunissaro;
::

::gathalast
Sabbeva ajja passantu, varadīpamhi mānusā.
::

::hangnum
99\.
::

::gatha1
Āgantukāmā sabbeva, manussā mama santikaṃ;
::

::gathalast
Āgacchantu akicchena, khippañcā’ti mahāmuni.
::

::hangnum
100\.
::

::gatha1
Mahāsattaṃ munindaṃ taṃ, obhāsantañca pabbataṃ;
::

::gathalast
Rājā ca nāgarā ceva, disvā khippamupāgamuṃ.
::

::hangnum
101\.
::

::gatha1
Devatābalidānatthaṃ{pb:M:0.0087}, manussā ca tahiṃ gatā;
::

::gathalast
Devatā iti maññiṃsu, sasaṅghaṃ lokanāyakaṃ.
::

::hangnum
102\.
::

::gatha1
Rājā so munirājaṃ taṃ, atihaṭṭho’bhivādiya;
::

::gathalast
Nimantayitvā bhattena, ānetvā purasantikaṃ.
::

::hangnum
103\.
::

::gatha1
Sasaṅghassa munindassa, nisajjāraha muttamaṃ;
::

::gathalast
Ramaṇīyamidaṃ ṭhānaṃ, asambādhanti cintiya.
::

::hangnum
104\.
::

::gatha1
Kārite maṇḍape ramme, pallaṅkesu varesu taṃ;
::

::gathalast
Nisīdāpayi sambuddhaṃ, sasaṅghaṃ idha bhūpati.
::

::hangnum
105\.
::

::gatha1
Nisinnampi’dha passantā, sasaṅghaṃ lokanāyakaṃ;
::

::gathalast
Dīpe manussā ānesuṃ, paṇṇākāre samantato.
::

::hangnum
106\.
::

::gatha1
Attano khajjabhojjehi,
::

::gatha2
Tehi tehā’bha tehi ca;
::

::gatha3
Santappesi sasaṅghaṃ taṃ,
::

::gathalast
Rājā so loka nāyakaṃ.
::

::hangnum
107\.
::

::gatha1
Idheva pacchābhattaṃ taṃ, nisinnassa jinassa so;
::

::gathalast
Mahānāmakamuyyānaṃ, rājā’dā dakkhiṇaṃ varaṃ.
::

::hangnum
108\.
::

::gatha1
Akālapupphālaṅkāre, mahānāmavane tadā;
::

::gathalast
Paṭiggahite buddhena, akampittha mahāmahī.
::

::hangnum
109\.
::

::gatha1
Ettheva so nisīditvā, dhammaṃ desesi nāyako;
::

::gathalast
Tadā tiṃsa sahassāni, pattā maggaphalaṃ narā.
::

::hangnum
110\.
::

::gatha1
Divāvihāraṃ katvāna, mahānāmavane jino;
::

::gathalast
Sāyaṇhasamaye gantvā, pubbadhodhiṭhitaṃ mahiṃ.
::

::hangnum
111\.
::

::gatha1
Nisinno tattha appetvā, samādhiṃ vuṭṭhito tato;
::

::gathalast
Iti cintesi sambuddho, hitatthaṃ dīpavāsinaṃ.
::

::hangnum
112\.
::

::gatha1
Ādāya dakkhiṇaṃ sākhaṃ, mamodumbarabodhito;
::

::gathalast
Āyātu kanakadattā, bhikkhunī sahabhikkhunī.
::

::hangnum
113\.
::

::gatha1
Tassa taṃ cittamaññāya, sā therī tadanantaraṃ;
::

::gathalast
Gahetvā tattha rājānaṃ, upasaṅkamma taṃ taruṃ.
::

::hangnum
114\.
::

::gatha1
Lekhaṃ {pb:M:0.0088} dakkhiṇasākhāya, dāpetvāna mahiddhikā;
::

::gathalast
Manosilāya chinnaṃ taṃ, ṭhitaṃ hemakaṭāhake.
::

::hangnum
115\.
::

::gatha1
Iddhiyā bodhimādāya, sapañcasahabhikkhunī;
::

::gathalast
Idhāgantvā mahārāja, devatāparivāritā.
::

::hangnum
116\.
::

::gatha1
Sasuvaṇṇakaṭāhaṃ taṃ, sambuddhena pasārite;
::

::gathalast
Ṭhapesi dakkhiṇe hatthe, taṃ gahetvā tathāgato.
::

::hangnum
117\.
::

::gatha1
Patiṭṭhāpetuṃ rañño’dā, samiddhassa sataṃ tahiṃ;
::

::gathalast
Mahānāmamhi uyyāne, patiṭṭhāpesi bhūpati.
::

::hangnum
118\.
::

::gatha1
Tato gantvāna sambuddho, sirīsamālakuttare;
::

::gathalast
Janassa dhammaṃ desesi, nisinno nāgamālake.
::

::hangnum
119\.
::

::gatha1
Taṃ dhammadesanaṃ sutvā, dhammābhisamayo tahiṃ;
::

::gathalast
Vīsatiyā sahassānaṃ, pāṇānaṃ āsi bhūmipa.
::

::hangnum
120\.
::

::gatha1
Pubbabuddhanisinnaṃ taṃ, ṭhānaṃ gantvā puruttaraṃ;
::

::gathalast
Nisinno tattha appetvā, samādhiṃ vuṭṭhito tato.
::

::hangnum
121\.
::

::gatha1
Dhammaṃ desesi sambuddho, parisāya tahiṃ pana;
::

::gathalast
Dasapāṇasahassāni, pattā maggaphalaṃ ahuṃ.
::

::hangnum
122\.
::

::gatha1
Kāyabandhanadhātuṃ so, manussehi namassituṃ;
::

::gathalast
Datvā saparivāraṃ taṃ, ṭhapetvā idha bhikkhuniṃ.
::

::hangnum
123\.
::

::gatha1
Saha bhikkhusahassena, mahāsummañca sāvakaṃ;
::

::gathalast
Ṭhapetvā idha sambuddho, oraṃ ratanamālato.
::

::hangnum
124\.
::

::gatha1
Ṭhapetvā sudassane māle, janaṃ samanusāsiya;
::

::gathalast
Sasaṅgho nabhamuggamma, jambudīpaṃ jino agā.
::

::hangnum
125\.
::

::gatha1
Imamhi kappe tatiyaṃ, kassapo gottato jino;
::

::gathalast
Ahu sabbavidū satthā, sabbalokānukampako.
::

::hangnum
126\.
::

::gatha1
Mahāmeghavanaṃ āsi, mahāsāgaranāmakaṃ;
::

::gathalast
Visālaṃ nāma nagaraṃ, pacchimāya disāya’hu.
::

::hangnum
127\.
::

::gatha1
Jayanto nāma nāmena, tattha rājā tadā ahu;
::

::gathalast
Nāmena maṇḍadīpoti, ayaṃ dīpo tadā ahu.
::

::hangnum
128\.
::

::gatha1
Tadā {pb:M:0.0089} jayantarañño ca, rañño kaniṭṭhabhātu ca;
::

::gathalast
Yuddhaṃ upaṭṭhitaṃ āsi, bhiṃsanaṃ sattahiṃsanaṃ.
::

::hangnum
129\.
::

::gatha1
Kassapo so dasabalo, tena yuddhena pāṇinaṃ;
::

::gathalast
Mahantaṃ byasanaṃ disvā, mahākāruṇiko muni.
::

::hangnum
130\.
::

::gatha1
Taṃ hantvā sattavinayaṃ, pavattiṃ sāsanassa ca;
::

::gathalast
Kātuṃ imasmiṃ dīpasmiṃ, karuṇābalacodito.
::

::hangnum
131\.
::

::gatha1
Vīsatiyā sahassehi, tādīhi parivārito;
::

::gathalast
Nabhasā’gamma aṭṭhāsi, subhakūṭamhi pabbate.
::

::hangnum
132\.
::

::gatha1
Tatraṭhito adhiṭṭhāsi, narissara munissaro;
::

::gathalast
‘‘Sabbe maṃ ajja passantu, maṇḍadīpamhi mānusā.
::

::hangnum
133\.
::

::gatha1
Āgantukāmā sabbeva, mānusā mama santikaṃ;
::

::gathalast
Āgacchantu akicchena, khippañcā’ti mahāmuni.
::

::hangnum
134\.
::

::gatha1
Obhāsantaṃ munindaṃ taṃ, obhāsantañca pabbakaṃ;
::

::gathalast
Rājā ca nāgarā ceva, disvā khippaṃ upāgamuṃ.
::

::hangnum
135\.
::

::gatha1
Attano attano patta-vijayāya janā bahū;
::

::gathalast
Devatā balidānatthaṃ, taṃ pabbatamupāgatā.
::

::hangnum
136\.
::

::gatha1
Devatā iti maññiṃsu, sasaṅghaṃ lokanāyakaṃ;
::

::gathalast
Rājā ca so kumāro ca, yuddhamujjhiṃsu vimhitā.
::

::hangnum
137\.
::

::gatha1
Rājā so munirājaṃ taṃ, atihaṭṭho’bhivādiya;
::

::gathalast
Nimantayitvā bhattena, ānetvā purasantikaṃ.
::

::hangnum
138\.
::

::gatha1
Sasaṅghassa munindassa, nisajjārahamuttamaṃ;
::

::gathalast
Ramaṇīyamidaṃ ṭhāna-masambādhanti cintiya.
::

::hangnum
139\.
::

::gatha1
Kārite maṇḍape ramme, pallaṅkesu varesu taṃ;
::

::gathalast
Nisīdāpesi sambuddhaṃ, sasaṅghaṃ idha bhūpati.
::

::hangnum
140\.
::

::gatha1
Nisinnampidha passantā, sasaṅghaṃ lokanāyakaṃ;
::

::gathalast
Dīpe manussā ānesuṃ, paṇṇākāre samantato.
::

::hangnum
141\.
::

::gatha1
Attano khajjabhojjehi, tehi tehā’bhatehi ca;
::

::gathalast
Sasantappesi sasaṅghaṃ taṃ, rājā so lokanāyakaṃ.
::

::hangnum
142\.
::

::gatha1
Idhe’va pacchābhattaṃ taṃ, nisinnassa jinassa so;
::

::gathalast
Mahāsāgaramuyyānaṃ, rājā’dā dakkhiṇaṃ varaṃ.
::

::hangnum
143\.
::

::gatha1
Akālapupphalaṅkāre{pb:M:0.0090}, mahāsāgarakānane;
::

::gathalast
Paṭiggahite buddhena, akampittha mahāmahī.
::

::hangnum
144\.
::

::gatha1
Ettheva so nisīditvā, dhammaṃ desesi nāyako;
::

::gathalast
Tadā vīsaṃ sahassāni, sotāpattiphalaṃ narā.
::

::hangnum
145\.
::

::gatha1
Divā vihāraṃ katvāna, mahāsāgarakānane;
::

::gathalast
Sāyanhe sugato gantvā, pubbabodhiṭṭhitaṃ mahiṃ.
::

::hangnum
146\.
::

::gatha1
Nisinno tattha appetvā, samādhiṃ vuṭṭhito tato;
::

::gathalast
Iti cintesi sambuddho, hitatthaṃ dīpavāsinaṃ.
::

::hangnum
147\.
::

::gatha1
Ādāya dakkhiṇaṃ sākhaṃ, mama nigrodhabodhito;
::

::gathalast
Sudhammā bhikkhunī etu, idāni sahabhikkhunī.
::

::hangnum
148\.
::

::gatha1
Tassa taṃ cittamaññāya, sā therī tadanantaraṃ;
::

::gathalast
Gahetvā tattha rājānaṃ, upasaṅkamma taṃ taruṃ.
::

::hangnum
149\.
::

::gatha1
Lekhaṃ dakkhiṇasākhāya, dāpetvāna mahiddhikā;
::

::gathalast
Manosilāya chinnaṃ taṃ, ṭhitaṃ hemakaṭāyake.
::

::hangnum
150\.
::

::gatha1
Iddhiyā bodhimādāya, sapañcasatabhikkhunī;
::

::gathalast
Idhānetvā mahārāja, devatāparivāritā.
::

::hangnum
151\.
::

::gatha1
Sasuvaṇṇakaṭāhaṃ taṃ, sambuddhena pasārite;
::

::gathalast
Ṭhapesi dakkhiṇe hatthe, taṃ gahetvā tathāgato.
::

::hangnum
152\.
::

::gatha1
Patiṭṭhāpetuṃ rañño’dā, jayantassa sataṃ tahiṃ;
::

::gathalast
Mahāsāgaramuyyāne, patiṭṭhāpesi bhūpati.
::

::hangnum
153\.
::

::gatha1
Tato gantvāna sambuddho, nāgamāḷakauttare;
::

::gathalast
Dhanassa dhammaṃ desesi, nisinno’sokamāḷake.
::

::hangnum
154\.
::

::gatha1
Taṃ dhammadesanaṃ sutvā, dhammābhisamayo tahiṃ;
::

::gathalast
Ahu pāṇasahassānaṃ, catunnaṃ manujādhipa.
::

::hangnum
155\.
::

::gatha1
Pubbabuddhanisitaṃ taṃ, ṭhānaṃ gantvā punuttaraṃ;
::

::gathalast
Nisinno tattha appetvā, samādhiṃ vuṭṭhito tato.
::

::hangnum
156\.
::

::gatha1
Dhammaṃ desesi sambuddho, parisāya tahiṃ pana;
::

::gathalast
Dasapāṇasahassāni, pattamaggaphalāna’huṃ.
::

::hangnum
157\.
::

::gatha1
Jalasāṭikadhātuṃ {pb:M:0.0091} so, manassehi namassituṃ;
::

::gathalast
Datvā saparivāraṃ taṃ; Ṭhapetvā idha bhikkhunī.
::

::hangnum
158\.
::

::gatha1
Saha bhikkhusahassena, sabbanandiñca sāvakaṃ;
::

::gathalast
Ṭhapetvā nadīto oraṃ, so sudassanamāḷato.
::

::hangnum
159\.
::

::gatha1
Somanasse māḷakasmiṃ, janaṃ samanusāsiya;
::

::gathalast
Saṅghena nabhamuggantvā, jambudīpaṃ jino agā.
::

::hangnum
160\.
::

::gatha1
Ahu imasmiṃ kappasmiṃ, catutthaṃ gotamo jino;
::

::gathalast
Sabbadhammavidū satthā, sabbalokānukampako.
::

::hangnum
161\.
::

::gatha1
Paṭhamaṃ so idhāgantvā, yakkhaniddhamanaṃ akā;
::

::gathalast
Dutiyaṃ punarāgamma, nāgānaṃ damanaṃ akā.
::

::hangnum
162\.
::

::gatha1
Kalyāṇiyaṃ maṇiakkhi nāgenā’bhinimantito;
::

::gathalast
Tatiyaṃ punarāgamma, sasaṅgho tattha bhuñjiya.
::

::hangnum
163\.
::

::gatha1
Pubbabodhiṭhitaṭhānaṃ, thūpaṭhānamidampi ca;
::

::gathalast
Paribhogadhātuṭhānañca, nisajjāyo’pabhuñjiya.
::

::hangnum
164\.
::

::gatha1
Pubbabuddhaṭhitaṭṭhānā, oraṃ gantvā mahāmuni;
::

::gathalast
Laṃkādīpe lokadīpo, manussābhāvato tadā.
::

::hangnum
165\.
::

::gatha1
Dīpaṭṭhaṃ devasaṅghañca, nāge samanusāsiya;
::

::gathalast
Sasaṅgho nabhamuggantvā, jambudīpaṃ jino agā.
::

::hangnum
166\.
::

::gatha1
Evaṃ ṭhānamidaṃ rāja, catubuddhanisevitaṃ;
::

::gathalast
Tasmiṃ ṭhāne mahārāja, thūpo hessati’nāgate.
::

::hangnum
167\.
::

::gatha1
Buddhasārīradhātūnaṃ, doṇadhātunidhānavā;
::

::gathalast
Vīsaṃhatthasataṃ ucco, hemamālī’ti vissuto.
::

::hangnum
168\.
::

::gatha1
Ahameva kāressāmi, icchāha puthavissaro;
::

::gathalast
Idha aññāni kiccāni, bahūni tava bhūmipa.
::

::hangnum
169\.
::

::gatha1
Tāni kārehi nattāte, kāressati imaṃ pana;
::

::gathalast
Mahānāgassa te bhātu, uparājassa atrajo.
::

::hangnum
170\.
::

::gatha1
So yaṭṭhālayatissoti, rājā hessata’nāgate;
::

::gathalast
Rājā goṭṭhābhayo nāma, tassa putto bhavissati.
::

::hangnum
171\.
::

::gatha1
Tassa {pb:M:0.0092} putto kākavaṇṇa-tisso nāma bhavissati;
::

::gathalast
Tassa rañño suto rāja, mahārājā bhavissati.
::

::hangnum
172\.
::

::gatha1
Duṭṭhagāmaṇisaddena, pākaṭo’bhayanāmako;
::

::gathalast
Kāressatī’dha thūpaṃ so, mahā tejiddhivikkamo.
::

::hangnum
173\.
::

::gatha1
Iccāha thero therassa, vacane ne’ttha bhūpati;
::

::gathalast
Ussāpesi silāthambhaṃ, taṃ pavattiṃ likhāpiya.
::

::hangnum
174\.
::

::gatha1
Rammaṃ mahāmeghavanaṃ, tissārāmaṃ mahāmahī;
::

::gathalast
Mahāmahindathero so, paṭiggayha mahiddhiko.
::

::hangnum
175\.
::

::gatha1
Akampo kampayitvāna, mahiṃ ṭhānesu aṭṭhasu;
::

::gathalast
Piṇḍāya pavisitvāna, nagaraṃ sāgarūpamaṃ.
::

::hangnum
176\.
::

::gatha1
Rañño ghare bhattakiccaṃ, katvā nikkhamma mandiraṃ;
::

::gathalast
Nisajja nandanavane, aggikkhandhopamaṃ tahiṃ.
::

::hangnum
177\.
::

::gatha1
Suttaṃ janassa desetvā, sahassaṃ mānuse tahiṃ;
::

::gathalast
Pāpayitvā maggaphalaṃ, mahāmeghavane vasi.
::

::hangnum
178\.
::

::gatha1
Tatiye divase thero, rājagehamhi bhuñjiya;
::

::gathalast
Nisajja nandanavane, desiyā’sivisopamaṃ.
::

::hangnum
179\.
::

::gatha1
Pāpayitvā’bhisamayaṃ, sahassapurise tato;
::

::gathalast
Tissārāmaṃ agā thero, rājā ca sutadesano.
::

::hangnum
180\.
::

::gatha1
Theraṃ upanisīditvā, so pucchi jinasāsanaṃ;
::

::gathalast
Patiṭṭhitannu bhante’ti, na tāva manujā’dhipa.
::

::hangnum
181\.
::

::gatha1
Uposathādikammatthaṃ, jinā’ṇāya janādhipa;
::

::gathalast
Sīmāya idha baddhāya, patiṭṭhissati sāsanaṃ.
::

::hangnum
182\.
::

::gatha1
Icca’bravi mahāthero, taṃ rājā idamabravi;
::

::gathalast
Sambuddhā’ṇāya antohaṃ, vassissāmi jutindhara.
::

::hangnum
183\.
::

::gatha1
Tasmā katvā puraṃ anto-sīmaṃ bandhatha sajjukaṃ;
::

::gathalast
Iccā’bravi mahārājā, thero taṃ idhamabravi.
::

::hangnum
184\.
::

::gatha1
Evaṃ sati tuvaṃyeva, pajāna puthavissara;
::

::gathalast
Sīmāya gamanaṭṭhānaṃ, bandhissāma mayaṃ hitaṃ.
::

::hangnum
185\.
::

::gatha1
‘‘Sādhū’’ti {pb:M:0.0093} vatvā bhūmindo, devindo viya nandanā;
::

::gathalast
Mahāmeghavanārammā, pāvisi mandiraṃ sakaṃ.
::

::hangnum
186\.
::

::gatha1
Catutthe divase thero, rañño gehamhi bhuñjiya;
::

::gathalast
Nisajja nandanavane, desesa’namanaggiyaṃ.
::

::hangnum
187\.
::

::gatha1
Pāyetvā’matapānaṃ so, sahassapurise tahiṃ;
::

::gathalast
Mahāmeghavanārāmaṃ, mahāthero upāgami.
::

::hangnum
188\.
::

::gatha1
Pāto bheriṃ carāpetvā, maṇḍayitvā puraṃ varaṃ;
::

::gathalast
Vihāragāmimaggañca, vihārañca samantato.
::

::hangnum
189\.
::

::gatha1
Rathesabho rathaṭṭho so, sabbālaṅkārabhūsito;
::

::gathalast
Sahāmacco sahorodho, sayoggabalavāhano.
::

::hangnum
190\.
::

::gatha1
Mahatā parivārena, sakārāmamupāgami;
::

::gathalast
Tattha there upagantvā, vanditvā vandanārahe.
::

::hangnum
191\.
::

::gatha1
Saha therehi gantvāna, nadiyo’parititthakaṃ;
::

::gathalast
Tato kasanto agami, hemanaṅgalamādiya.
::

::hangnum
192\.
::

::gatha1
Mahāpadumo kuñjaro ca, ubho nāgā sumaṅgalā;
::

::gathalast
Suvaṇṇanaṅgale yuttā, paṭhame kuntamāḷake.
::

::hangnum
193\.
::

::gatha1
Caturaṅgamahā seno, saha therehi khattiyo;
::

::gathalast
Gahetvā naṅgalaṃ sītaṃ, dassayitvā arindamo.
::

::hangnum
194\.
::

::gatha1
Samalaṅkataṃ puṇṇaghaṭaṃ, nānārāgaṃ dhajaṃ subhaṃ;
::

::gathalast
Pātiṃ candanacuṇṇañca, soṇṇarajata daṇḍakaṃ.
::

::hangnum
195\.
::

::gatha1
Ādāsaṃ pupphabharitaṃ, samuggaṃ kusumagghiyaṃ;
::

::gathalast
Toraṇakadalīchattādiṃ, gahititthi parivārito.
::

::hangnum
196\.
::

::gatha1
Nānāturiya saṅghuṭṭho, balogha parivārito;
::

::gathalast
Thutimaṅgalagītehi, pūrayanto catuddisaṃ.
::

::hangnum
197\.
::

::gatha1
Sādhukāra ninādeti, celukkhepasatehi ca;
::

::gathalast
Mahatā chaṇapujāya, kasanto bhūmipo agā.
::

::hangnum
198\.
::

::gatha1
Vihārañca purañceva, kurumāno padakkhiṇaṃ;
::

::gathalast
Sīmāya gamanaṭhānaṃ, nadiṃ patvā samāpayi.
::

::hangnum
199\.
::

::gatha1
Kenakena nimittena, sīmā ettha gatāti ce;
::

::gathalast
Evaṃ sīmāgataṭhānaṃ, icchamānā nibodhatha.
::

::hangnum
200\.
::

::gatha1
Najjāpāsāṇatitthamhi{pb:M:0.0094}, pāsāṇe kuḍḍavāṭakaṃ;
::

::gathalast
Tato kumbalavāṭaṃ taṃ, mahānipaṃ tato agā.
::

::hangnum
201\.
::

::gatha1
Tato kukudhapāḷiṅgo, mahāaṅgaṇago tato;
::

::gathalast
Tato khujjamadhulañca, maruttapokkharaṇiṃtato.
::

::hangnum
202\.
::

::gatha1
Vijayārāma uyyāne, uttaradvārakoṭṭha go;
::

::gathalast
Gajakumbhaka pāsāṇaṃ, thusavaṭṭhika majjhago.
::

::hangnum
203\.
::

::gatha1
Abhaye balākapāsāṇaṃ, mahāsusāna majjhago;
::

::gathalast
Dīghapāsāṇakaṃ gantvā, kammāradeva gāmato.
::

::hangnum
204\.
::

::gatha1
Nigrodha maṅgaṇaṃ gantvā, hiyagallasamīpake;
::

::gathalast
Diyāvasabrāhmaṇassa, devokaṃ pubbadakkhiṇaṃ.
::

::hangnum
205\.
::

::gatha1
Tato telumapāliṅgo,
::

::gatha2
Tato tālacatukkago;
::

::gatha3
Assamaṇḍalavāmena,
::

::gathalast
Dve kadambā ajāyisuṃ.
::

::hangnum
206\.
::

::gatha1
Tato marumbatittaṅgo, tato uddhaṃ nidiṃ agā;
::

::gathalast
Paṭhama cetiya pācine, dve kadambā ajāyisuṃ.
::

::hangnum
207\.
::

::gatha1
Senindaguttarajjamhi, damiḷā dakasuddhikā;
::

::gathalast
Nadiṃ dūranti bandhitvā, nagarāsannamakaṃsu taṃ.
::

::hangnum
208\.
::

::gatha1
Jīva mānakadambañca, antosīmagataṃ ahu;
::

::gathalast
Mataka dambatīrena, sīmāuddakadambagā.
::

::hangnum
209\.
::

::gatha1
Sīhasinā natitthena, uggantvā tīrato vajaṃ;
::

::gathalast
Pāsāṇatitthaṃ gantvāna, nimittaṃ ghaṭṭayi isi.
::

::hangnum
210\.
::

::gatha1
Nimittetu pane’tasmiṃ, ghaṭṭite devamānusā;
::

::gathalast
Sādhukāraṃ pavattesuṃ, sāsanaṃ suppatiṭṭhitaṃ.
::

::hangnum
211\.
::

::gatha1
Rañño dinnāya sītāya, nimitte parikittayi;
::

::gathalast
Dvattiṃsamāḷakatthañca, thūpārāmatthameva ca.
::

::hangnum
212\.
::

::gatha1
Nimitte kittayitvāna, mahāthero mahāmati;
::

::gathalast
Sīmantaranimitte ca, kittayitvā yathāvidhiṃ.
::

::hangnum
213\.
::

::gatha1
Abandhī {pb:M:0.0095} sabbā sīmāyo, tasmiṃyeva dinevasī;
::

::gathalast
Mahāmahī akampittha, sīmābandhe samāpite.
::

::hangnum
214\.
::

::gatha1
Pañcame divase thero, rañño gehamhi bhuñjiya;
::

::gathalast
Nisajja nandanavane, suttantaṃ khajjanīyakaṃ.
::

::hangnum
215\.
::

::gatha1
Mahājanassa desetvā, sahassaṃ mānuse tahiṃ;
::

::gathalast
Pāyetvā amataṃ pānaṃ, mahāmeghavane vasī.
::

::hangnum
216\.
::

::gatha1
Chaṭṭhepi divase thero, raññogehamhi bhuñjiya;
::

::gathalast
Nisajja nandanavane, sutta gomaya piṇḍikaṃ.
::

::hangnum
217\.
::

::gatha1
Desayitvā desanaññū, mahassaṃyeva mānuse;
::

::gathalast
Pāpayitvā’bhisamayaṃ, mahā meghavane vasī.
::

::hangnum
218\.
::

::gatha1
Sattamepi dine thero, rājagehamhi bhuñjiya;
::

::gathalast
Nisajja nandanavane, dhammacakkappavattanaṃ.
::

::hangnum
219\.
::

::gatha1
Suttantaṃ desayitvāna, sahassaṃyeva mānuse;
::

::gathalast
Pāpayitvā’bhisamayaṃ, mahā meghavane vasi.
::

::hangnum
220\.
::

::gatha1
Evañhi aṭṭha navama-sahassāni jutindharo;
::

::gathalast
Kārayitvā’bhisamayaṃ, divaseheva sattati.
::

::hangnum
221\.
::

::gatha1
Taṃ mahānandanavanaṃ, vuccate tena tādinā;
::

::gathalast
Sāsanajotitaṭṭhāna-mīti jotivanaṃ iti.
::

::hangnum
222\.
::

::gatha1
Tissarāmamhi kāresi,
::

::gatha2
Rājā therassa ādito;
::

::gatha3
Pāsādaṃ sīghamukkāya,
::

::gathalast
Sukkhā petvāna mattikā.
::

::hangnum
223\.
::

::gatha1
Pāsādo kāḷakābhāso,
::

::gatha2
Āsi so tena taṃ tahiṃ;
::

::gathalast
Kāḷapāsāda pariveṇa-mīti saṅkhamupāgataṃ.
::

::hangnum
224\.
::

::gatha1
Tato mahābodhigharaṃ, lohapāsāda meva ca;
::

::gathalast
Salākaggañca kāresi, bhattasālañca sādhukaṃ.
::

::hangnum
225\.
::

::gatha1
Bahūni {pb:M:0.0096} pariveṇāni, sādhu pokkharaṇīpi ca;
::

::gathalast
Rattiṭhāna divāṭhāna-pabhutīni ca kārayi.
::

::hangnum
226\.
::

::gatha1
Tassa nahānapāpassa, nhānapokkharaṇītaṭe;
::

::gathalast
Sunahātapariveṇanti, pariveṇaṃ pavuccati.
::

::hangnum
227\.
::

::gatha1
Tassa caṅkamitaṭhāne, dīpa dīpassa sādhuno;
::

::gathalast
Vuccate pariveṇaṃ taṃ, dīghacaṅkamanaṃ iti.
::

::hangnum
228\.
::

::gatha1
Aggaphalasamāpattiṃ, samāpajja yahiṃ tuso;
::

::gathalast
Phalagga pariveṇanti, etaṃ tena pavuccati.
::

::hangnum
229\.
::

::gatha1
Apassiya apassenaṃ, thero tattha nisīdiso;
::

::gathalast
Therā passaya pariveṇaṃ, etaṃ tena pavuccati.
::

::hangnum
230\.
::

::gatha1
Bahū marugaṇā yattha, upāsiṃsu upaccataṃ;
::

::gathalast
Teneva taṃ marugaṇa-pariveṇanti vuccati.
::

::hangnum
231\.
::

::gatha1
Senāpatitassa rañño, therassa dīghasandako;
::

::gathalast
Kāresi cūḷapāsādaṃ, mahāthambhehi aṭṭhahi.
::

::hangnum
232\.
::

::gatha1
Dīghasanda senāpati-pariveṇanti taṃ tahiṃ;
::

::gathalast
Vuccate pariveṇaṃ taṃ, pamukhaṃ pamukhākaraṃ.
::

::hangnum
233\.
::

::gatha1
Devānaṃpiyavacano’paguḷanāmo,
::

::gatha2
Laṃkāyaṃ paṭhamamimaṃ mahāvihāraṃ;
::

::gatha3
Rājā so sumatimahāmahindatheraṃ,
::

::gathalast
Āgammā malamatimetthakārayitthāti.
::

::centre
Sujanappasāda saṃvegatthāya kate mahāvaṃse
::

::centre
Mahāvihārapaṭiggahako nāma
::

::centre
Pannarasamo paricchedo.
::

### Soḷasama pariccheda

#### Cetiyapabbatavihāra paṭiggahako

::hangnum
1\.
::

::gatha1
Pure {pb:M:0.0097} caritvā piṇḍāya, karitvā janasaṅgahaṃ;
::

::gathalast
Rājagehamhi bhuñjanto, kārento rājasaṅgahaṃ.
::

::hangnum
2\.
::

::gatha1
Chabbasadivase thero, mahāmeghavane vasī;
::

::gathalast
Āsaḷhasukkapakkhassa, terase divase pana.
::

::hangnum
3\.
::

::gatha1
Rājagehamhi bhuñjitvā, mahārañño mahāmati;
::

::gathalast
Mahā’ppamādasuttantaṃ, desayitvā tato ca so.
::

::hangnum
4\.
::

::gatha1
Vihārakaraṇaṃ icchaṃ, tattha cetiyapabbate;
::

::gathalast
Nikkhamma purimadvārā, agā cetiyapabbataṃ.
::

::hangnum
5\.
::

::gatha1
Theraṃ tattha gataṃ sutvā, rathaṃ āruyha bhūpati;
::

::gathalast
Deviyo dve ca ādāya, therassānupadaṃ akā.
::

::hangnum
6\.
::

::gatha1
Therā nāgacatukkamhi, nahātvā rahade tahiṃ;
::

::gathalast
Pabbatārohaṇatthāya, aṭṭhaṃsu paṭipāṭiyā.
::

::hangnum
7\.
::

::gatha1
Rājā rathā tado’ruyha, sabbe there’bhivādayi;
::

::gathalast
Uṇhe kilante kiṃrāja, āgatosī’ti ahute.
::

::hangnum
8\.
::

::gatha1
Tumhākaṃ gamanāsaṅkī, āgatomhī’ti bhāsite;
::

::gathalast
Idheva vassaṃ vasituṃ, āgatamhā’ti bhāsiya.
::

::hangnum
9\.
::

::gatha1
Tassūpanāyikaṃ thero, khandhakaṃ khandhakovido;
::

::gathalast
Kathesi rañño taṃ sutvā, bhāgineyyo ca rājino.
::

::hangnum
10\.
::

::gatha1
Mahāriṭṭho mahāmacco, pañcapaññāsabhātuhi;
::

::gathalast
Saddhiṃ jeṭṭhakaniṭṭhehi, rājānamabhito ṭhito.
::

::hangnum
11\.
::

::gatha1
Yācitvā tadahu ceva, pabbajuṃ therasantike;
::

::gathalast
Pattārahattaṃ sabbepi, te khuragge mahāmatī.
::

::hangnum
12\.
::

::gatha1
Kantakacetiyaṭhāne, parito tadaheva so;
::

::gathalast
Kammāni ārabhāpetvā, leṇāni aṭṭhasaṭṭhiyo.
::

::hangnum
13\.
::

::gatha1
Agamāsi {pb:M:0.0098} puraṃ rājā, therā tattheva te vasuṃ;
::

::gathalast
Kāle piṇḍāya nagaraṃ, pavisantā’nukampakā.
::

::hangnum
14\.
::

::gatha1
Niṭṭhite leṇakammamhi, āsaḷhipuṇṇamāsiyaṃ;
::

::gathalast
Gantvā adāsi therānaṃ, rājā vihāradakkhiṇaṃ.
::

::hangnum
15\.
::

::gatha1
Dvattiṃsamāḷakānañca, vihārassa ca tassa kho;
::

::gathalast
Sīmaṃ sīmātigo thero, bandhitvā tadaheva so.
::

::hangnum
16\.
::

::gatha1
Tesaṃ pabbajjāpekkhānaṃ, akāsi upasampadaṃ;
::

::gathalast
Sabbesaṃ sabbapaṭhamaṃ, baddhe tumbarumāḷake.
::

::hangnum
17\.
::

::gatha1
Ete dvāsaṭṭhi arahanto, sabbe cetiyapabbate;
::

::gathalast
Tattha vassaṃ upagantvā, akaṃsu rājasaṅgahaṃ.
::

::hangnum
18\.
::

::gatha1
Devamanussagaṇagaṇitaṃ taṃ,
::

::gatha2
Tañca gaṇaṃ guṇavitthatakittiṃ;
::

::gatha3
Yānamupacca ca mānayamānā,
::

::gathalast
Puññacayaṃ vipulaṃ akariṃsūti.
::

::centre
Sujanapasādasaṃvegatthāya kate mahāvaṃse
::

::centre
Cetiyapabbatavihārapaṭiggahako nāma
::

::centre
Soḷasamo paricchedo.
::

### Sattarasama pariccheda

#### Dhātuāgamano

::hangnum
1\.
::

::gatha1
Vutthavasso pavāretvā, kattikapuṇṇamāsiyaṃ;
::

::gathalast
Avoce’daṃ mahārājaṃ, mahāthero mahāmati.
::

::hangnum
2\.
::

::gatha1
Ciradiṭṭho hi sambuddho, satthā no manujādhipa;
::

::gathalast
Anāthavāsaṃ avasimha, natthi no pūjiyaṃ idha.
::

::hangnum
3\.
::

::gatha1
‘‘Bhāsittha nanu bhanteme, sambuddho nibbuto’’ iti;
::

::gathalast
Āha dhātūsu diṭṭhesu, diṭṭho hoti jino’’ iti.
::

::hangnum
4\.
::

::gatha1
Vidito {pb:M:0.0099} vo adhippāyo, thūpassa kāraṇe mayā;
::

::gathalast
Kāressāmi ahaṃ thūpaṃ, tumhe jānātha dhātuyo.
::

::hangnum
5\.
::

::gatha1
Mantehi sumanenāti, thero rājānamabravi;
::

::gathalast
Rājā’ha sāmaṇeraṃ taṃ, kuto lacchāma dhātuyo.
::

::hangnum
6\.
::

::gatha1
Vibhūsayitvā nagaraṃ, maggañca manujādhipa;
::

::gathalast
Uposathī sapariso, hatthiṃ āruyha maṅgalaṃ.
::

::hangnum
7\.
::

::gatha1
Setacchattaṃ dhārayanto, tālāvacarasaṃhito;
::

::gathalast
Mahānāgavanuyyānaṃ, sāyanhasamaye vaja.
::

::hangnum
8\.
::

::gatha1
Dhātubhedaññuno rāja, dhātuyo tattha lacchasi;
::

::gathalast
Icchāha sāmaṇero so, sumano taṃ sumānasaṃ.
::

::hangnum
9\.
::

::gatha1
Thero’tha rājakulato, gantvā cetiyapabbataṃ;
::

::gathalast
Āmantiya sāmaṇeraṃ, sumanaṃ sumano gatiṃ.
::

::hangnum
10\.
::

::gatha1
Ehi tvaṃ bhadra sumana, gantvā pupphapuraṃ varaṃ;
::

::gathalast
Ayyakaṃ te mahārājaṃ, evaṃ no vacanaṃ vada.
::

::hangnum
11\.
::

::gatha1
Sahāyo te mahārāja, mahārājā maruppiyo;
::

::gathalast
Pasanno buddhasamaye, thūpaṃ kāretumicchati.
::

::hangnum
12\.
::

::gatha1
Munino dhātuyo dehi, pattaṃ bhuttañca satthunā;
::

::gathalast
Sarīradhātuyo santi, bahavo hi tavantike.
::

::hangnum
13\.
::

::gatha1
Pattapūrā gahetvā tā, gantvā devapuraṃ varaṃ;
::

::gathalast
Sakkaṃ devānamindaṃ taṃ, evaṃ no vacanaṃ vada.
::

::hangnum
14\.
::

::gatha1
Tilokadakkhiṇeyyassa, dāṭhādhātu ca dakkhiṇā;
::

::gathalast
Tavantikamhi devinda, dakkhiṇakkhakadhātu ca.
::

::hangnum
15\.
::

::gatha1
Dāṭhaṃ tvameva pūjehi, akkhakaṃ dehi satthuno;
::

::gathalast
Laṃkādīpassa kiccesu, māpamajja surādhipa.
::

::hangnum
16\.
::

::gatha1
‘‘Evaṃ bhante’’ti vatvā so, sāmaṇero mahiddhiko;
::

::gathalast
Taṅkhaṇaṃyeva agamā, dhammāsokassa santikaṃ.
::

::hangnum
17\.
::

::gatha1
Sālamūlamhi ṭhapitaṃ, mahābodhiṃ tahiṃ sutaṃ;
::

::gathalast
Kattikacchaṇapūjāhi, pūjiyaṃ tañca addasa.
::

::hangnum
18\.
::

::gatha1
Therassa {pb:M:0.0100} vacanaṃ vatvā, rājato laddhadhātuyo;
::

::gathalast
Pattapūraṃ gahetvāna, himavantamupāgami.
::

::hangnum
19\.
::

::gatha1
Himavante ṭhapetvāna, sadhātuṃ pattamuttamaṃ;
::

::gathalast
Devindasantikaṃ gantvā, therassa vacanaṃ bhaṇi.
::

::hangnum
20\.
::

::gatha1
Cūḷāmaṇi cetiyamhā, gahetvā dakkhiṇakkhakaṃ;
::

::gathalast
Sāmaṇerassa pādāsi, sakko devānamissaro.
::

::hangnum
21\.
::

::gatha1
Taṃ dhātuṃ dhātupattañca, ādāya sumano tato;
::

::gathalast
Āgamma cetiyagiriṃ, therassa’dāsi taṃ yati.
::

::hangnum
22\.
::

::gatha1
Mahānāgavanuyyānaṃ, vuttenā vidhinā’gamā;
::

::gathalast
Sāyanhāsamaye rājā, rājasenā purakkhato.
::

::hangnum
23\.
::

::gatha1
Ṭhapesi dhātuyo sabbā, thero tattheva pabbate;
::

::gathalast
Missakaṃ pabbataṃ tasmā, āhu cetiya pabbataṃ.
::

::hangnum
24\.
::

::gatha1
Ṭhapetvā dhātupattaṃ taṃ, thero cetiyapabbate;
::

::gathalast
Gahetvā akkhakaṃ dhātuṃ, saṅketaṃ sagaṇo’gamā.
::

::hangnum
25\.
::

::gatha1
Sacāyaṃ munino dhātu, chattaṃ namatu me sayaṃ;
::

::gathalast
Jaṇṇukehi karīdhātu, dhātucaṅkoṭako ayaṃ.
::

::hangnum
26\.
::

::gatha1
Sirasmiṃ me patiṭṭhātu, āgamma saha dhātuko;
::

::gathalast
Iti rājā vicintesi, cintitaṃ taṃ tathā ahu.
::

::hangnum
27\.
::

::gatha1
Amatenā’bhisittova, ahu haṭṭho’ti bhūpati;
::

::gathalast
Sīsato taṃ gahetvāna, hatthikkhandhe ṭhapesitaṃ.
::

::hangnum
28\.
::

::gatha1
Haṭṭho hattī kuñcanādaṃ, akā kampittha medinī;
::

::gathalast
Tato nāgo nivattitvā, sathera balavāhano.
::

::hangnum
29\.
::

::gatha1
Puratthimena dvārena, pavisitvā puraṃ subhaṃ;
::

::gathalast
Dakkhiṇena ca dvārena, nikkhamitvā tato puna.
::

::hangnum
30\.
::

::gatha1
Thūpārāme cetiyassa, ṭhānato pacchato kataṃ;
::

::gathalast
Pamojavatthuṃ gantvāna, bodhiṭhāne nivattiya.
::

::hangnum
31\.
::

::gatha1
Puratthāvadano aṭhā, thūpaṭhānaṃ tadā hitaṃ;
::

::gathalast
Kadambapupphaādāri-vallīhi citakaṃ ahu.
::

::hangnum
32\.
::

::gatha1
Manussadevo {pb:M:0.0101} devehi, taṃ ṭhānaṃ rakkhitaṃ suciṃ;
::

::gathalast
Sodhāpetvā bhūsayitvā, taṅkhaṇaṃyeva sādhukaṃ.
::

::hangnum
33\.
::

::gatha1
Dhātuṃ oropanatthāya, ārabhī hatthikkhandhato;
::

::gathalast
Nāgo na icchitaṃ rājā, theraṃ pucchittha taṃ manaṃ.
::

::hangnum
34\.
::

::gatha1
Attano khandhasamake, ṭhāne ṭhapanamicchati;
::

::gathalast
Dhātuoropanaṃ tena, na iṭṭhamī’ti so bravi.
::

::hangnum
35\.
::

::gatha1
Āṇāpetvā khaṇaṃyeva,
::

::gatha2
Sukkhāto’bhayavāpito;
::

::gatha3
Sukkhakaddama khaṇḍehi,
::

::gathalast
Citā petvāna taṃ samaṃ.
::

::hangnum
36\.
::

::gatha1
Alaṅkaritvāna bahudhā, rājā taṃ ṭhānamuttamaṃ;
::

::gathalast
Oropetvā hatthikkhandhā, dhātuṃ tattha ṭhapesitaṃ.
::

::hangnum
37\.
::

::gatha1
Dhātārakkhaṃ saṃvidhāya, ṭhapetvā tattha hatthinaṃ;
::

::gathalast
Dhātuthūpassa karaṇe, rājā turitamānaso.
::

::hangnum
38\.
::

::gatha1
Bahū manusse yojetvā, itthikākaraṇe lahuṃ;
::

::gathalast
Dhātukiccaṃ vicintento, sāmacco pāvisī puraṃ.
::

::hangnum
39\.
::

::gatha1
Mahāmahindatthero tu, mahā meghavanaṃ subhaṃ;
::

::gathalast
Sagaṇo abhigantvāna, tattha vāsamakappayi.
::

::hangnum
40\.
::

::gatha1
Rattiṃ nāgo’nupariyāti, taṃ ṭhānaṃ so sadhātu kaṃ;
::

::gathalast
Bodhiṭhānamhi sālāya, divāṭhāti sadhātuko.
::

::hangnum
41\.
::

::gatha1
Vatthussa tasso’parito, thūpaṃ theramatānu go;
::

::gathalast
Jaṅghāmattaṃ citāpetvā, katipāhena bhūpati.
::

::hangnum
42\.
::

::gatha1
Tattha dhātupatiṭṭhānaṃ, ghosāpetvā upāgami;
::

::gathalast
Tato tato samanto ca, samāgami mahājano.
::

::hangnum
43\.
::

::gatha1
Tasmiṃ samāgame dhātu, hatthikkhandhā nagāggatā;
::

::gathalast
Sattatālappamāṇamhi, dissanti nabhasiṭṭhitā.
::

::hangnum
44\.
::

::gatha1
Vimhāpayanti janataṃ, yamakaṃ pāṭihāriyaṃ;
::

::gathalast
Kaṇṇambamūle buddho’va, akari lomahaṃsanaṃ.
::

::hangnum
45\.
::

::gatha1
Tato {pb:M:0.0102} nikkhantajālāhi, jaladhārāhi cā’sakiṃ;
::

::gathalast
Ayaṃ obhāsitā’sittā, sabbālaṃkāmahī mahu.
::

::hangnum
46\.
::

::gatha1
Parinibbānamañcamhi, nipannena jinena hi;
::

::gathalast
Kataṃ mahāadhiṭṭhāna-pañcakaṃ pañcacakkhunā.
::

::hangnum
47\.
::

::gatha1
Gayhamānā mahābodhi sākhāsokena dakkhiṇā;
::

::gathalast
Chijjitvāna sayaṃyeva, patiṭṭhātu kaṭāhake.
::

::hangnum
48\.
::

::gatha1
Patiṭṭhahitvā sā sākhā, chabbaṇṇarasmiyo subhā;
::

::gathalast
Rañjayantī disā sabbā, phalapattehi muccatu.
::

::hangnum
49\.
::

::gatha1
Sasuvaṇṇakaṭāhā sā, uggantvāna manoramā;
::

::gathalast
Adissamānā sattāhaṃ, himagabbhamhi tiṭṭhatu.
::

::hangnum
50\.
::

::gatha1
Thūpārāme patiṭṭhantaṃ, mama dakkhiṇaakkhakaṃ;
::

::gathalast
Karotu nabhamuggantvā, yamayaṃ pāṭihāriyaṃ.
::

::hangnum
51\.
::

::gatha1
Laṅkā laṅkārabhūtamhi, hemamālikacetiye;
::

::gathalast
Patiṭṭhahantiyo dhātu, doṇamattā pamāṇato.
::

::hangnum
52\.
::

::gatha1
Buddhavesadharā hutvā, uggantvā nabhasiṭṭhitā;
::

::gathalast
Patiṭṭhaṃ tu karitvāna, yamakaṃ pāṭihāriyaṃ.
::

::hangnum
53\.
::

::gatha1
Adhiṭṭhānāni pañce’va, adhiṭṭhāsi tathāgato;
::

::gathalast
Akāsi tasmā sā dhātu, tadā taṃ pāṭihāriyaṃ.
::

::hangnum
54\.
::

::gatha1
Ākāsā otaritvā sā, aṭṭhābhūpassa muddhani;
::

::gathalast
Atīvahaṭṭho taṃ rājā, patiṭṭhāpesi cetiye.
::

::hangnum
55\.
::

::gatha1
Patiṭṭhitāya tassā ca, dhātuyā cetiye tadā;
::

::gathalast
Ahu mahābhūmicālo, abbhuto lomahaṃsano.
::

::hangnum
56\.
::

::gatha1
Evaṃ acintiyā buddhā, buddhadhammā acintiyā;
::

::gathalast
Acintiye pasannānaṃ, vipāko hoti acintiyo.
::

::hangnum
57\.
::

::gatha1
Taṃ pāṭihāriyaṃ disvā, pasīdiṃsu jane janā;
::

::gathalast
Mattābhayo rājaputto, kaniṭṭho rājino pana.
::

::hangnum
58\.
::

::gatha1
Munissare pasīditvā, yācitvāna narissaraṃ;
::

::gathalast
Purisānaṃ sahassena, saha pabbajisāsane.
::

::hangnum
59\.
::

::gatha1
Cetārigāmato {pb:M:0.0103} cāpi, dvāramaṇḍalatopi ca;
::

::gathalast
Vihīrabījato cāpi, tathā gallakapiṭṭhito.
::

::hangnum
60\.
::

::gatha1
Tatho’patissagāmā ca, pañca pañca satāni ca;
::

::gathalast
Pabbajuṃ dārakā haṭṭhā, jātasaddhā tathāgate.
::

::hangnum
61\.
::

::gatha1
Evaṃ purā bāhirā ca, sabbe pabbajitā tadā;
::

::gathalast
Tiṃsa bhikkhusahassāni, ahesuṃ jinasāsane.
::

::hangnum
62\.
::

::gatha1
Thūpārāme thūpavaraṃ, niṭṭhāpetvā mahīpati;
::

::gathalast
Ratanādīhi’nekehi, sadā pūjamakārayi.
::

::hangnum
63\.
::

::gatha1
Rājorodhā khattiyā ca, amaccā nāgarā tathā;
::

::gathalast
Sabbe janapadā ceva, pujā’kaṃsu visuṃ visuṃ.
::

::hangnum
64\.
::

::gatha1
Thūpapubbaṅgamaṃ rājā, vihāraṃ tattha kārayi;
::

::gathalast
Thūpārāmoti tene’sa, vihāro vissuto ahu.
::

::hangnum
65\.
::

::gatha1
Sakadhātusarīrakena ce’vaṃ,
::

::gatha2
Parinibbānagatopi lokanātho;
::

::gatha3
Janakāyahitaṃ sukhañca sammā,
::

::gathalast
Bahudhā’kāsi ṭhite jine kathāvakāti.
::

::centre
Sujanappasādasaṃvegatthāya kate mahāvaṃse
::

::centre
Dhātuagamano nāma
::

::centre
Sattarasamo paricchedo.
::

### Aṭṭhārasama pariccheda

#### Mahābodhiggahaṇo

::hangnum
1\.
::

::gatha1
Mahābodhiñca theriñca, āṇāpetuṃ mahīpati;
::

::gathalast
Therena vuttavacanaṃ, saramāno sake ghare.
::

::hangnum
2\.
::

::gatha1
Antovasse’ka divasaṃ, nisinno therasantike;
::

::gathalast
Sahā’maccehi mantetvā, bhāgineyyaṃ sayaṃ sakaṃ.
::

::hangnum
3\.
::

::gatha1
Ariṭṭhanāmakā’maccaṃ{pb:M:0.0104}, tasmiṃ kamme niyojituṃ;
::

::gathalast
Mantvā āmantayitvāna, idaṃ vacanamabravi.
::

::hangnum
4\.
::

::gatha1
Tā sakkhissasi…, dhammāsokassa santikā;
::

::gathalast
Mahābodhiṃ saṅghamittaṃ, theriṃ ānayituṃ idha.
::

::hangnum
5\.
::

::gatha1
Sakkhissāmi ahaṃ deva, ānetuṃ taṃ duve tato;
::

::gathalast
Idhā’gato pabbajituṃ, sace lacchāmi mānada.
::

::hangnum
6\.
::

::gatha1
Evaṃ hotūti vatvāna, rājā taṃ tattha pesayi;
::

::gathalast
So therassa ca rañño ca, sāsanaṃ gayha vandiya.
::

::hangnum
7\.
::

::gatha1
Assayujasukkapakkhe, nikkhanto dutiye’hani;
::

::gathalast
Sānuyutto jambukole, nāvamāruyha paṭṭane.
::

::hangnum
8\.
::

::gatha1
Mahodamiṃ karitvāna, therādhiṭṭhānayogato;
::

::gathalast
Nikkhantadivaseyeva, rammaṃ pupphapuraṃ agā.
::

::hangnum
9\.
::

::gatha1
Tadā tu anulādevī, pañcakaññāsatehi ca;
::

::gathalast
Antepurikaitthīnaṃ, saddhiṃ pañcasatehi ca.
::

::hangnum
10\.
::

::gatha1
Dasasīlaṃ samādāya, kāsāya vasanā suci;
::

::gathalast
Pabbajjāpekkhi nisekhā, pekkhanti theriyā’gamaṃ.
::

::hangnum
11\.
::

::gatha1
Nagarasse’kadesamhi, ramme bhikkhunupassaye;
::

::gathalast
Kārāpite narindena, vāsaṃ kappesi subbatā.
::

::hangnum
12\.
::

::gatha1
Upāsikāhi tāhe’sa, vutto bhikkhunupassayo;
::

::gathalast
Upāsikā vihāroti, tena laṃkāya vissuto.
::

::hangnum
13\.
::

::gatha1
Bhāgineyyo mahā’riṭṭho, dhammāsokassa rājino;
::

::gathalast
Appetvā rājasandesaṃ, therasandesa’mabravi.
::

::hangnum
14\.
::

::gatha1
Bhātujayā sahāyassa, rañño te rājakuñjara;
::

::gathalast
Ākaṅkhamānā pabbajjaṃ, niccaṃ vasati saññatā.
::

::hangnum
15\.
::

::gatha1
Saṅghamittaṃ bhikkhuniṃ taṃ, pabbājetuṃ visajjaya;
::

::gathalast
Tāya saddhiṃ mahābodhi-dakkhiṇasākhameva ca.
::

::hangnum
16\.
::

::gatha1
Theriyā ca tamevatthaṃ, abravi therabhāsitaṃ;
::

::gathalast
Gantvā pitusamīpaṃ sā, therī theramataṃ bravī.
::

::hangnum
17\.
::

::gatha1
Āha {pb:M:0.0105} rājā tuvaṃ amma, apassanto kathaṃ ahaṃ;
::

::gathalast
Sokaṃ vinodayissāmi, puttanattaviyogajaṃ.
::

::hangnum
18\.
::

::gatha1
Āha sā me mahārāja, bhātuno vacanaṃ garu;
::

::gathalast
Pabbājanīyā ca bahū, gantabbaṃ tattha tena me.
::

::hangnum
19\.
::

::gatha1
‘‘Satthaghātamanārahā, mahābodhimahīruhā;
::

::gathalast
Kathannu sākhaṃ gaṇissaṃ’’, iti rājā vicintayī.
::

::hangnum
20\.
::

::gatha1
Amaccassa mahādeva-nāmakassa matena so;
::

::gathalast
Bhikkhusaṅghaṃ nimantetvā, bhojetvā pucchi bhūpatiṃ.
::

::hangnum
21\.
::

::gatha1
Bhante laṃkaṃ mahābodhi, pesetabbā nu kho iti;
::

::gathalast
Thero moggaliputto so, pesetabbāti bhāsiya.
::

::hangnum
22\.
::

::gatha1
Kataṃ mahāadhiṭṭhāna-pañcakaṃ pañcacakkhunā;
::

::gathalast
Ābhāsi rañño taṃ sutvā, tussitvā dharaṇīpati.
::

::hangnum
23\.
::

::gatha1
Sattayojanikaṃ maggaṃ, so mahābodhigāminaṃ;
::

::gathalast
Sodhāpetvāna sakkaccaṃ, bhūsāpeti anekadhā.
::

::hangnum
24\.
::

::gatha1
Suvaṇṇaṃ nīharāpesi, kaṭāhakaraṇāya ca;
::

::gathalast
Vissakammo ca āgantvā, satulādhārarūpavā.
::

::hangnum
25\.
::

::gatha1
‘‘Kaṭāhaṃ kiṃ pamāṇaṃ nu, karomī’ti apucchitaṃ;
::

::gathalast
‘‘Ñatvā pamāṇaṃ tvaṃyeva, karohi’’ iti bhāsiya.
::

::hangnum
26\.
::

::gatha1
Suvaṇṇā gahetvāna, hatthena parimajjiya;
::

::gathalast
Kaṭāhaṃ taṅkhaṇaṃyeva, nimminitvāna pakkami.
::

::hangnum
27\.
::

::gatha1
Navahatthaparikkhepaṃ, pañcahatthaṃ gabhīrato;
::

::gathalast
Tihatthavikkhambhayutaṃ, aṭṭhaṅgulaghanaṃ subhaṃ.
::

::hangnum
28\.
::

::gatha1
Yuvassa hatthino soṇḍa-pamāṇamukhavaṭṭikaṃ;
::

::gathalast
Gāhā petvāna taṃ rājā, bālasurasamappakaṃ.
::

::hangnum
29\.
::

::gatha1
Sattayojanadīghāya, vitthatāyati yojanaṃ;
::

::gathalast
Senāya caturaṅginyā, mahābhikkhugaṇena ca.
::

::hangnum
30\.
::

::gatha1
Upagamma mahābodhiṃ, nānālaṅkārabhūsitaṃ;
::

::gathalast
Nānāratanacittaṃ taṃ, vividhaddhajamāliniṃ.
::

::hangnum
31\.
::

::gatha1
Nānākusumasaṃkiṇṇaṃ{pb:M:0.0106}, nānāturiyaghositaṃ;
::

::gathalast
Senāya parivāretvā, parikkhipiya sāṇiyā.
::

::hangnum
32\.
::

::gatha1
Mahātherasahassena, pamukhena mahāgaṇe;
::

::gathalast
Raññaṃ pattābhisekānaṃ, sahassenā’dhikena ca.
::

::hangnum
33\.
::

::gatha1
Attānaṃ parivāretvā, mahābodhiñca sādhukaṃ;
::

::gathalast
Olokesi mahābodhiṃ, paggahetvāna añjaliṃ.
::

::hangnum
34\.
::

::gatha1
Tassā dakkhiṇasākhāya, catuhatthapamāṇakaṃ;
::

::gathalast
Ṭhānaṃ khandhañca vajjetvā, sākhā antaradhāyisuṃ.
::

::hangnum
35\.
::

::gatha1
Taṃ pāṭihāriyaṃ disvā, patīto puthavīpati;
::

::gathalast
‘‘Pūjema’haṃ mahābodhiṃ, rajjenā’hi udīriya.
::

::hangnum
36\.
::

::gatha1
Abhisiñci mahābodhīṃ, mahārajje mahīpati;
::

::gathalast
Pupphādīhi mahābodhiṃ, pūjetvāna padakkhiṇaṃ.
::

::hangnum
37\.
::

::gatha1
Katvā aṭṭhasu ṭhānesu, vanditvāna katañjalī;
::

::gathalast
Suvaṇṇakhacite pīṭhe, nānāratanamaṇḍite.
::

::hangnum
38\.
::

::gatha1
Svārohe yāva sāucce, taṃ suvaṇṇakaṭāhakaṃ;
::

::gathalast
Ṭhapāpetvāna āruyha, gahetuṃ sākhamuttamaṃ.
::

::hangnum
39\.
::

::gatha1
Ādiyitvāna sovaṇṇa tulikāya manosilaṃ;
::

::gathalast
Lekhaṃ datvāna sākhāya, saccakriyamakā iti.
::

::hangnum
40\.
::

::gatha1
‘‘Laṃkādīpaṃ yadi ito, gantabbaṃ urubodhiyā;
::

::gathalast
Nibbematiko buddhassa, sāsanamhi sace ahaṃ.
::

::hangnum
41\.
::

::gatha1
Sayaṃyeva mahābodhi-sākhāyaṃ dakkhiṇā subhā;
::

::gathalast
Chijjitvāna patiṭṭhātu, idha hemakaṭāhake.
::

::hangnum
42\.
::

::gatha1
Lekhaṭhāne mahābodhi, chijjitvā sayameva sā;
::

::gathalast
Gandhakaddamapūrassa, kaṭāhasso’pariṭṭhitā.
::

::hangnum
43\.
::

::gatha1
Mūlalekhāya upari, tiyaṅgulatiyaṅgule;
::

::gathalast
Dadaṃ manosilā lekhā, parikkhipi narissaro.
::

::hangnum
44\.
::

::gatha1
Ādiyā thūlamūlāni, khuddakāni’tarāhi tu;
::

::gathalast
Nikkhamitvā dasa dasa, jālībhūtā niotaruṃ.
::

::hangnum
45\.
::

::gatha1
Taṃ {pb:M:0.0107} pāṭihāriyaṃ disvā, rājā’tīva pamodito;
::

::gathalast
Tatthevā’kāsi ukkuṭṭhiṃ, samantā parisāpi ca.
::

::hangnum
46\.
::

::gatha1
Bhikkhusaṅgho sādhukāraṃ, tuṭṭhacitto pamodayi;
::

::gathalast
Celukkhepasahassāni, pavattiṃsu samantato.
::

::hangnum
47\.
::

::gatha1
Evaṃ satena mūlānaṃ, tattha sā gandhakaddame;
::

::gathalast
Patiṭṭhāsi mahābodhi, pasādentī mahājanaṃ.
::

::hangnum
48\.
::

::gatha1
Tassā khandho dasahattho, pañcasākhā manoramā;
::

::gathalast
Catuhatthā catuhatthā, dasaḍḍhaphalamaṇḍitā.
::

::hangnum
49\.
::

::gatha1
Sahassantu pasākhānaṃ, sākhānaṃ tāsamāsi ca;
::

::gathalast
Evaṃ āsi mahābodhi, manoharasiridharā.
::

::hangnum
50\.
::

::gatha1
Kaṭāhamhi mahābodhi-patiṭṭhitakkhaṇe mahī;
::

::gathalast
Akampi pāṭihīrāni, ahesuṃ vividhāni ca.
::

::hangnum
51\.
::

::gatha1
Sayaṃ nādehi tūriyānaṃ, devesu mānusesu ca;
::

::gathalast
Sādhukāraninādeti, devabrahmagaṇassa ca.
::

::hangnum
52\.
::

::gatha1
Meghānaṃ migapakkhinaṃ, yakkhādīnaṃ ravehi ca;
::

::gathalast
Ravehicamahīkampe, ekakolāhalaṃ ahu.
::

::hangnum
53\.
::

::gatha1
Bodhiyā phalapattehi, chabbaṇṇarasmiyo subhā;
::

::gathalast
Nikkhamitvā cakkavāḷaṃ, sakalā sobhayiṃsu ca.
::

::hangnum
54\.
::

::gatha1
Sakaṭāhā mahābodhi, uggantvāna tato nabhaṃ;
::

::gathalast
Aṭṭhāsi himagabbhamhi, sattāhāni adassanā.
::

::hangnum
55\.
::

::gatha1
Rājā oruyha pīṭhamhā, taṃ sattāhaṃ tahiṃ vasaṃ;
::

::gathalast
Niccaṃ mahābodhipūjaṃ, akāsi ca anekadhā.
::

::hangnum
56\.
::

::gatha1
Atīte tamhi sattāhe, sabbe himavalāvakā;
::

::gathalast
Pavisiṃsu mahābodhiṃ, sabbākā raṃsiyopi ca.
::

::hangnum
57\.
::

::gatha1
Suddhenakadisissittha, sākaṭāhe pattiṭṭhitā;
::

::gathalast
Mahājanassa sabbassa, mahābodhi manoramā.
::

::hangnum
58\.
::

::gatha1
Pavattamhi mahābodhi, vividhe pāṭihāriye;
::

::gathalast
Vimhāpayanti janataṃ, pathavītalamoruhi.
::

::hangnum
59\.
::

::gatha1
Pāṭihirehi’nekehi{pb:M:0.0108}, tehi so pīṇito puna;
::

::gathalast
Mahārājā mahābodhiṃ, mahārajjena pūjayi.
::

::hangnum
60\.
::

::gatha1
Mahābodhiṃ mahārajje-nābhisiñciya pūjayaṃ;
::

::gathalast
Nānāpūjāhi sattāhaṃ, puna tattheva so vasi.
::

::hangnum
61\.
::

::gatha1
Assayujasukkapakkhe, pannarasauposathe;
::

::gathalast
Aggahesi mahābodhiṃ, dvisattāhamaccaye tato.
::

::hangnum
62\.
::

::gatha1
Assayujakāḷapakkhe, catuddasauposathe;
::

::gathalast
Rathe subhe ṭhapetvāna, mahābodhiṃ rathesabho.
::

::hangnum
63\.
::

::gatha1
Pūjento taṃ dinaṃyeva, upanetvā sakaṃ puraṃ;
::

::gathalast
Alaṅkaritvā bahudhā, kāretvā maṇḍapaṃ subhaṃ.
::

::hangnum
64\.
::

::gatha1
Kattikasukkapakkhassa, dine pāṭipade tahiṃ;
::

::gathalast
Mahābodhiṃ mahāsāla-mūle pācinate subhe.
::

::hangnum
65\.
::

::gatha1
Ṭhapāpetvāna kāresi, pūjā’nekā dine dine;
::

::gathalast
Gāhato sattarasame, vivase tu navaṅkirā.
::

::hangnum
66\.
::

::gatha1
Sakiṃ yevaajāyiṃsu, tassā’nekanarādhipo;
::

::gathalast
Tuṭṭhacitto mahābodhiṃ, puna rajjena pūjayi.
::

::hangnum
67\.
::

::gatha1
Mahārajje’bhi siñcitvā, mahābodhiṃ mahissaro;
::

::gathalast
Kāresi ca mahābodhi-pūjā nānappakārakaṃ.
::

::hangnum
68\.
::

::gatha1
Iti kusumapure saresaraṃsā,
::

::gatha2
Bahuvidhacārudhajākulāvisālā;
::

::gatha3
Surucirapavaroru bodhipūjā,
::

::gathalast
Marunaracittavikāsinī ahosīti.
::

::centre
Sujanappasādasaṃvegatthāya kate mahāvaṃse
::

::centre
Mahābodhiggahaṇo nāma
::

::centre
Aṭṭhārasamo paricchedo.
::

### Ekūnavīsatima pariccheda

#### Bodhi āgamano

::hangnum
1\.
::

::gatha1
Mahābodhirakkhaṇatthaṃ{pb:M:0.0109}, aṭṭhārasa rathe sabho;
::

::gathalast
Devakulāni datvāna, aṭṭhāmaccā kulāni ca.
::

::hangnum
2\.
::

::gatha1
Aṭṭha brāhmaṇakulāni, aṭṭha vassakulāni ca;
::

::gathalast
Gopakānaṃ taracchānaṃ, kuliṅgānaṃ kulāni ca.
::

::hangnum
3\.
::

::gatha1
Tatheva pesakārānaṃ, kumbhakārānameva ca;
::

::gathalast
Sabbe sañcāpi senīnaṃ, nāgayakkhānameva ca.
::

::hangnum
4\.
::

::gatha1
Hemasajjughaṭeceva, datvā aṭṭhaṭṭha mānado;
::

::gathalast
Āropetvā mahābodhiṃ, nāvaṃ gaṅgāya bhūsitaṃ.
::

::hangnum
5\.
::

::gatha1
Saṅghamitta mahātherī, sahe kadasa bhikkhuniṃ;
::

::gathalast
Tathevā’ropayitvāna, ariṭṭhapamukhepi ca.
::

::hangnum
6\.
::

::gatha1
Nagarā nikkhamitvāna, viñjāṭavimaticcaso;
::

::gathalast
Tāmalitthiṃ anuppatto, sattāhene’va bhūpati.
::

::hangnum
7\.
::

::gatha1
Accuḷā rāhi pūjāyi, devānāgānarāpi ca;
::

::gathalast
Mahābodhiṃ pūjayantā, sattāhena’vupāgamuṃ.
::

::hangnum
8\.
::

::gatha1
Mahāsamuddatīramhi, mahābodhiṃ mahīpati;
::

::gathalast
Ṭhapāpetvāna pūjesi, mahārajjena so puna.
::

::hangnum
9\.
::

::gatha1
Mahābodhiṃ mahārajje, abhisiñcīyakāmado;
::

::gathalast
Aggasira sukkapakkhe, dine pāṭipade tato.
::

::hangnum
10\.
::

::gatha1
Uccāretuṃ mahābodhiṃ, tehiyeva’ṭṭha aṭṭhahi;
::

::gathalast
Sālamūlamhi dinnehi, dhātuggatakulehi so.
::

::hangnum
11\.
::

::gatha1
Ukkhipitvā mahābodhiṃ, galamattaṃ jalaṃ tahiṃ;
::

::gathalast
Ogāhetvā sanāvāya, patiṭṭhāpayi sādhukaṃ.
::

::hangnum
12\.
::

::gatha1
Nāvaṃ {pb:M:0.0110} āropayitvā taṃ, mahātheriṃ satherikaṃ;
::

::gathalast
Mahāriṭṭhaṃ mahāmaccaṃ, idaṃ vacanamabravi.
::

::hangnum
13\.
::

::gatha1
‘‘Ahaṃ rajjena tikkhattuṃ, mahābodhimapūjayiṃ;
::

::gathalast
Eva mevā’bhi pūjetu, rājā rajjena me sakhā’’.
::

::hangnum
14\.
::

::gatha1
Idaṃ vatvā mahārājā, tīre pañjaliko ṭhito;
::

::gathalast
Gacchamānaṃ mahābodhiṃ, passaṃ assūnivattayi.
::

::hangnum
15\.
::

::gatha1
Mahābodhi viyogena,
::

::gatha2
Dhammā soko sasokavā;
::

::gatha3
Kannitvā paridevitvā,
::

::gathalast
Agamāsi sakaṃ puraṃ.
::

::hangnum
16\.
::

::gatha1
Mahābodhi samāruḷhā, nāvāpakkhandhī toyadhiṃ;
::

::gathalast
Samantā yojane vicī, sannisīdi mahaṇṇave.
::

::hangnum
17\.
::

::gatha1
Pupphiṃsu pañcavaṇṇāni, padumāni samantato;
::

::gathalast
Antalikkhe pavajjiṃsu, aneka tūriyāni ca.
::

::hangnum
18\.
::

::gatha1
Devatāhi anekāhi, pūjā’nekā pavattitā;
::

::gathalast
Gahetuñca mahābodhi, nāgā’kāsuṃ vikubbanaṃ.
::

::hangnum
19\.
::

::gatha1
Saṅghamittā mahātheri, abhiññābalapāragā;
::

::gathalast
Supaṇṇarūpā hutvāna, te tāsesi mahorage.
::

::hangnum
20\.
::

::gatha1
Te tāsitā mahātheriṃ, yācitvāna mahoragā;
::

::gathalast
Nayitvāna mahābemadhiṃ, bhujaṅgabhavanaṃ tato.
::

::hangnum
21\.
::

::gatha1
Sattāhaṃ nāgarajjena, pūjāhi vividhāhi ca;
::

::gathalast
Pūjayitvāna ānetvā, nāvāyaṃ ṭhapayiṃsu te.
::

::hangnum
22\.
::

::gatha1
Tadaheva mahābodhi, jambukolamidhagamā;
::

::gathalast
Devānaṃpiyatisso tu, rājā lokahite rato.
::

::hangnum
23\.
::

::gatha1
Sumanā sāmaṇeramhā, pubbe sutatadāgamo;
::

::gathalast
Maggasirādidinagho, pabhuti vacasādaro.
::

::hangnum
24\.
::

::gatha1
Uttaradvārato {pb:M:0.0111} yāva, jambukolaṃ mahāpathaṃ;
::

::gathalast
Vibhūsayitvā sakalaṃ, mahābodhigatāsayo.
::

::hangnum
25\.
::

::gatha1
Samuddāsanasālāya, ṭhāne ṭhatvā mahaṇṇave;
::

::gathalast
Āgacchantaṃ mahābodhiṃ, mahātheriddhiyā’ddasa.
::

::hangnum
26\.
::

::gatha1
Tasmiṃṭhāne katā sālā, pakā setuṃ tamabbhutaṃ;
::

::gathalast
Samuddāsanasālāti, nāmenā‘si’dha pākaṭā.
::

::hangnum
27\.
::

::gatha1
Mahātherānubhāvena, saddhiṃ therehi tehi ca;
::

::gathalast
Tadaheva’gamā rājā, jambukolaṃ sa senako.
::

::hangnum
28\.
::

::gatha1
Mahābodhā gamepīti-vegenu’nno udānayaṃ;
::

::gathalast
Galappamāṇaṃ salilaṃ, vigāhetvā suviggaho.
::

::hangnum
29\.
::

::gatha1
Mahābodhiṃ soḷasahi, kulehi saha muddhanā;
::

::gathalast
Ādāyo’ropayitvāna, velāyaṃ maṇḍape subhe.
::

::hangnum
30\.
::

::gatha1
Ṭhapayitvāna laṃkindo, laṃkārajjena pūjayi;
::

::gathalast
Soḷasannaṃ samappetvā, kulānaṃ rajjamattano.
::

::hangnum
31\.
::

::gatha1
Sayaṃ dovārikaṭhāne, ṭhatvāna divase tayo;
::

::gathalast
Tattheva pūjaṃ kāresi, vividhaṃ manujādhipo.
::

::hangnum
32\.
::

::gatha1
Mahābodhiṃ dasamiyaṃ, āropetvā rathesubhe;
::

::gathalast
Ānayanto manussindo, dumindaṃ taṃ ṭhapāpayi.
::

::hangnum
33\.
::

::gatha1
Pācinassa vihārassa, ṭhāne ṭhānavicakkhaṇo;
::

::gathalast
Pātarāsaṃ pavattesi, sasaṅghassa janassa so.
::

::hangnum
34\.
::

::gatha1
Mahāmahindathere’ttha, kataṃ dasabalena taṃ;
::

::gathalast
Kathesi nāgadamanaṃ, rañño tassa asesato.
::

::hangnum
35\.
::

::gatha1
Therassa sutvā kāretvā, saññāṇāni tahiṃ tahiṃ;
::

::gathalast
Paribhuttesu ṭhānesu, nisajjādīhi satthunā.
::

::hangnum
36\.
::

::gatha1
Tivakkassa brāhmaṇassa, gāmadvāre ca bhūpati;
::

::gathalast
Ṭhapāpetvā mahābodhiṃ, ṭhānesu tesu tesu ca.
::

::hangnum
37\.
::

::gatha1
Suddhavāluka santhāre, nānāpupphasamākule;
::

::gathalast
Paggahitadhaje magge, pupphagghikavibhūsite.
::

::hangnum
38\.
::

::gatha1
Mahābodhiṃ {pb:M:0.0112} pūjayanto, rattindiva matandito;
::

::gathalast
Ānayitvā cuddasiyaṃ, anurādha purantikaṃ.
::

::hangnum
39\.
::

::gatha1
Vaḍḍhamānakacchāyāya, puraṃ sādhu vibhūsitaṃ;
::

::gathalast
Uttarena ca dvārena, pūjayanto pavesiya.
::

::hangnum
40\.
::

::gatha1
Dakkhiṇena ca dvārena, nikkhamitvā pavesiya;
::

::gathalast
Mahā meghavanārāmaṃ, catubuddhanisevitaṃ.
::

::hangnum
41\.
::

::gatha1
Sumanasseva vacasā, padesaṃ sādhusaṅkhataṃ;
::

::gathalast
Pubbabodhiṭhitaṭṭhānaṃ, upanetvā manoramaṃ.
::

::hangnum
42\.
::

::gatha1
Kulehi so soḷasahi, rājā laṅkāradhārihi;
::

::gathalast
Oropetvā mahābodhiṃ, patiṭṭhā petu mossajji.
::

::hangnum
43\.
::

::gatha1
Hatthato muttamattasā, asītiratanaṃ nabhaṃ;
::

::gathalast
Uggantvāna ṭhitā muñci, chabbaṇṇā rasmiyo subhā.
::

::hangnum
44\.
::

::gatha1
Dīpe patthariyā’hacca, brahmalokaṃ ṭhitā ahu;
::

::gathalast
Sūriyatthaṅgamanāyāva, rasmiyo tā manoramā.
::

::hangnum
45\.
::

::gatha1
Purisā dasasahassāni, pasannā pāṭihāriye;
::

::gathalast
Vipassitvānā’rahatthaṃ, patvāna idha pabbajuṃ.
::

::hangnum
46\.
::

::gatha1
Orohitvā mahābodhi, sūriyatthaṅgame tato;
::

::gathalast
Rohiṇiyā patiṭṭhāsi, mahiyaṃ kampi medinī.
::

::hangnum
47\.
::

::gatha1
Mūlāni tāni uggantvā, kaṭāhamukhavaṭṭito;
::

::gathalast
Vinandhantā kaṭāhaṃ taṃ, otariṃsu mahītalaṃ.
::

::hangnum
48\.
::

::gatha1
Patiṭṭhitaṃ mahābodhiṃ, janā sabbe samagatā;
::

::gathalast
Gandhamālādi pūjāhi, pūjayiṃsu samantato.
::

::hangnum
49\.
::

::gatha1
Mahāmegho pavassittha, himagabbhā samantato;
::

::gathalast
Mahābodhiṃ chādayiṃsu, sītalāni ghanāni ca.
::

::hangnum
50\.
::

::gatha1
Sattāhāni mahābodhiṃ, tahiṃyeva adassanā;
::

::gathalast
Himagabbhe sannisīdi, pasādajananī jane.
::

::hangnum
51\.
::

::gatha1
Sattāhā tikkame meghā, sabbe apagamiṃsu te;
::

::gathalast
Mahābodhi ca dissittha, chabbaṇṇā raṃsiyopi ca.
::

::hangnum
52\.
::

::gatha1
Mahāmahindattheroca, saṅghamittā ca bhikkhunī;
::

::gathalast
Tatthā’gañchuṃsaparisā, rājā saparisopi ca.
::

::hangnum
53\.
::

::gatha1
Khattiyā {pb:M:0.0113} kājaraggāme, candanaggāma khattiyā;
::

::gathalast
Tivakka brāhmaṇo ceva, dīpavāsī janāpi ca.
::

::hangnum
54\.
::

::gatha1
Devānubhāvenā’gañchuṃ, mahābodhi mahussukkā;
::

::gathalast
Mahāsamāgame tasmiṃ, pāṭihāriyavimhite.
::

::hangnum
55\.
::

::gatha1
Pakkaṃ pācinasākhāya, pekkhataṃ pakka’makkhataṃ;
::

::gathalast
Thero patantamādāya, ropetuṃ rājino adā.
::

::hangnum
56\.
::

::gatha1
Paṃsūnaṃ gandhamissānaṃ, puṇṇe soṇṇa kaṭāhake;
::

::gathalast
Mahāsanassa ṭhāne taṃ, ṭhapitaṃ ropa’yissaro.
::

::hangnum
57\.
::

::gatha1
Pekkhataṃyeva sabbesaṃ, uggantvā aṭṭha aṅkurā;
::

::gathalast
Jāyiṃsu bodhitaruṇā, aṭṭhaṃsu catuhatthakā.
::

::hangnum
58\.
::

::gatha1
Rājā te bodhitaruṇe, disvā vimhitamānaso;
::

::gathalast
Setacchattena pūjesi, abhisekamadāsi ca.
::

::hangnum
59\.
::

::gatha1
Patiṭṭhāpesi aṭṭhannaṃ, jambukolamhi paṭṭane;
::

::gathalast
Mahābodhi ṭhita ṭhāne, nāvāyo rohane tadā.
::

::hangnum
60\.
::

::gatha1
Tivakkabrāhmaṇagāme, thūpārāme tatheva ca;
::

::gathalast
Issarasamaṇārāme, paṭhame cetiyaṅgaṇe.
::

::hangnum
61\.
::

::gatha1
Cetiya pabbatā rāme, tathā kājaragāmake;
::

::gathalast
Candanagāmake cāti, ekekaṃ bodhilaṭṭhikaṃ.
::

::hangnum
62\.
::

::gatha1
Sesā catupakkajātā, dvattiṃsa bodhilaṭṭhiyo;
::

::gathalast
Samantā yojanaṭhāne, vihāresu tahiṃ tahiṃ.
::

::hangnum
63\.
::

::gatha1
Dīpāvāsī janasseva, hitatthāya patiṭṭhite;
::

::gathalast
Mahābodhi dumindamhi, sammāsambuddha tejasā.
::

::hangnum
64\.
::

::gatha1
Anulāsāsa parisā, saṅghamittāya theriyā;
::

::gathalast
Santike pabbajitvāna, arahattamapāpuṇi.
::

::hangnum
65\.
::

::gatha1
Ariṭṭho so pañcasata-parivāro ca khattiyo;
::

::gathalast
Therantike pabbajitvā, arahattamapāpuṇi.
::

::hangnum
66\.
::

::gatha1
Yāni seṭṭhikulāna’ṭṭha-mahābodhimidhāharuṃ;
::

::gathalast
Bodhāharakulānīti, tāni tena pavuccare.
::

::hangnum
67\.
::

::gatha1
Upāsikā vihāroti, ñāte bhikkhunupassaye;
::

::gathalast
Sasaṅghā saṅghamittā sā, mahātherī tahiṃ vasi.
::

::hangnum
68\.
::

::gatha1
Agārattayapāmokkhe{pb:M:0.0114}, agāre tattha kārayi;
::

::gathalast
Dvādasa tesu ekasmiṃ, mahāgāre ṭhapāpayi.
::

::hangnum
69\.
::

::gatha1
Mahābodhisametāya, nāvāya kūpayaṭṭhikaṃ;
::

::gathalast
Ekasmiṃ piya mekasmiṃ, arittaṃ tehi teviduṃ.
::

::hangnum
70\.
::

::gatha1
Jāte aññanikāyepi, agārā dvādasāpi te;
::

::gathalast
Hatthāḷaka bhikkhunīhi, vaḷañjayiṃsu sabbadā.
::

::hangnum
71\.
::

::gatha1
Rañño maṅgalahatthi so, vicaranto yathāsukhaṃ;
::

::gathalast
Purassa ekapassamhi, kandarantamhi sītale.
::

::hangnum
72\.
::

::gatha1
Kadambapupphagumbante, aṭṭhāsi gocaraṃ caraṃ;
::

::gathalast
Hatthiṃ tattharataṃ ñatvā, akaṃsu tattha āḷhakaṃ.
::

::hangnum
73\.
::

::gatha1
Atheka divasaṃ hatthī, nagaṇhi kabaḷāni so;
::

::gathalast
Dīpappasādakaṃ theraṃ, rājā so pucchitaṃ mataṃ.
::

::hangnum
74\.
::

::gatha1
Kadambapupphagumbasmiṃ, thūpassa karaṇaṃ karī;
::

::gathalast
Icchatīti mahāthero, mahārājassa abravi.
::

::hangnum
75\.
::

::gatha1
Sadhātukaṃ tattha thūpaṃ, thūpassa gharameva ca;
::

::gathalast
Khippaṃ rājā akāresi, niccaṃ janahiterato.
::

::hangnum
76\.
::

::gatha1
Saṅghamittā mahātherī, suññāgārābhilāsinī;
::

::gathalast
Ākiṇṇattā vihārassa, vussamānassa tassa sā.
::

::hangnum
77\.
::

::gatha1
Vuddhatthinī sāsanassa, bhikkhunīnaṃ hitāya ca;
::

::gathalast
Bhikkhunupassayaṃ aññaṃ, icchamānā vicakkhaṇā.
::

::hangnum
78\.
::

::gatha1
Gantvā cetiyagehaṃ taṃ, pavivekasukhaṃ bhusaṃ;
::

::gathalast
Divāvihāraṃ kappesi, vihārakusalā’malā.
::

::hangnum
79\.
::

::gatha1
Theriyā vandanatthāya, rājā bhikkhunupassayaṃ;
::

::gathalast
Gantvā tattha gataṃ sutvā, gantvāna tattha vandiya.
::

::hangnum
80\.
::

::gatha1
Sammoditvā tāya saddhiṃ, tatthāgamanakāraṇaṃ;
::

::gathalast
Tassā ñatvā adhippāyaṃ, adhippāya vidū vidū.
::

::hangnum
81\.
::

::gatha1
Samantā thūpagehassa, rammaṃ bhikkhunupassayaṃ;
::

::gathalast
Devānaṃpiyatisso so, mahārājā akārayi.
::

::hangnum
82\.
::

::gatha1
Hatthāḷhakasamīpamhi{pb:M:0.0115}, kato bhikkhunupassayo;
::

::gathalast
Hatthāḷhakavihāroti, vissuto āsi tena so.
::

::hangnum
83\.
::

::gatha1
Sumittā saṅghamittā sā, mahātherī mahāmatī;
::

::gathalast
Tasmiñhi vāsaṃ kappesi, ramme bhikkhunupassaye.
::

::hangnum
84\.
::

::gatha1
Evaṃ laṃkā lokahitaṃ sāsanavuddhiṃ;
::

::gatha2
Saṃsodhento esa mahābodhi dumindo;
::

::gatha3
Laṃkādīpe ramme mahāmeghavanasmiṃ,
::

::gathalast
Aṭṭhā sīghaṃ kālamanekabbhūtayuttoti.
::

::centre
Sujanappasādasaṃvegatthāya kate mahāvaṃse
::

::centre
Bodhiāgamano nāma
::

::centre
Ekūnavīsatimo paricchedo.
::

### Vīsatima pariccheda

#### Theraparinibbānaṃ

::hangnum
1\.
::

::gatha1
Aṭṭhārasamhi vassamhi, dhammāsokassa rājino;
::

::gathalast
Mahāmeghavanārāme, mahābodhi patiṭṭhati.
::

::hangnum
2\.
::

::gatha1
Tato dvādasame vasse, mahesī tassa rājino;
::

::gathalast
Piyā asandhīmittā sā, matā sambuddhamāmakā.
::

::hangnum
3\.
::

::gatha1
Tato catutthe vassamhi, dhammāsoko mahīpati;
::

::gathalast
Tissarakkha mahesitte, ṭhapesi visamāsayaṃ.
::

::hangnum
4\.
::

::gatha1
Tato tu tatiye vasse, sābālā rūpamāninī;
::

::gathalast
‘‘Mayāpi ca ayaṃ rājā, mahābodhiṃ ma māyati’’.
::

::hangnum
5\.
::

::gatha1
Iti kodhavasaṃ gantvā, attano’nattha kārikā;
::

::gathalast
Maṇḍukaṇṭakayogena, mahābodhi maghā tayi.
::

::hangnum
6\.
::

::gatha1
Tato {pb:M:0.0116} ca tutthevassamhi, dhammā soko mahāyaso;
::

::gathalast
Anicca tāva saṃpatto, sattatiṃsasamā ime.
::

::hangnum
7\.
::

::gatha1
Devānaṃ piyatisso tu, rājā dhammaguṇe rato;
::

::gathalast
Mahāvihāre navakammaṃ, tathā cetiyapabbate.
::

::hangnum
8\.
::

::gatha1
Thūpārāme navakammaṃ, niṭṭhāpetvā yathārahaṃ;
::

::gathalast
Dīpappasādakaṃ theraṃ, pucchi pucchitakovidaṃ.
::

::hangnum
9\.
::

::gatha1
Kārāpessamahaṃ bhante, vihāresu bahū idha;
::

::gathalast
Patiṭṭhāpetuṃ thūpesu, kathaṃ lacchāma dhātuyo.
::

::hangnum
10\.
::

::gatha1
Sambuddhapattaṃ pūretvā, sumanenā’haṭā idha;
::

::gathalast
Cetiyapabbate rāja, ṭhapitā atthi dhātuyo.
::

::hangnum
11\.
::

::gatha1
Hatthikkhandhe ṭhapetvā tā, dhātuyo idha āhara;
::

::gathalast
Iti vutto satherena, tathā āhari dhātuyo.
::

::hangnum
12\.
::

::gatha1
Vihāre kārayitvāna, ṭhāne yojanayojane;
::

::gathalast
Dhātuyo tattha thūpesu, nidhāpesi yathārahaṃ.
::

::hangnum
13\.
::

::gatha1
Sambuddhabhuttapattaṃ tu, rājavatthughare subhe;
::

::gathalast
Ṭhapayitvāna pūjesi, nānāpūjāhi sabbadā.
::

::hangnum
14\.
::

::gatha1
Pañcasatehi’ssareti, mahātherassa santike;
::

::gathalast
Pabbajjavasitaṭhāne, issarasamaṇako ahu.
::

::hangnum
15\.
::

::gatha1
Pañcasatehi vassehi, mahātherassa santike;
::

::gathalast
Pabbajjavasitaṭhāne, tathā vassagiri ahu.
::

::hangnum
16\.
::

::gatha1
Yā yā mahāmahindena, therena vasitā guhā;
::

::gathalast
Sapabbatavihāresu, sā mahindaguhā ahu.
::

::hangnum
17\.
::

::gatha1
Mahāvihāraṃ paṭhamaṃ, dutiyaṃ cetiyavhayaṃ;
::

::gathalast
Thūpārāmaṃ tu tatiyaṃ, thūpapubbaṅgamaṃ subhaṃ.
::

::hangnum
18\.
::

::gatha1
Catutthaṃ tu mahābodhi-patiṭṭhāpanameva ca;
::

::gathalast
Thūpaṭhānīyabhūtassa, pañcamaṃ pana sādhukaṃ.
::

::hangnum
19\.
::

::gatha1
Mahācetiyaṭhānamhi, silāthūpassa cāruno;
::

::gathalast
Sambuddhagīvādhātussa, patiṭṭhāpanameva ca.
::

::hangnum
20\.
::

::gatha1
Issarasamaṇaṃ {pb:M:0.0117} chaṭṭhaṃ, tissavāpintusattamaṃ;
::

::gathalast
Aṭṭhamaṃ paṭhamaṃ thūpaṃ, navamaṃ vassagirivhayaṃ.
::

::hangnum
21\.
::

::gatha1
Upāsikāvhayaṃ rammaṃ, tathā hatthāḷhakavhayaṃ;
::

::gathalast
Bhikkhunupassake dve’me, bhikkhunī phāsukāraṇā.
::

::hangnum
22\.
::

::gatha1
Hatthāḷhake osaritvā, bhikkhunīnaṃ upassaye;
::

::gathalast
Gantvāna bhikkhusaṅghena, bhattaggahaṇakāraṇā.
::

::hangnum
23\.
::

::gatha1
Hattasālaṃ sūpahāraṃ, mahāpāḷikanāmakaṃ;
::

::gathalast
Sabbupakaraṇūpetaṃ, sampattaparicārikaṃ.
::

::hangnum
24\.
::

::gatha1
Tathā bhikkhusahassassa, saparikkhāramuttamaṃ;
::

::gathalast
Pavāraṇāya dānañca, anuvassakameva ca.
::

::hangnum
25\.
::

::gatha1
Nāgadīpe jambukola-vihāraṃ ta mhipaṭṭane;
::

::gathalast
Tissamahāvihārañca, pācīnārāma meva ca.
::

::hangnum
26\.
::

::gatha1
Iti etāni kammāni, laṃkājanahitatthiko;
::

::gathalast
Devānaṃpiyatisso so, laṃkindo puññapaññavā.
::

::hangnum
27\.
::

::gatha1
Paṭhameyeva vassamhi, kārāpesi guṇappiyo;
::

::gathalast
Yāva jīvantunekāni, puññakammāni ācini.
::

::hangnum
28\.
::

::gatha1
Ayaṃ dīpo ahu ṭhito, vijite tassa rājino;
::

::gathalast
Vassāni cattālīsaṃ so, rājā rajjamakārayi.
::

::hangnum
29\.
::

::gatha1
Tassa’cca ye taṃ kaniṭṭho, uttiyo iti vissuto;
::

::gathalast
Rājaputto aputtaṃ taṃ, rajjaṃ kāresi sādhukaṃ.
::

::hangnum
30\.
::

::gatha1
Mahāmahindatthero tu, jinasāsanamuttamaṃ;
::

::gathalast
Pariyattiṃ paṭipattiṃ, paṭivedhañca sādhukaṃ.
::

::hangnum
31\.
::

::gatha1
Laṃkādīpamhi dīpetvā, laṃkādīpo mahāgaṇi;
::

::gathalast
Laṃkāyaso satthu kappo, katvā laṃkāhitaṃ bahuṃ.
::

::hangnum
32\.
::

::gatha1
Tassa uttiyarājassa, jayavassamhi aṭṭhame;
::

::gathalast
Antovassaṃ saṭṭhivasso, cetiyapabbate vasaṃ.
::

::hangnum
33\.
::

::gatha1
Assayujassa māsassa, sukkapakkhaṭhame dine;
::

::gathalast
Parinibbāyite netaṃ, dinaṃ tannāmakaṃ ahu.
::

::hangnum
34\.
::

::gatha1
[Nibbutassa {pb:M:0.0118} mahindassa, aṭṭhamiyaṃ dine pana,
::

::gathalast
Tena taṃ divasaṃ nāma, aṭṭhamiyāti sammataṃ.]
::

::hangnum
35\.
::

::gatha1
Taṃ sutvā uttiyo rājā, sokasallasamappito;
::

::gathalast
Gantvāna theraṃ vanditvā kanditvā bahudhā bahuṃ.
::

::hangnum
36\.
::

::gatha1
Āsittagandhatelāya, bahuṃ sovaṇṇadoṇiyā;
::

::gathalast
Theradebhaṃ khipāpetvā, taṃ doṇiṃ sādhuphussitaṃ.
::

::hangnum
37\.
::

::gatha1
Sovaṇṇakūṭāgāramhi, ṭhapāpetvā alaṅkate;
::

::gathalast
Kūṭāgāraṃ gāhayitvā, kārento sādhukīḷitaṃ.
::

::hangnum
38\.
::

::gatha1
Mahatā ca janoghena, āgatenatato tato;
::

::gathalast
Mahatā ca baloghena, kārento pūjanāvidhiṃ.
::

::hangnum
39\.
::

::gatha1
Alaṅkatena maggena, bahudhā’laṅkataṃ puraṃ;
::

::gathalast
Ānayitvāna nagare, cāretvā rājavīthiyo.
::

::hangnum
40\.
::

::gatha1
Mahāvihāraṃ ānetvā, ettha pañhambamāḷake;
::

::gathalast
Kuṭāgāraṃ ṭhapāpetvā, sattāhaṃ so mahīpati.
::

::hangnum
41\.
::

::gatha1
Toraṇaddhajapupphehi, gandhapuṇṇaghaṭehi ca;
::

::gathalast
Vihārañca samantā ca, maṇḍihaṃ yojanattayaṃ.
::

::hangnum
42\.
::

::gatha1
Ahu rājānubhāvena, dīpantu sakalaṃ pana;
::

::gathalast
Ānubhāvena devānaṃ, tathevā’laṅkataṃ ahu.
::

::hangnum
43\.
::

::gatha1
Nānāpūjaṃ kārayitvā, sattāhaṃ so mahīpati;
::

::gathalast
Puratthimadisābhāge, therānaṃ baddhamāḷake.
::

::hangnum
44\.
::

::gatha1
Kāretvā gandhacitakaṃ, mahāthūpaṃ padakkhiṇaṃ;
::

::gathalast
Karonto tattha netvā taṃ, kūṭāgāraṃ manoramaṃ.
::

::hangnum
45\.
::

::gatha1
Citakamhi ṭhapāpetvā, sakkāraṃ antimaṃ akā;
::

::gathalast
Cetiyañcettha kāresi, gāhā petvāna dhātuyo.
::

::hangnum
46\.
::

::gatha1
Upaḍḍhadhātuṃ {pb:M:0.0119} gāhetvā, cetiye pabbatepi ca;
::

::gathalast
Sabbesu ca vihāresu, thūpe kāresi khattiyo.
::

::hangnum
47\.
::

::gatha1
Isino dehanikkhepa-kataṭhānañhi tassa taṃ;
::

::gathalast
Vuccate bahumānena, isibhūmaṅganaṃ iti.
::

::hangnum
48\.
::

::gatha1
Tato pabhutya’riyānaṃ, samantā yojanattaye;
::

::gathalast
Sarīraṃ āharitvāna, tamhi desamhi ḍayhati.
::

::hangnum
49\.
::

::gatha1
Saṅghamittā mahātherī, mahā’bhiññā mahāmatī;
::

::gathalast
Katvā sāsanakiccāni, tathā lokahitaṃ bahuṃ.
::

::hangnum
50\.
::

::gatha1
Ekūnasaṭṭhivassā sā, uttiyasse’va rājino;
::

::gathalast
Vassamhi navame kheme, hatthāḷhakaupassaye.
::

::hangnum
51\.
::

::gatha1
Vasantī parinibbāyī, rājā tassāpi kārayi;
::

::gathalast
Therassa viya sattāhaṃ, pūjāsakkāra muttamaṃ.
::

::hangnum
52\.
::

::gatha1
Sabbā alaṅkatā laṃkā, therassa viya āsi ca;
::

::gathalast
Kūṭāgāragataṃ theri-dehaṃ sattadinaccaye.
::

::hangnum
53\.
::

::gatha1
Nikkhāmetvāna nagaraṃ, thūparāma puratthato;
::

::gathalast
Cittasālā samīpamhi, mahābodhipa dassaye.
::

::hangnum
54\.
::

::gatha1
Theriyā vuṭṭhaṭhānamhi, aggikicca makārayi;
::

::gathalast
Thūpañca tattha kāresi, uttiyo so mahīpati.
::

::hangnum
55\.
::

::gatha1
Pañcāpi te mahātherā, therāriṭṭhādayopi ca;
::

::gathalast
Tathā’neka sahassāni, bhikkhu khīṇāsavāpi ca.
::

::hangnum
56\.
::

::gatha1
Saṅghamittā pabhutiyo, tā ca dvādasatheriyo;
::

::gathalast
Khīṇāsavā bhikkhuniyo, sahassāni bahūni ca.
::

::hangnum
57\.
::

::gatha1
Bahussutā mahāpaññā, vinayādijānāgamaṃ;
::

::gathalast
Jotayitvāna kālena, payātā’niccatāvasaṃ.
::

::hangnum
58\.
::

::gatha1
Dasavassāni so rājā, rajjaṃ kāresi uttiyo;
::

::gathalast
Evaṃ aniccatā esā, sabbalokavināsinī.
::

::hangnum
59\.
::

::gatha1
Taṃ {pb:M:0.0120} etaṃ atisāhasaṃ atibalaṃ na vāriyaṃ naro;
::

::gatha2
Jānantopi aniccataṃ bhavagate nibbindateneva ca;
::

::gatha3
Nibbindo viratiṃ ratiṃ na kurute pāpehi puññehi ca;
::

::gathalast
Tasse’sāatimohajālabalatājānampi sammuyhatīti.
::

::centre
Sujanappasādasaṃvegatthāya kate mahāvaṃse
::

::centre
Theraparinibbānaṃ nāma
::

::centre
Vīsatimo paricchedo.
::

### Ekavīsatima pariccheda

#### Vañca rājako

::hangnum
1\.
::

::gatha1
Uttiyassa {pb:M:0.0120} kaniṭṭho tu, mahāsivo tadaccaye;
::

::gathalast
Dasa vassāni kāresi, rajjaṃ sujana sevako.
::

::hangnum
2\.
::

::gatha1
Bhaddasālamhi so there, pasīditvā manoramaṃ;
::

::gathalast
Kāresi purimāyantu, vihāraṃ nagaraṅgaṇaṃ.
::

::hangnum
3\.
::

::gatha1
Mahāsivakaniṭṭho tu, suratisso tadaccaye;
::

::gathalast
Dasavassāni kāresi, rajjaṃ puññesu sādaro.
::

::hangnum
4\.
::

::gatha1
Dakkhiṇāya disāyaṃ so, vihāraṃ nagaraṃ gaṇaṃ;
::

::gathalast
Purimāya hatthikkhandhañca, gokaṇṇagirimeva ca.
::

::hangnum
5\.
::

::gatha1
Vaṅguttare pabbatamhi, pācina pabbatavhayaṃ;
::

::gathalast
Raheṇakasamīpamhi, tathā koḷambakāḷakaṃ.
::

::hangnum
6\.
::

::gatha1
Ariṭṭhapāde maṃ gulakaṃ, purimāya’ccha gallakaṃ;
::

::gathalast
Girinelapanāyakaṇḍaṃ, nagarassuttharāya tu.
::

::hangnum
7\.
::

::gatha1
Pañcasatā {pb:M:0.0121} neva mādi-vihāre puthavī pati;
::

::gathalast
Gaṅgāya orapārañhi, laṃkādīpe tahiṃ tahiṃ.
::

::hangnum
8\.
::

::gatha1
Pure rajjā ca rajje ca, saṭṭhīvassāni sādhukaṃ;
::

::gathalast
Kāresi ramme dhammena, ratanattaya gāravo.
::

::hangnum
9\.
::

::gatha1
Suvaṇṇapiṇḍatissoti, nāmaṃ rajjā tassā ahu;
::

::gathalast
Suratissoti nāmantu, tassā’purajjapattiyā.
::

::hangnum
10\.
::

::gatha1
Assanāvikaputtā dve, damiḷā senaguttikā;
::

::gathalast
Suratissamahīpālaṃ, taṃ gahetvā mahabbalā.
::

::hangnum
11\.
::

::gatha1
Duve vīsativassāni, rajjaṃ dhammena kārayuṃ;
::

::gathalast
Te gahetvā aselo tu, muṭasivassa atrajo.
::

::hangnum
12\.
::

::gatha1
Sodariyānaṃ bhātūnaṃ, navamo bhatuko tato;
::

::gathalast
Anurādhapure rajjaṃ, dasavassāni kārayi.
::

::hangnum
13\.
::

::gatha1
Coḷaraṭṭhā idha gamma, rajjatthaṃ ujujātiko;
::

::gathalast
Eḷāro nāma damiḷo, gahetvā’selabhūpatiṃ.
::

::hangnum
14\.
::

::gatha1
Vassāni cattārīsañca, cattāri ca akārayi;
::

::gathalast
Rajjaṃ vohārasamaye, majjhatto mittasattusu.
::

::hangnum
15\.
::

::gatha1
Sayanassa siropasse, ghaṇṭaṃ sudīghayottakaṃ;
::

::gathalast
Lambāpesi vīrāvetuṃ, icchantehi vinicchayaṃ.
::

::hangnum
16\.
::

::gatha1
Eko putto ca dhītā ca, ahesuṃ tassa rājino;
::

::gathalast
Rathena tissavāpiṃ so, gacchanto bhūmipālajo.
::

::hangnum
17\.
::

::gatha1
Taruṇaṃ vacchakaṃ magge, nipannaṃ sahadhenukaṃ;
::

::gathalast
Gīvaṃ akkammacakkena, asañcicca aghātayi.
::

::hangnum
18\.
::

::gatha1
Gantvāna dhenughaṇṭaṃ taṃ, ghaṭṭesi ghaṭṭitāsayā;
::

::gathalast
Rājā teneva cakkena, sīsaṃ puttassa chedayi.
::

::hangnum
19\.
::

::gatha1
Dijapotaṃ tālarukkhe, eko sappo abhakkhayi;
::

::gathalast
Tampotamātā sakuṇī, gantvā ghaṇṭamaghaṭṭayi.
::

::hangnum
20\.
::

::gatha1
Āṇāpetvāna taṃ rājā, kucchiṃ tassa vidāḷiya;
::

::gathalast
Potaṃ taṃ nīharāpetvā, tāle sappamasappayi.
::

::hangnum
21\.
::

::gatha1
Ratanaggassa {pb:M:0.0122} ratana-ttayassa guṇasārataṃ;
::

::gathalast
Ajānantopi so rājā, cārittamanupālayaṃ.
::

::hangnum
22\.
::

::gatha1
Cetiyadabbataṃ gantvā, bhikkhusaṅghaṃ pavāriya;
::

::gathalast
Āgacchanto rathagato, rathassa yugakoṭiyā.
::

::hangnum
23\.
::

::gatha1
Akāsi jinathūpassa,
::

::gatha2
Ekadesassa bhañjanaṃ;
::

::gatha3
Amaccā ‘‘deva thūpono,
::

::gathalast
Tayā bhinno’ti āhu taṃ.
::

::hangnum
24\.
::

::gatha1
Asañcicca kate‘pe’sa, rājā oruyha sandanā;
::

::gathalast
‘‘Cakkena mama sīsampi, chindathā’ti pathesayi.
::

::hangnum
25\.
::

::gatha1
‘‘Parahiṃsaṃ mahārāja, satthā no neva icchati;
::

::gathalast
Thūpaṃ pākatikaṃ katvā, khamāpehī’’ti āhu taṃ.
::

::hangnum
26\.
::

::gatha1
Te ṭhapetuṃ pañcadasa, pāsāṇe patite tahiṃ;
::

::gathalast
Kahāpaṇa sahassāni, adā pañcadase vaso.
::

::hangnum
27\.
::

::gatha1
Akā mahallikā vīhiṃ, so setuṃ ātape khipi;
::

::gathalast
Devo akāle vassitvā, tassā vihiṃ atemayi.
::

::hangnum
28\.
::

::gatha1
Vīhiṃ gahetvā gantvā sā, ghaṇṭaṃ taṃ samaghaṭṭayi;
::

::gathalast
Akālavassaṃ sutvā taṃ, vissajjetvā tamattikaṃ.
::

::hangnum
29\.
::

::gatha1
Rājā dhammamhi vattanto, ‘‘kāle vassaṃ labhe’’iti;
::

::gathalast
Tassā vinicchayatthāya, upavāsaṃ nipajji so.
::

::hangnum
30\.
::

::gatha1
Baliggāhī devaputto, rañño tejena otthaṭo;
::

::gathalast
Gantvā cātumahārāja-santikaṃ taṃ nivedayi.
::

::hangnum
31\.
::

::gatha1
Te tamādāya gantvāna, sakkassa paṭivedayuṃ;
::

::gathalast
Sakko pajjunnamāhuya, kāle vassaṃ upādiyi.
::

::hangnum
32\.
::

::gatha1
Baliggāhī devaputto, rājino taṃ nivedayi;
::

::gathalast
Tatoppabhuti taṃ rajje, divā devo na vassatha.
::

::hangnum
33\.
::

::gatha1
Rattiṃ devo’nu sattāhaṃ, vassiyāmamhi majjhime;
::

::gathalast
Puṇṇāna’hesuṃ sabbattha, khuddakā vāṭakānipi.
::

::hangnum
34\.
::

::gatha1
Agatigamanadoso {pb:M:0.0123} muttamattena eso,
::

::gatha2
Anupahata kudiṭṭhipīdisiṃ pāpuṇī’ddhiṃ;
::

::gatha3
Agatigamanadosaṃ suddhadiṭṭhisamāno,
::

::gathalast
Kathamidhahi manusso buddhimā no jaheyyāti.
::

::centre
Sujanappasādasaṃvegatthāya kate mahāvaṃse
::

::centre
Pañcarājako nāma
::

::centre
Ekavīsatimo paricchedo.
::

### Bāvīsatima pariccheda

#### Gāmaṇikumāra suti

::hangnum
1\.
::

::gatha1
Eḷāraṃ ghātayitvāna, rājā’hu duṭṭhagāmaṇi;
::

::gathalast
Tadattha dīpanatthāya, anupubbakathā ayaṃ.
::

::hangnum
2\.
::

::gatha1
Devānaṃ piyatissassa, rañño dutiyabhātiko;
::

::gathalast
Uparājā mahānāgo, nāmānu bhātuno piyo.
::

::hangnum
3\.
::

::gatha1
Rañño devī saputtassa, bālā rajjābhikāmini;
::

::gathalast
Uparājavadhatthāya, jātacittā nirantaraṃ.
::

::hangnum
4\.
::

::gatha1
Vāpiṃ taracchanāmaṃ sā, kārāpentassa pāhiṇi;
::

::gathalast
Ambaṃ visena yojetvā, ṭhapetvā ambamatthake.
::

::hangnum
5\.
::

::gatha1
Tassā putto sahagato, uparājena bālako;
::

::gathalast
Bhājane vivaṭeyeva, taṃ ambaṃ khādiyā’mari.
::

::hangnum
6\.
::

::gatha1
Uparājā tatoyeva, sadāra bala vāhano;
::

::gathalast
Rakkhihuṃ sakamattānaṃ, rohaṇā’bhimukho agā.
::

::hangnum
7\.
::

::gatha1
Yaṭṭhālaya vihārasmiṃ, mahesī tassa gabbhinī;
::

::gathalast
Puttaṃ janesi so tassa, bhātu nāma makārayi.
::

::hangnum
8\.
::

::gatha1
Tato {pb:M:0.0124} gantvā rohaṇaṃ so,
::

::gatha2
Issaro rohaṇe’khilo;
::

::gatha3
Mahā bhāgo mahā gāme,
::

::gathalast
Rajjaṃ kāresi khattiyo.
::

::hangnum
9\.
::

::gatha1
Kāresi so nāgamahā-vihāraṃ sakanāmakaṃ;
::

::gathalast
Uddhakandarakādī ca, pihāre kārayī bahū.
::

::hangnum
10\.
::

::gatha1
Yaṭṭhālaya katisso so, tassa putto tadaccaye;
::

::gathalast
Hattheva rajjaṃ kāresi, tassa putto’bhayo tathā.
::

::hangnum
11\.
::

::gatha1
Goṭṭhābhayasuto kāka-vaṇṇatissoti vissuho;
::

::gathalast
Tadaccaye tattha rajjaṃ, so akāresi khattiyo.
::

::hangnum
12\.
::

::gatha1
Vihāradevi nāmā’si, mahesī tassa rājino;
::

::gathalast
Saddhassa saddhāsampannā, dhītā kalyāṇi rājino.
::

::hangnum
13\.
::

::gatha1
Kalyāṇiyaṃ narindo hi, tisso nāmāsi khattiyo;
::

::gathalast
Devisaññogajanita-ko potassa kaniṭṭhako.
::

::hangnum
14\.
::

::gatha1
Bhīto tato palāyitvā, ayyauttiya nāmako;
::

::gathalast
Aññattha vasi so deso, tena taṃ nāmako ahu.
::

::hangnum
15\.
::

::gatha1
Datvā rahassalekhaṃ so, bhikkhuvesadharaṃ naraṃ;
::

::gathalast
Pāhesi deviyā gantvā, rājadvāre ṭhito tuso.
::

::hangnum
16\.
::

::gatha1
Rāja gehe arahatā, bhuñjamānena sabbadā;
::

::gathalast
Aññāyamāno therena, rañño gharamupāgami.
::

::hangnum
17\.
::

::gatha1
Therena saddhiṃ bhuñjitvā, rañño saha viniggame;
::

::gathalast
Pātesi bhūmiyaṃ lekhaṃ, pekkhamānāya deviyā.
::

::hangnum
18\.
::

::gatha1
Saddena tena rājānaṃ, nivattitvā vilokayaṃ;
::

::gathalast
Ñatvāna lekhasandesaṃ, kuddho therassa dummati.
::

::hangnum
19\.
::

::gatha1
Theraṃ taṃ purisaṃ tañca, mārāpetvāna kodhasā;
::

::gathalast
Samuddasmiṃ khipāpesi, kujjhitvā tena devatā.
::

::hangnum
20\.
::

::gatha1
Samuddeno’ttharā pesuṃ, taṃ desaṃ sotubhūpati;
::

::gathalast
Attano dhītaraṃ yuddhaṃ, deviṃ nāma surupiniṃ.
::

::hangnum
21\.
::

::gatha1
Likhitvā rājadhītāti, sovaṇṇakkhaliyā lahuṃ;
::

::gathalast
Nisīdāpiya tattheva, samuddasmiṃ vissajjayi.
::

::hangnum
22\.
::

::gatha1
Okkantaṃ {pb:M:0.0125} taṃ tato laṃke-kākavaṇṇo mahīpati;
::

::gathalast
Abhisecayi tenā’si, vihāropapadavhayā.
::

::hangnum
23\.
::

::gatha1
Tissa mahāvihārañca, tathā cittalapabbataṃ;
::

::gathalast
Gamitthavāliṃ kuṭāliṃ, vihāre evamādike.
::

::hangnum
24\.
::

::gatha1
Kāretvā supasannena, manasāratanattaye;
::

::gathalast
Upaṭṭhahi tadā saṅghaṃ, paccayehi catūhi so.
::

::hangnum
25\.
::

::gatha1
Koṭipabbata nāmamhi, vihāre sīlavattimā;
::

::gathalast
Tadā ahu sāmaṇero, nānāpuññakaro sadā.
::

::hangnum
26\.
::

::gatha1
Sukhenārohaṇatthāya, akāsa cetiyaṅgaṇe;
::

::gathalast
Ṭhapesi tīṇi pāsāṇe, pāsāṇa phalakāni so.
::

::hangnum
27\.
::

::gatha1
Adā pānīya dānañca, vattaṃ saṅghassa cā’kari;
::

::gathalast
Sadā kilantakāyassa, tassā’bodho mahā ahu.
::

::hangnum
28\.
::

::gatha1
Sivikāya kamānetvā, bhikkhavo katavedino;
::

::gathalast
Silāpassaya pariveṇe, tissārāme upaṭṭhahuṃ.
::

::hangnum
29\.
::

::gatha1
Sadā vihāradevīsā, rājagehe susaṅkhate;
::

::gathalast
Purebhattaṃ mahādānaṃ, datvā saṅghassa saññatā.
::

::hangnum
30\.
::

::gatha1
Pacchābhattaṃ gandhamālaṃ, bhesajjavasanāni ca;
::

::gathalast
Gāhayitvā gatā’rāmaṃ, sakkaroti yathārahaṃ.
::

::hangnum
31\.
::

::gatha1
Tadā tatheva katvā sā, saṅghattherassa santike;
::

::gathalast
Nisīdi dhammaṃ desento, thero taṃ idha mabravi.
::

::hangnum
32\.
::

::gatha1
‘‘Mahāsampatti tumhehi, laddhā’yaṃ puññakammunā;
::

::gathalast
Appamādo’va kātabbo, puññakamme idānipi’’.
::

::hangnum
33\.
::

::gatha1
Evaṃ vutte tu sā āha, ‘‘kiṃ sampatti ayaṃ idha;
::

::gathalast
Yesaṃ no dārakā natthi, vañjhāsampatti tena no’’.
::

::hangnum
34\.
::

::gatha1
Chaḷabhiñño mahāthero, puttalābhamavekkhiya;
::

::gathalast
‘‘Gilānaṃ sāmaṇeraṃ taṃ, passadevī’’ti abravi.
::

::hangnum
35\.
::

::gatha1
Sā gantvā’sanna maraṇaṃ, sāmaṇeramavoca taṃ;
::

::gathalast
‘‘Patthehi mama puttattaṃ, sampattī mahatī hi no’’.
::

::hangnum
36\.
::

::gatha1
Na {pb:M:0.0126} icchatīti ñatvāna, tadatthaṃ mahatiṃ subhaṃ;
::

::gathalast
Pupphapūjaṃ kārayitvā, puna yāci sumedhasā.
::

::hangnum
37\.
::

::gatha1
Evampa’nicchamānassa, atthāyu’pāyakovidā;
::

::gathalast
Nānā bhesajja vatthāni, saṅghe datvā’tha yācitaṃ.
::

::hangnum
38\.
::

::gatha1
Patthesi so rājakulaṃ, sā taṃ ṭhānaṃ anekadhā;
::

::gathalast
Alaṅkaritvā vanditvā, yānamāruyha pakkami.
::

::hangnum
39\.
::

::gatha1
Tato cuto sāmaṇero, gacchamānāya deviyā;
::

::gathalast
Tassā kucchimhi nibbatti, taṃ jāniya nivattisā.
::

::hangnum
40\.
::

::gatha1
Rañño taṃ sāsanaṃ datvā, raññā saha punā’gamā;
::

::gathalast
Sarīrakiccaṃ kāretvā, sāmaṇerassu’bhopite.
::

::hangnum
41\.
::

::gatha1
Tasmiṃyeva pariveṇe, vasantā santamānasā;
::

::gathalast
Mahādānaṃ pavattesuṃ, bhikkhusaṅghassa sabbadā.
::

::hangnum
42\.
::

::gatha1
Tasse’vaṃ dohaḷo āhi, mahā puññāya mātuyā;
::

::gathalast
‘‘Usabhamattaṃ madhugaṇḍaṃ, katvā ussīsake sayaṃ.
::

::hangnum
43\.
::

::gatha1
Vāmetarena passena, nipannāsayane subhe;
::

::gathalast
Dvādasannaṃ sahassānaṃ, bhikkhūnaṃ dinnasesakaṃ.
::

::hangnum
44\.
::

::gatha1
Madhuṃ bhuñjitukāmā’si, atha eḷāra rājino;
::

::gathalast
Yodhāna maggayodhassa, sīsacchinnāsidevanaṃ.
::

::hangnum
45\.
::

::gatha1
Tasseva sīse ṭhatvāna, pātuñceva akāmayi;
::

::gathalast
Anurādha purasseva, uppalakkhettato pana.
::

::hangnum
46\.
::

::gatha1
Ānītuppalamālañca, amilā taṃ pilandhituṃ;
::

::gathalast
Taṃ devī rājino āha, nemitte pucchi bhūpati.
::

::hangnum
47\.
::

::gatha1
Taṃ sutvā āhu nemittā, ‘‘deviputto nighātiya;
::

::gathalast
Damiḷe katve’karajjaṃ, sāsanaṃ jotayissati’’.
::

::hangnum
48\.
::

::gatha1
Edisaṃ madhugaṇḍaṃ so, dasseti tassa īdisiṃ;
::

::gathalast
Sampattiṃ deti rājā’’ti, ghosāpesi mahīpati.
::

::hangnum
49\.
::

::gatha1
Goṭṭhasamuddavelante, madhupuṇṇaṃ nikujjitaṃ;
::

::gathalast
Nāvaṃ ñatvāna ācikkhi, rañño janapade naro.
::

::hangnum
50\.
::

::gatha1
Rājā {pb:M:0.0127} deviṃ tahiṃ netvā, maṇḍapamhi susaṅkhate;
::

::gathalast
Yathicchithaṃ tāya madhuṃ, paribhogamakārayi.
::

::hangnum
51\.
::

::gatha1
Itare dohaḷe tassā, sampādetuṃ mahīpati;
::

::gathalast
Veḷusumana nāmaṃ taṃ, yodhaṃ tattha niyojayi.
::

::hangnum
52\.
::

::gatha1
So’nurādhapuraṃ gantvā, rañño maṅgalavājino;
::

::gathalast
Gopakena akā mettiṃ, tassa kiccañca sabbadā.
::

::hangnum
53\.
::

::gatha1
Tassa vissattha taṃ ñatvā, pātova uppalāna’siṃ;
::

::gathalast
Kadambanadiyā tīre, ṭhapetvāna asaṅkito.
::

::hangnum
54\.
::

::gatha1
Assaṃ netvā tamāruyha, gaṇhitvāna uppalāna’siṃ;
::

::gathalast
Nivedayitvāna attānaṃ, assavegena pakkami.
::

::hangnum
55\.
::

::gatha1
Sutvā rājā gahetuṃ taṃ, mahā yodhānapesayi;
::

::gathalast
Dutiyaṃ sammathaṃ assaṃ, āruyha sonudhāpitaṃ.
::

::hangnum
56\.
::

::gatha1
So gumbanissito assa-piṭṭheyeva nisīdiya;
::

::gathalast
Entassa piṭṭhito tassa, ubbayhā’siṃ pasārayi.
::

::hangnum
57\.
::

::gatha1
Assavegenayantassa, sīsaṃ chijja ubhohaye;
::

::gathalast
Sīsañcā’dāya sāyaṃ so, mahāgāmamupāgami.
::

::hangnum
58\.
::

::gatha1
Dohaḷe te ca sā devī, paribhuñji yathāruci;
::

::gathalast
Rājā yodhassa sakkāraṃ, kārāpesi yathārahaṃ.
::

::hangnum
59\.
::

::gatha1
Sā devī samaye dhaññaṃ, janayī puttamuttamaṃ;
::

::gathalast
Mahārājakule tasmiṃ, ānando ca mahā ahu.
::

::hangnum
60\.
::

::gatha1
Tassa puññānubhāvena, tadaheva upāgamuṃ;
::

::gathalast
Nānāratanasampuṇṇā, sattanāvā tato tato.
::

::hangnum
61\.
::

::gatha1
Tasseva puññatejena, chaddantakulato karī;
::

::gathalast
Hatthicchāpaṃ āharitvā, ṭhapetvā idha pakkami.
::

::hangnum
62\.
::

::gatha1
Taṃ titthasaratīramhi, disvā gumbantare ṭhitaṃ;
::

::gathalast
Kaṇḍulavho bālisiko, rañño ācikkhi tāvade.
::

::hangnum
63\.
::

::gatha1
Pesetvā’cariye rājā, tamāṇāpiya posayi;
::

::gathalast
Kaṇḍulo iti ñāyittha, diṭṭhattā kaṇḍulena so.
::

::hangnum
64\.
::

::gatha1
‘‘Suvaṇṇabhājanādīnaṃ{pb:M:0.0128}, puṇṇā nāvā idhāgatā’’;
::

::gathalast
Iti rañño nivedasuṃ, rājā tānā’harāpayi.
::

::hangnum
65\.
::

::gatha1
Puttassa nāmakaraṇe, maṅgalamhi mahīpati;
::

::gathalast
Dvādasa sahassasaṅkhaṃ, bhikkhusaṅghaṃ nimantiya.
::

::hangnum
66\.
::

::gatha1
Evaṃ cintesi ‘‘yadime, putto laṃkātale’khile;
::

::gathalast
Rajjaṃ gahetvā sambuddha-sāsanaṃ jotayissati.
::

::hangnum
67\.
::

::gatha1
Aṭṭhuttarasahassañca, bhikkhavo pavisantu ca;
::

::gathalast
Sabbe te uddhapattañca, cīvaraṃ pārapantu ca.
::

::hangnum
68\.
::

::gatha1
Paṭhamaṃ dakkhiṇaṃ pādaṃ, ummāranto ṭhapentu ca;
::

::gathalast
Ekacchattayutaṃ dhamma-karaṇaṃ nīharantu ca.
::

::hangnum
69\.
::

::gatha1
Gotamo nāma thero ca, patiggaṇhātu puttakaṃ;
::

::gathalast
So ca saraṇasikkhā yo, detu’’ sabbaṃ tathā ahu.
::

::hangnum
70\.
::

::gatha1
Sabbaṃ nimittaṃ disvāna, tuṭṭhacitto mahīpati;
::

::gathalast
Datvā saṅghassa pāyāsaṃ, nāmaṃ puttassa kārayi.
::

::hangnum
71\.
::

::gatha1
Mahāgāme nāyakattaṃ, pitunāmañca ekato;
::

::gathalast
Ubho katvāna ekajjhaṃ, gāmaṇiabhayo iti.
::

::hangnum
72\.
::

::gatha1
Mahāgāmaṃ pavisitvā, navame divase tato;
::

::gathalast
Saṅgamaṃ deviyā kāsi, tena gabbhamagaṇhi sā.
::

::hangnum
73\.
::

::gatha1
Kāle jātaṃ sutaṃ rājā, tissanāmaṃ akārayi;
::

::gathalast
Mahatā parihārena, ubhato vaḍḍhiṃsu dārakā.
::

::hangnum
74\.
::

::gatha1
Sitthappavesamaṅgala-kāle dvinnampi sādaro;
::

::gathalast
Bhikkhusatānaṃ pañcanaṃ, dāpayitvāna pāyasaṃ.
::

::hangnum
75\.
::

::gatha1
Tehi upaḍḍhe bhuttamhi, gahetvā thokathokakaṃ;
::

::gathalast
Sovaṇṇasarakene’saṃ, deviyā saha bhūpati.
::

::hangnum
76\.
::

::gatha1
‘‘Sambuddhasāsanaṃ tumhe, yadi chaḍḍetha puttakā;
::

::gathalast
Mā jīratu kucchigataṃ, idaṃ vo’’ti apāpayi.
::

::hangnum
77\.
::

::gatha1
Viññāya bhāsitatthaṃ te, ubho rājakumārakā;
::

::gathalast
Pāyāsaṃ taṃ abhuñjiṃsu, tuṭṭhacittā’mataṃ viya.
::

::hangnum
78\.
::

::gatha1
Dasa dvādasavassesu, tesu vīmaṃsanatthiko;
::

::gathalast
Tatheva bhikkhū bhojetvā, tesaṃ ucchiṭṭhamodanaṃ.
::

::hangnum
79\.
::

::gatha1
Gāhayitvā {pb:M:0.0129} taṭṭakena, ṭhapāpetvā tadantike;
::

::gathalast
Tibhāgaṃ kārayitvāna, idha māha mahīpati.
::

::hangnum
80\.
::

::gatha1
‘‘Kuladevatānaṃ no tātā, bhikkhūnaṃ vimukhā mayaṃ;
::

::gathalast
Na hessāmā’’ti cintetvā, bhāgaṃ bhuñjathi’manti ca.
::

::hangnum
81\.
::

::gatha1
‘‘Dve bhātaro mayaṃ niccaṃ, aññamaññamadūbhakā;
::

::gathalast
Bhavissāmā’’ti cintetvā, bhāgaṃ bhuñjithi’manti ca.
::

::hangnum
82\.
::

::gatha1
Amataṃ viya bhuñjiṃsu, te dve bhāge ubhopi ca;
::

::gathalast
‘‘Na yujjhissāma damiḷehi’’, iti bhuñjathi’maṃ iti.
::

::hangnum
83\.
::

::gatha1
Evaṃ vuttetu tisso so, pāṇinā khipi bhojanaṃ;
::

::gathalast
Gāmaṇibhattapiṇḍaṃ tu, khipitvā sayanaṃ gato.
::

::hangnum
84\.
::

::gatha1
Saṃkucitvā hatthapādaṃ, nipajji sayena sayaṃ;
::

::gathalast
Devī gantvā tosayantī, gāmaṇiṃ etadabravi.
::

::hangnum
85\.
::

::gatha1
Pasāritaṅgo sayane, kiṃ nasesi sukhaṃ suta;
::

::gathalast
‘‘Gaṅgāpāramhi damīḷā, ito goṭṭhamahodadhi.
::

::hangnum
86\.
::

::gatha1
Kathaṃ pasāritaṅgo’haṃ, nipajjāmī’ti so bravi;
::

::gathalast
Sutvāna tassādhippāyaṃ, tuṇhī āsi mahīpati.
::

::hangnum
87\.
::

::gatha1
So kamenā’bhivaḍḍhanto, ahu soḷasavassiko;
::

::gathalast
Puññavā yasavā dhīmā, tejo balaparakkamo.
::

::hangnum
88\.
::

::gatha1
Calācalāyaṃ gatiyañhi pāṇino,
::

::gatha2
Upenti puññena yathāruciṃ gatiṃ;
::

::gatha3
Itīti mantetvā satataṃ mahādaro,
::

::gathalast
Bhaveyya puññapacayamhi buddhimāti.
::

::centre
Sujanappasādasaṃvegatthāya kate mahāvaṃse
::

::centre
Gāmaṇikumārasūti nāma
::

::centre
Bāvīsatimo paricchedo.
::

### Tevīsatima pariccheda

#### Yodhalābho

::hangnum
1\.
::

::gatha1
Balalakkhaṇarūpeti{pb:M:0.0130},
::

::gatha2
Tejojavaguṇehi ca;
::

::gatha3
Aggo hutvā mahākāyo,
::

::gathalast
So ca kaṇḍūlavāraṇo.
::

::hangnum
2\.
::

::gatha1
Nandīmitto suranimilo, mahāsoṇo goṭṭhayimbaro;
::

::gathalast
Theraputtābhayo bharaṇo, veḷusumano tatheva ca.
::

::hangnum
3\.
::

::gatha1
Khañjadevo phussadevo, labhiyya vasabhopi ca;
::

::gathalast
Ete dasa mahāyodhā, tassā’hesuṃ mahabbalā.
::

::hangnum
4\.
::

::gatha1
Ahu eḷārarājassa, mitto nāma camūpati;
::

::gathalast
Tassa kammantagāmamhi, pācīnakhaṇḍarājiyā.
::

::hangnum
5\.
::

::gatha1
Cittapabbatasāmantā, ahu bhaginiyā suto;
::

::gathalast
Kosohitavatthaguyho, mātulasseva nāmato.
::

::hangnum
6\.
::

::gatha1
Dūrampi parisappantaṃ, daharaṃ taṃ kumārakaṃ;
::

::gathalast
Ābajjha nandiyā kaṭyaṃ, nisadamhi abandhisu.
::

::hangnum
7\.
::

::gatha1
Nisadaṃ kaḍḍhato tassa, bhūmiyaṃ parisappato;
::

::gathalast
Ummārātikkame nandi, sā chajjati yato tato.
::

::hangnum
8\.
::

::gatha1
Nandimittoti ñāyittha, dasanāgabalo ahu;
::

::gathalast
Vuddho nagaramāgamma, so upaṭṭhāsi mātulaṃ.
::

::hangnum
9\.
::

::gatha1
Thūpādīsu asakkāraṃ, karonto damiḷe tadā;
::

::gathalast
Ūruṃ akkammapādena, hatthena itaraṃ tuso.
::

::hangnum
10\.
::

::gatha1
Gahetvā sampadāletvā, bahikkhapatiṃ thāmavā;
::

::gathalast
Devā antaradhāpenti, tena khittaṃ kaḷevaraṃ.
::

::hangnum
11\.
::

::gatha1
Damiḷānaṃ khayaṃ disvā, rañño ārocayiṃ sutaṃ;
::

::gathalast
‘‘Sahoṭṭaṃ gaṇhathetaṃ’’ti, vuttaṃ kātuṃ na sakkhisuṃ.
::

::hangnum
12\.
::

::gatha1
Cintesi {pb:M:0.0131} nandimitto so, ‘‘evampi karato mama;
::

::gathalast
Janakkhayo kevalañhi, natthi sāsanajotanaṃ.
::

::hangnum
13\.
::

::gatha1
Rohaṇe khattiyā santi, pasannaṃ ratanattaye;
::

::gathalast
Tattha katvā rājasevaṃ, gaṇhitvā damiḷe’khile.
::

::hangnum
14\.
::

::gatha1
Rajjaṃ datvā khattiyānaṃ, jotessaṃ buddhasāsanaṃ’’;
::

::gathalast
Iti gantvā gāmaṇissa, taṃ kumārassa sāvayi.
::

::hangnum
15\.
::

::gatha1
Mātuyā mantayitvā so, sakkāraṃ tassa kārayi;
::

::gathalast
Sakkato nandimitto so, yodho vasi tadantike.
::

::hangnum
16\.
::

::gatha1
Kākavaṇṇo tissarājā, vāretuṃ damiḷisadā;
::

::gathalast
Mahāgaṅgāya titthesu, rakkhaṃ sabbesu kārayi.
::

::hangnum
17\.
::

::gatha1
Ahu dīghābhayo nāma, rañño’ñña bhariyā suto;
::

::gathalast
Kacchakatitthe gaṅgāya, tena rakkhamakārayi.
::

::hangnum
18\.
::

::gatha1
So rakkhākaraṇatthāya, samantā yojanadvaye;
::

::gathalast
Mahākulamhā ekekaṃ, puttaṃ āṇāpayi tahiṃ.
::

::hangnum
19\.
::

::gatha1
Koṭṭhivāle janapade, gāme khaṇḍakaviṭṭhike;
::

::gathalast
Sattaputto kulapati, saṅgho nāmā’si issaro.
::

::hangnum
20\.
::

::gatha1
Tassāpi dhūtaṃ pāhesi, rājaputto sutatthiko;
::

::gathalast
Sattamo nimilo nāma, dasahatthibalo suto.
::

::hangnum
21\.
::

::gatha1
Tassa akammasīlattā, khīyantā chapi bhātaro;
::

::gathalast
Rocayuṃ tassa gamanaṃ, na tu mātā pitā pana.
::

::hangnum
22\.
::

::gatha1
Kujjhitvā sesabhātūnaṃ, pātoyeva tiyojanaṃ;
::

::gathalast
Gantvā suraggameyeva, rājaputtaṃ apassiso.
::

::hangnum
23\.
::

::gatha1
So taṃ vimaṃsanatthāya, dūre kicce niyojayi;
::

::gathalast
Cetiya pabbatā sanne, dvāra maṇḍalagāmake.
::

::hangnum
24\.
::

::gatha1
Brāhmaṇo kuṇḍalo nāma, vijja te me sahāyako;
::

::gathalast
Samuddapāre bhaṇḍāni, tassa vijjanti santike.
::

::hangnum
25\.
::

::gatha1
Gantvā taṃ tena dinnāni, bhaṇḍakāni idhā’hara;
::

::gathalast
Iti vatvāna bhojetvā, lekhaṃ datvā vissajjayi.
::

::hangnum
26\.
::

::gatha1
Tato nava yojanañhi, anurādhapuraṃ idaṃ;
::

::gathalast
Pubbaṇheyeva gantvāna, so taṃ brāhmaṇa maddasa.
::

::hangnum
27\.
::

::gatha1
‘‘Nhatvā {pb:M:0.0132} vāpiyaṃ tāta, ehī’’ti āha brāhmaṇo;
::

::gathalast
Idhā’nāgata pubbattā, nhatvāna tissavāpiyaṃ.
::

::hangnum
28\.
::

::gatha1
Mahābodhiñca pūjetvā, thūpārāme ca cetiyaṃ;
::

::gathalast
Nagaraṃ pavisitvāna, passitvā sakalaṃ puraṃ.
::

::hangnum
29\.
::

::gatha1
Āpaṇā gandhamādāya, uttara dvārato tato;
::

::gathalast
Nikkhammuppala khettamhā, gahetvā uppalāni ca.
::

::hangnum
30\.
::

::gatha1
Upāgami brāhmaṇaṃ taṃ, puṭṭho tenā’ha so gatiṃ;
::

::gathalast
Sutvā so brāhmaṇo tassa, pubbāgamamidhāgamaṃ.
::

::hangnum
31\.
::

::gatha1
Vimhito cintayī evaṃ, ‘‘purisā jānīyo ayaṃ;
::

::gathalast
Sace jāneyya eḷāro, imaṃ hatthe karissati.
::

::hangnum
32\.
::

::gatha1
Tasmā’yaṃ damiḷā’sanne, vāsetuṃ neva arahati;
::

::gathalast
Rājaputtassa pituno, santike vāsamarahati’’.
::

::hangnum
33\.
::

::gatha1
Eva mevaṃ likhitvāna, lekhaṃ tassa samappayi;
::

::gathalast
Puṇṇavaḍḍhana vatthāni, paṇṇākāre bahūpi ca.
::

::hangnum
34\.
::

::gatha1
Datvā taṃ bhojayitvā ca, pesesī sakhisantikaṃ;
::

::gathalast
So vaḍḍhamānacchāyāyaṃ, gatvā rājasutanti kaṃ.
::

::hangnum
35\.
::

::gatha1
Lekhañca paṇṇākāre ca, rājaputtassa appayi;
::

::gathalast
Tuṭṭho āha ‘‘sahassena, pasādetha ima’’nti so.
::

::hangnum
36\.
::

::gatha1
Issaṃ kariṃsu tassa’ññe, rājaputtassa sevakā;
::

::gathalast
So taṃ dasasahassena, pasādāpesi dārakaṃ.
::

::hangnum
37\.
::

::gatha1
Tassa kesaṃ likhāpetvā, gaṅgāyeva nahāpiya;
::

::gatha2
Puṇṇavaḍḍhana vatthayugaṃ, gandhamālañca sundaraṃ;
::

::gathalast
Acchādetvā vilimpetvā, maṇḍayitvā surūpakaṃ.
::

::hangnum
38\.
::

::gatha1
Sīsaṃ dukūlapaṭṭena, veṭhayitvā upānayuṃ;
::

::gathalast
Attano parihārena, bhattaṃ tassa adāpayi.
::

::hangnum
39\.
::

::gatha1
Attano dasasahassa-agghanasayanaṃ subhaṃ;
::

::gathalast
Sayanatthaṃ adāpesi, tassa yodhassa khattiyo.
::

::hangnum
40\.
::

::gatha1
So {pb:M:0.0133} sabbaṃ ekato katvā, netvā mātāpitantikaṃ;
::

::gathalast
Mātuyā dasasahassaṃ, sayanaṃ pituno adā.
::

::hangnum
41\.
::

::gatha1
Taṃyeva rattiṃ āgantvā, rakkhaṭhāne addassayi;
::

::gathalast
Pabhāte rājaputto taṃ, sutvā tuṭṭhamano ahu.
::

::hangnum
42\.
::

::gatha1
Datvā paricchadaṃ tassa, parivārajanaṃ tathā;
::

::gathalast
Datvā dasasahassānī, pesesi pitusantikaṃ.
::

::hangnum
43\.
::

::gatha1
Yodho dasasahassāni, netvā mātāpitantikaṃ;
::

::gathalast
Tesaṃ datvā kākavaṇṇa-tisso rājā mupāgami.
::

::hangnum
44\.
::

::gatha1
So gāmaṇikumārassa, tamappesi mahīpati;
::

::gathalast
Sakkato suranimilo, yodho vasi tadantike.
::

::hangnum
45\.
::

::gatha1
Kuṭumbarikaṇṇikāyaṃ,
::

::gatha2
Hundarīvāpi gāmake;
::

::gatha3
Tisassa aṭṭhamo putto,
::

::gathalast
Ahosi soṇa nāmako.
::

::hangnum
46\.
::

::gatha1
Sattavassikakālepi, tālagacche aluñci so;
::

::gathalast
Dasa vassikakālamhi, tāle luñcimahabbalo.
::

::hangnum
47\.
::

::gatha1
Kāle na so mahāsoṇo,
::

::gatha2
Dasa hatthi balo ahu;
::

::gatha3
Rājā taṃ tādisaṃ sutvā,
::

::gathalast
Gahetvā pitusantikā.
::

::hangnum
48\.
::

::gatha1
Gāmaṇissa kumārassa, adāsi posanatthiko;
::

::gathalast
Tena so laddhasakkāro, yodho vasi tadantike.
::

::hangnum
49\.
::

::gatha1
Girināme janapade, gāme nicchelaviṭṭhike;
::

::gathalast
Dasahatthibalo āsi, mahānāgassa atrajo.
::

::hangnum
50\.
::

::gatha1
Lakuṇṭakasarīrattā, ahu goṭṭhaka nāmako;
::

::gathalast
Karonti keḷiparihāsaṃ, tassa jeṭṭhā cha bhātaro.
::

::hangnum
51\.
::

::gatha1
Te gantvā māsakhettatthaṃ, koṭṭayitvā mahāvanaṃ;
::

::gathalast
Tassa bhāgaṃ ṭhapetvāna, gantvā tassa nivedayuṃ.
::

::hangnum
52\.
::

::gatha1
So {pb:M:0.0134} gantvā taṃ khaṇaṃyeva, rukkhe imbarasaññite;
::

::gathalast
Luñcitvāna samaṃ katvā, bhūmiṃ gantvā nivedayi.
::

::hangnum
53\.
::

::gatha1
Gantvāna bhātaro tassa, disvā kammanta mabbhutaṃ;
::

::gathalast
Tassa kammaṃ kittayantā, āgacchiṃsu tadantikaṃ.
::

::hangnum
54\.
::

::gatha1
Tadupādāya so āsi, goṭṭhayimbaranāmako;
::

::gathalast
Tatheva rājā pāhesi, tambi gāmaṇisantikaṃ.
::

::hangnum
55\.
::

::gatha1
Koṭipabbatasāmantā, kittigāmamhi issaro;
::

::gathalast
Rohaṇo nāma gahapati, jātaṃ puttakamattano.
::

::hangnum
56\.
::

::gatha1
Samāna nāmaṃ kāresi, goṭṭhakāhayarājino;
::

::gathalast
Dārako so balī āsi, dasadvādasavassiko.
::

::hangnum
57\.
::

::gatha1
Asakkuṇeyyapāsāṇe, uddhattuṃ catupañcahi;
::

::gathalast
Kīḷamāno khipi tadā, so kīḷāguḷake viya.
::

::hangnum
58\.
::

::gatha1
Tassa soḷasavassassa, pitā gadamakārayi;
::

::gathalast
Aṭṭhatiṃsaṅgulavaṭṭaṃ, soḷasahatthadīghakaṃ.
::

::hangnum
59\.
::

::gatha1
Kālānaṃ nāḷikerānaṃ,
::

::gatha2
Khandhe āhacca tāya so;
::

::gatha3
Te pātayitvā teneva,
::

::gathalast
Yo dho so pākaṭo ahu.
::

::hangnum
60\.
::

::gatha1
Tatheva rājā pāhesi, tampi gāmaṇisantike;
::

::gathalast
Upaṭṭhāko mahāsumma-therassā’si pitā pana.
::

::hangnum
61\.
::

::gatha1
So mahāsummatherassa, dhammaṃ sutvā kuṭumbiko;
::

::gathalast
Sotāpattiphalaṃ patto, vihāre koḷapabbate.
::

::hangnum
62\.
::

::gatha1
Sotu sañjātasaṃvego, ārocetvāna rājino;
::

::gathalast
Datvā kuṭumbaṃ puttassa, pabbaji therasantike.
::

::hangnum
63\.
::

::gatha1
Bhāvanaṃ anuyuñjitvā, arahattamapāpuṇi;
::

::gathalast
Putto tena’ssa paññāyi, theraputtābhayo iti.
::

::hangnum
64\.
::

::gatha1
Kappakandaragāmamhi, kumārassa suto ahu;
::

::gathalast
Bharaṇo nāma so kāle, dasadvādasavassike.
::

::hangnum
65\.
::

::gatha1
Dārakehi {pb:M:0.0135} vanaṃ gantvā’-nubandhitvā sase bahū;
::

::gathalast
Pādena paharitvāna, dvikhaṇḍaṃ bhūmiyaṃ khipi.
::

::hangnum
66\.
::

::gatha1
Gāmikehi vanaṃ gantvā, soḷasavassiko pana;
::

::gathalast
Tatheva pātesi lahuṃ, miga gokaṇṇasūkare.
::

::hangnum
67\.
::

::gatha1
Bharaṇo so mahāyodho,
::

::gatha2
Teneva pākaṭo ahu;
::

::gatha3
Tatheva rājā vāsesi,
::

::gathalast
Tampi gāmaṇisantike.
::

::hangnum
68\.
::

::gatha1
Girigāme janapade, kuṭumbiyaṅgaṇagāmake;
::

::gathalast
Kuṭumpivasabho nāma, ahosi tattha sammato.
::

::hangnum
69\.
::

::gatha1
Veḷo janapado tassa, sumano giribhojako;
::

::gathalast
Sahāyassa sute jāte, paṇṇākārapurassarā.
::

::hangnum
70\.
::

::gatha1
Gantvā ubho sakaṃ nāmaṃ, dārakassa akārayuṃ;
::

::gathalast
Taṃ vuddhaṃ attano gehe, vāsesi siribhojako.
::

::hangnum
71\.
::

::gatha1
Tasse’ko sindhavo posaṃ, kañcinā rohituṃ adā;
::

::gathalast
Disvā tu veḷusumanaṃ, ayaṃ arohako mama.
::

::hangnum
72\.
::

::gatha1
Anurūpo’ti cintetvā,
::

::gatha2
Pahaṭṭho hesitaṃ akā;
::

::gatha3
Taṃ ñatvā bhojako ‘‘assaṃ,
::

::gathalast
Ārohā’’ti tamāhaso.
::

::hangnum
73\.
::

::gatha1
So assaṃ āruhitvā taṃ, sīghaṃ dhāvayi maṇḍale;
::

::gathalast
Maṇḍale sakale asso, ekābaddho adissi so.
::

::hangnum
74\.
::

::gatha1
Nisīdi dhāvato ca’ssa, vassahāro’va piṭṭhiyaṃ;
::

::gathalast
Mocetipi uttariyaṃ, bandhatipi anādaro.
::

::hangnum
75\.
::

::gatha1
Taṃ disvā parisā sabbā, ukkuṭṭhiṃ sampavattayi;
::

::gathalast
Datvā dasasahassāni, tassa so giribhojako.
::

::hangnum
76\.
::

::gatha1
Rājānucchaviko’yaṃti, haṭṭho rañño adāsi taṃ;
::

::gathalast
Rājā taṃ veḷusumanaṃ, attanoyeva santike.
::

::hangnum
77\.
::

::gatha1
Kāretvā {pb:M:0.0136} tassa sakkāraṃ, vāsesi bahumānayaṃ;
::

::gathalast
Nakulanagarakaṇṇikāyaṃ, gāme mahinda doṇike.
::

::hangnum
78\.
::

::gatha1
Abhayassa’ntime putto, devonāmā’si thāmavā;
::

::gathalast
Īsakaṃ pana khañjattā, khañjadevoti taṃ viduṃ.
::

::hangnum
79\.
::

::gatha1
Migamaṃ gāmavāsīhi, saha gantvāna so tadā;
::

::gathalast
Mahise anubandhitvā, mahante uṭṭhituṭṭhite.
::

::hangnum
80\.
::

::gatha1
Hatthena pāde gaṇhitvā, bhametvā sīsamatthake;
::

::gathalast
Asumha bhūmiṃ cuṇṇeti, tesaṃ aṭṭhīni māṇavo.
::

::hangnum
81\.
::

::gatha1
Taṃ pavattiṃ suṇitvāva, khañjadevaṃ mahīpati;
::

::gathalast
Vāsesi āharāpetvā, gāmaṇisse’va santike.
::

::hangnum
82\.
::

::gatha1
Cittalapabbatā’sanne, gāme kapiṭṭhanāmake;
::

::gathalast
Uppalassa suto āsi, phussadevoti nāmako.
::

::hangnum
83\.
::

::gatha1
Gantvā saha kumārehi, vihāraṃ so kumārako;
::

::gathalast
Bodhiyā pūjitaṃ saṅkhaṃ, ādāya dhamithāmasā.
::

::hangnum
84\.
::

::gatha1
Asanīpātasaddova, saddo tassa mahā ahu;
::

::gathalast
Ummattā viya āsuṃ te, bhītā sabbepi dārakā.
::

::hangnum
85\.
::

::gatha1
Tena so āsi ummāda-phussa devoti pākaṭo;
::

::gathalast
Dhanusippaṃ akāresi, tassa vaṃsāgataṃ pitā.
::

::hangnum
86\.
::

::gatha1
Saddavedhi vijjuvedhī, vālavedhī ca so ahu;
::

::gathalast
Vālukāpuṇṇasakaṭaṃ, baddhadhammasataṃ tathā.
::

::hangnum
87\.
::

::gatha1
Asano dumbaramayaṃ, aṭṭhasoḷasaaṅgulaṃ;
::

::gathalast
Tathā ayo lohamayaṃ, paṭṭaṃdi caturaṅgali.
::

::hangnum
88\.
::

::gatha1
Nibbedhayatikaṇṇena, kaṇḍo tena visajjito;
::

::gathalast
Thale aṭṭhusabhaṃ yāti, jale tu usabhaṃ pana.
::

::hangnum
89\.
::

::gatha1
Taṃ suṇitvā mahārājā, pavattiṃ pitusantikā;
::

::gathalast
Tampi āṇāpayitvāna, gāmaṇimhi avāsayi.
::

::hangnum
90\.
::

::gatha1
Tulādhāranagāsanne, vihāravāpi gāmake;
::

::gathalast
Mattakuṭumbissa suto, ahu vasabhanāmako.
::

::hangnum
91\.
::

::gatha1
Taṃ {pb:M:0.0137} sujātasarīrattā, labhiya vasabhaṃ viduṃ;
::

::gathalast
So vīsativassuddesamhi, mahākāyabalo ahu.
::

::hangnum
92\.
::

::gatha1
Ādāya so katipayo, puriseyeva ārabhi;
::

::gathalast
Khettatthiko mahāvāpiṃ, karonto taṃ mahabbalo.
::

::hangnum
93\.
::

::gatha1
Dasahi dvādasahi vā, vahitabbe dhurehipi;
::

::gathalast
Vahanto paṃsupiṇḍe so, lahuṃ vāpiṃ samāpayi.
::

::hangnum
94\.
::

::gatha1
Tena so pākaṭo āsi, tampi ādāya bhūmipo;
::

::gathalast
Datvā taṃ tassa sakkāraṃ, gāmaṇissa adāsi taṃ.
::

::hangnum
95\.
::

::gatha1
Vasabhodakavāroti, kaṃ khettaṃ pākaṭaṃ ahu;
::

::gathalast
Evaṃ labhiyāvasabho, vasi gāmaṇisantike.
::

::hangnum
96\.
::

::gatha1
Mahāyodhānametesaṃ, dasannampi mahipati;
::

::gathalast
Puttassa sakkārasamaṃ, sakkāraṃ kārayi tadā.
::

::hangnum
97\.
::

::gatha1
Āmantetvā mahāyodhe, dasāpi ca disampati;
::

::gathalast
‘‘Yodhe dasadase’keko, esathā’ti udāhari.
::

::hangnum
98\.
::

::gatha1
Te tathevā’nayuṃ yodhe, tesampāha mahīpati;
::

::gathalast
Tassa yodhasahassāpi, tatheva pariyesituṃ.
::

::hangnum
99\.
::

::gatha1
Tathā tepā’nayuṃ yodhe, tesampāhaṃ mahīpati;
::

::gathalast
Punayodhasahassassa, tatheva pariyesituṃ.
::

::hangnum
100\.
::

::gatha1
Tathā tepā’nayuṃ yodhe, sabbe sampiṇḍitā tu te;
::

::gathalast
Ekādasasahassāni, yodhāsataṃ tathā dasa.
::

::hangnum
101\.
::

::gatha1
Sabbe te laddhasakkārā, bhūmipālena sabbadā;
::

::gathalast
Gāmaṇiṃ rājaputtaṃ taṃ, vasiṃsu parivāriya.
::

::hangnum
102\.
::

::gatha1
Iti sucaritajātabbhutaṃ,
::

::gatha2
Suṇiya naro matimā sukhattiko;
::

::gatha3
Akusalapathato parammukho,
::

::gathalast
Kusalapathe’bhirameyya sabbadāti.
::

::centre
Sujanappasādasaṃvegatthāya kate mahāvaṃse
::

::centre
Yodhalābho nāma
::

::centre
Tevīsatimo paricchedo.
::

### Catuvīsatima pariccheda

#### Dvebhātikayuddhaṃ

::hangnum
1\.
::

::gatha1
Hatthassa {pb:M:0.0138} tharukammassa, kusalo katupāsano;
::

::gathalast
So gāmaṇirājasuto, mahāgāme vasī tadā.
::

::hangnum
2\.
::

::gatha1
Rājā rājasutaṃ tissaṃ, dīghavāpimhi vāsayi;
::

::gathalast
Ārakkhituṃ janapadaṃ, sampanna balavāhanaṃ.
::

::hangnum
3\.
::

::gatha1
Kumāro gāmaṇikāle, sampassanto balaṃ sakaṃ;
::

::gathalast
‘‘Yujjhissaṃ damiḷehī’’ti, piturañño kathāpayī.
::

::hangnum
4\.
::

::gatha1
Rājā taṃ anurakkhanto, ‘‘oragaṅgaṃ alaṃ’’ iti;
::

::gathalast
Vāresi yāvatatiyaṃ, so tatheva kathāpayī.
::

::hangnum
5\.
::

::gatha1
Pitā me puriso honto, ne’vaṃ vakkhati teni’daṃ;
::

::gathalast
Pilandhatūti pesesi, itthālaṅkāramassa so.
::

::hangnum
6\.
::

::gatha1
Rājā’ha tassa kujjhitvā, ‘‘karotha hemasaṅkhaliṃ;
::

::gathalast
Tāya taṃ bandhayissāmi, nā’ññathā rakkhiyo hi so.
::

::hangnum
7\.
::

::gatha1
Palāyitvāna malayaṃ, kujjhitvā pituno agā;
::

::gathalast
Duṭṭhattāyeva pitari, āhu taṃ duṭṭhagāmaṇi.
::

::hangnum
8\.
::

::gatha1
Rājā’tha ārabhī kātuṃ, mahāmaṅgalacetiyaṃ;
::

::gathalast
Niṭṭhite cetiye saṅghaṃ, sannipātayi bhūpati.
::

::hangnum
9\.
::

::gatha1
Dvādasā’suṃ sahassāni, bhikkhū cittalapabbatā;
::

::gathalast
Tato tato dvādaseva, sahassāni samāgamuṃ.
::

::hangnum
10\.
::

::gatha1
Katvāna cetiyamahaṃ, rājā saṅghassa sammukhā;
::

::gathalast
Sabbe yodhe samānetvā, kāresi sapathaṃ tadā.
::

::hangnum
11\.
::

::gatha1
‘‘Puttānaṃ kalahaṭṭhānaṃ, na gacchissāma no’’iti;
::

::gathalast
Akaṃsu sapathaṃ sabbe, taṃ yuddhaṃ tena nāgamuṃ.
::

::hangnum
12\.
::

::gatha1
Catusaṭṭhi vihāre so, kārāpetvā mahīpati;
::

::gathalast
Tattakāneva vassāni, ṭhatvā maritahiṃ tadā.
::

::hangnum
13\.
::

::gatha1
Rañño {pb:M:0.0139} sarīraṃ gāhetvā, channayānena rājini;
::

::gathalast
Netvā tissa mahārāmaṃ, taṃ saṅghassa nivedayi.
::

::hangnum
14\.
::

::gatha1
Sutvā tissakumāro taṃ, āgantvā dīghavāpito;
::

::gathalast
Sarīrakiccaṃ kāretvā, sakkaccaṃ pituno sayaṃ.
::

::hangnum
15\.
::

::gatha1
Mātaraṃ kaṇḍulaṃ hatthiṃ, ādiyitvā mahabbalo;
::

::gathalast
Bhātubhayā dīghavāpiṃ, agamāsi lahuṃ tato.
::

::hangnum
16\.
::

::gatha1
Taṃ pavattiṃ nivedetuṃ, duṭṭhagāmaṇi santikaṃ;
::

::gathalast
Lekhaṃ datvā visajjesuṃ, saccemaccā samāgatā.
::

::hangnum
17\.
::

::gatha1
So guttahālamāgantvā, tattha cāre visajjiya;
::

::gathalast
Mahāgāmamupagantvā, sayaṃ rajje’bhisecayi.
::

::hangnum
18\.
::

::gatha1
Mātatthaṃ kaṇḍūlatthañca, bhātulekhaṃ visajjayi;
::

::gathalast
Aladdhā yāvatatiyaṃ, yuddhāya samupāgami.
::

::hangnum
19\.
::

::gatha1
Ahu dvinnaṃ mahāyuddhaṃ, cūḷaṅgaṇiyapiṭṭhiyaṃ;
::

::gathalast
Tattha nekasahassāni, patiṃsu rājino narā.
::

::hangnum
20\.
::

::gatha1
Rājā ca tissāmacco ca, vaḷavādīghutunikā;
::

::gathalast
Tayoyeva palāyiṃsu, kumāro anubandhite.
::

::hangnum
21\.
::

::gatha1
Ubhinnamantare bhikkhū, mantayiṃsu mahīdharaṃ;
::

::gathalast
Taṃ disvā ‘‘bhikkhusaṅghassa, kammaṃ’’ iti nivatti so.
::

::hangnum
22\.
::

::gatha1
Kappakandaranajjāso, javamālititthamāgato;
::

::gathalast
Rājā’ha tissamaccaṃ taṃ, ‘‘chātajjhattā mayaṃ’’iti.
::

::hangnum
23\.
::

::gatha1
Suvaṇṇasarake khitta-bhattaṃ nīharitassa so;
::

::gathalast
Saṅghe datvā bhuñjanato, kāretvā catubhāgakaṃ.
::

::hangnum
24\.
::

::gatha1
‘‘Ghosehi kāla’’miccā’ha,
::

::gatha2
Tisso kālamaghosayi;
::

::gatha3
Suṇitvā dibbasotena,
::

::gathalast
Rañño sakkhāya dāyako.
::

::hangnum
25\.
::

::gatha1
Thero piyaṅgu dīpaṭṭho, theraṃ tattha niyojayi;
::

::gathalast
Tissaṃ kuṭumbikasutaṃ, so tattha nabhasā’gamā.
::

::hangnum
26\.
::

::gatha1
Tassa tisso karāpatta-ādāyā’dāsi rājino;
::

::gathalast
Saṅghassa bhāgaṃ sambhāgaṃ, rājā patte khipāpayi.
::

::hangnum
27\.
::

::gatha1
Sambhāgaṃ {pb:M:0.0140} khipi tisso ca, sambhāgaṃ vaḷavāpi ca;
::

::gathalast
Na icchitassābhāgañca, tisso pattamhi pakkhipi.
::

::hangnum
28\.
::

::gatha1
Bhattassa puṇṇapattaṃ taṃ, adātherassa bhūpati;
::

::gathalast
Adā gotamatherassa, so gantvā nabhasā lahuṃ.
::

::hangnum
29\.
::

::gatha1
Bhikkhūnaṃ bhuñjamānānaṃ, datvā ālopabhāgaso;
::

::gathalast
Pañcasatānaṃ so thero, laddhehi tu tadantikā.
::

::hangnum
30\.
::

::gatha1
Bhāgehi pattaṃ pūretvā, ākāse khipi rājino;
::

::gathalast
Disvā’ gataṃ gahetvā taṃ, tisso bhojisi bhūpatiṃ.
::

::hangnum
31\.
::

::gatha1
Bhuñjitvāna sayañjāpi, vaḷavañca abhojayi;
::

::gathalast
Sattāhaṃ cumbaṭaṃ katvā, rājā pattaṃ visajjayi.
::

::hangnum
32\.
::

::gatha1
Gantvāna so mahāgāmaṃ, samādāya balaṃ puna;
::

::gathalast
Saṭṭhisahassaṃ yuddhāya, gantvā yujjhi sabhātarā.
::

::hangnum
33\.
::

::gatha1
Rājā vaḷavamāruyha, tisso kaṇḍūla hatthinaṃ;
::

::gathalast
Dve bhātaro samāgañchuṃ, yujjhamānā raṇe tadā.
::

::hangnum
34\.
::

::gatha1
Rājā kariṃ karitva’nto, vaḷavāmaṇḍalaṃ akā;
::

::gathalast
Tathāpi chiddaṃ no disvā, laṅghā petuṃ matiṃakā.
::

::hangnum
35\.
::

::gatha1
Vaḷavaṃ laṅghayitvāna, hatthinaṃ bhātiko’pari;
::

::gathalast
Tomaraṃ khipi cammaṃva, yathā chijjati piṭṭhiyaṃ.
::

::hangnum
36\.
::

::gatha1
Anekāni sahassāni, kumārassa narātahiṃ;
::

::gathalast
Patiṃsu yuddhe yujjhantā, bhijja ceva mahabbalaṃ.
::

::hangnum
37\.
::

::gatha1
‘‘Ārohakassa vekallā, itthī maṃ laṅghayī’’iti;
::

::gathalast
Kuddhokarī taṃ cālento, rukkhameka mupāgami.
::

::hangnum
38\.
::

::gatha1
Kumāro āruhī rukkhaṃ, hatthī sāmimupāgami;
::

::gathalast
Tamāruyha palāyantaṃ, kumāro manubandhi so.
::

::hangnum
39\.
::

::gatha1
Pavisitvā vihāraṃ so, mahāthera gharaṃgato;
::

::gathalast
Nipajjaheṭṭhā mañcassa, kumāro bhātunobhayā.
::

::hangnum
40\.
::

::gatha1
Pasārayi mahāthero, cīvaraṃ tattha mañcake;
::

::gathalast
Rājā anupadaṃ gantvā, ‘‘kuhiṃ tisso’’ti pucchatha.
::

::hangnum
41\.
::

::gatha1
‘‘Mañce {pb:M:0.0141} tattha mahārāja’’, iti thero avoca taṃ;
::

::gathalast
Heṭṭhā mañceti jānitvā, tato nikkhamma bhūpati.
::

::hangnum
42\.
::

::gatha1
Samantato vihārassa, rakkhaṃ kārayi taṃ pana;
::

::gathalast
Pañcakamhi nipajjetvā, datvā upari cīvaraṃ.
::

::hangnum
43\.
::

::gatha1
Mañcapādesu gaṇhitvā, cattāro daharā yatī;
::

::gathalast
Matabhikkhuniyāmena, kumāraṃ bahi nīharuṃ.
::

::hangnum
44\.
::

::gatha1
Nīyamānantu taṃ ñatvā, idha māha mahīpati;
::

::gathalast
‘‘Tissa tvaṃ kuladevatānaṃ, sīse hutvāna niyyāsi.
::

::hangnum
45\.
::

::gatha1
Balakkārena gahaṇaṃ, kuladevehi natthi me;
::

::gathalast
Guṇaṃ tvaṃ kuladevānaṃ, sareyyāsi kadācipi’’.
::

::hangnum
46\.
::

::gatha1
Tatoyeva mahāgāmaṃ, agamāsi mahīpati;
::

::gathalast
Āṇāpesi ca tattheva, mātaraṃ mātugāravo.
::

::hangnum
47\.
::

::gatha1
[Vassāni aṭṭhasaṭṭhiṃso, aṭṭhā dhammaṭṭhamānaso;
::

::gathalast
Aṭṭhasaṭṭhivihāre ca, kārāpesi mahīpati.]
::

::hangnum
48\.
::

::gatha1
Nikkhāmito so bhikkhūhi, tissorāja suto pana;
::

::gathalast
Dīghavāpiṃ tatoyeva, agama’ññataro viya.
::

::hangnum
49\.
::

::gatha1
Kumāro godhagattassa, tissatherassa āha so;
::

::gathalast
‘‘Sāparādho ahaṃ bhante, khamāpessāmi bhātaraṃ.
::

::hangnum
50\.
::

::gatha1
Veyyāvaccakarā kāraṃ, tissaṃ pañcasatāni ca;
::

::gathalast
Bhikkhunamādiyitvā so, thero rāja mupāgami.
::

::hangnum
51\.
::

::gatha1
Rājaputtaṃ ṭhapetvāna, thero sopāna matthake;
::

::gathalast
Sasaṅgho pāvisi saddho, nisīdāviya bhūmipo.
::

::hangnum
52\.
::

::gatha1
Upānayī yāguādiṃ, thero pattaṃ vidhesiso;
::

::gathalast
‘‘Kinti vutto’bravi tissaṃ, ādāya agatā’’iti.
::

::hangnum
53\.
::

::gatha1
‘‘Kuhiṃ coro’’ti vutto ca, ṭhitaṭhānaṃ nivedayi;
::

::gathalast
Vihāradevī gantvāna, chādiyaṭhāsi puttaka.
::

::hangnum
54\.
::

::gatha1
Rājā’ha {pb:M:0.0142} theraṃ ‘‘ñāto vo,
::

::gatha2
Dāsabhāvo idāni no;
::

::gatha3
Sāmaṇeraṃ pesayetha,
::

::gathalast
Tumhe me sattavassikaṃ.
::

::hangnum
55\.
::

::gatha1
Janakkhayaṃ vināyeva, kalaho na bhaveyya no;
::

::gathalast
Rājā saṅghassa doseso, bhaṃghe daṇḍaṃ karissati.
::

::hangnum
56\.
::

::gatha1
Hessatā’gatakiccā vo,
::

::gatha2
Yāgādiṃ gaṇhāthāti so;
::

::gatha3
Datvā taṃ bhikkhusaṅghassa,
::

::gathalast
Pakkositvāna bhātaraṃ.
::

::hangnum
57\.
::

::gatha1
Tattheva saṅghamajjhamhi, nisinno bhātarā saha;
::

::gathalast
Bhuñjitvā ekatoyeva, bhikkhu saṅghaṃ visajjayi.
::

::hangnum
58\.
::

::gatha1
Sassakammāni kāretuṃ, tissaṃ tattheva pāhiṇi;
::

::gathalast
Sayampi bheriṃ cāretvā, sassakammāni kārayi.
::

::hangnum
59\.
::

::gatha1
Iti veramanekavikappacitaṃ,
::

::gatha2
Samayanti bahuṃ api sappurisaṃ;
::

::gatha3
Iti cintiya kohi naro matimā,
::

::gathalast
Na bhaveyya paresu susanta manoti.
::

::centre
Sujanappasādasaṃvegatthāya kate mahāvaṃse
::

::centre
Dvebhātikayuddhaṃ nāma
::

::centre
Catuvīsatimo paricchedo.
::

### Pañcavīsatima pariccheda

#### Duṭṭhagāmaṇi vijayo

::hangnum
1\.
::

::gatha1
Duṭṭhagāmaṇirājā’tha{pb:M:0.0143}, katvāna janasaṅgahaṃ;
::

::gathalast
Kunte dhātuṃ nidhāpetvā, sayoggabalavāhano.
::

::hangnum
2\.
::

::gatha1
Gantvā tissamahārāmaṃ, vanditvā saṅghamabravi;
::

::gathalast
‘‘Pāragaṅgaṃ gamissāmi, jotetuṃ sāsanaṃ ahaṃ.
::

::hangnum
3\.
::

::gatha1
Sakkātuṃ bhikkhavo detha, amhehi sahagāmino;
::

::gathalast
Maṅgalañceva rakkhā ca, bhikkhūnaṃ dassanaṃ hino.
::

::hangnum
4\.
::

::gatha1
Adāsi daṇḍakammatthaṃ, saṅgho pañcasataṃ yatī;
::

::gathalast
Bhikkhusaṅghatamādāya, tato nikkhamma bhūpati.
::

::hangnum
5\.
::

::gatha1
Sodhāpetvāna malaye, idhāgamanamañjasaṃ;
::

::gathalast
Kaṇḍulaṃ hatthimāruyha, yodhehi parivārito.
::

::hangnum
6\.
::

::gatha1
Mahatā balakāyena, yuddhāya abhinikkhami;
::

::gathalast
Mahāgāmena sambaddhā, senāgā’guttahālakaṃ.
::

::hangnum
7\.
::

::gatha1
Mahiyaṅgaṇamāgamma, chattaṃ damiḷamaggahī;
::

::gathalast
Ghātetvā damiḷe tattha, āgantvā ambatitthakaṃ.
::

::hangnum
8\.
::

::gatha1
Gaṅgā parikhāsampannaṃ, titthambadamiḷaṃ pana;
::

::gathalast
Yujjhaṃ catūhi mā sehi, katahatthaṃ mahabbalaṃ.
::

::hangnum
9\.
::

::gatha1
Mātaraṃ dassayitvāna, tena lesena aggahi;
::

::gathalast
Tatooruyha damiḷe, sattarāje mahabbale.
::

::hangnum
10\.
::

::gatha1
Ekāheneva gaṇhitvā, khemaṃ katvā mahabbalo;
::

::gathalast
Balassā’dā dhanaṃ tena, khemārāmoti vuccati.
::

::hangnum
11\.
::

::gatha1
Mahākoṭṭhantare sobbhe, doṇo gavaramaggahī;
::

::gathalast
Hālakole issariyaṃ, nāḷisobbhamhi nāḷikaṃ.
::

::hangnum
12\.
::

::gatha1
Dīghābhayagallakamhi, gaṇhi dīghābhayampi ca;
::

::gathalast
Kacchipiṭṭhe kapisīsaṃ, catumāsena aggahi.
::

::hangnum
13\.
::

::gatha1
Koṭanagare {pb:M:0.0144} koṭañca, tato hālavahāṇakaṃ;
::

::gathalast
Vahiṭṭhe vahiṭṭhadamiḷaṃ, gāmaṇimhi ca gāmaṇiṃ.
::

::hangnum
14\.
::

::gatha1
Kumbhagāmamhi kumbhañca, nandigāmamhi nandikaṃ;
::

::gathalast
Gaṇhi khāṇuṃ khāṇugāme, dve tu tambuṇṇame pana.
::

::hangnum
15\.
::

::gatha1
Mātulaṃ bhāgineyyañca, tambauṇṇamanāmake;
::

::gathalast
Jambucaggahī soso ca, gāmo’hu taṃ tadavhayo.
::

::hangnum
16\.
::

::gatha1
‘‘Ajānitvā sakaṃsenaṃ, ghātenti sajanā’’ iti;
::

::gathalast
Sutvāna saccakiriyaṃ, akarī tattha bhūpati.
::

::hangnum
17\.
::

::gatha1
Rajjasukhāya vāyāmo, nāyaṃ mama kadācipi;
::

::gathalast
Sambuddha sāsanasseva, ṭhapanāya ayaṃ mama.
::

::hangnum
18\.
::

::gatha1
Tena saccena mesenā-kāyopagatabhaṇḍikaṃ;
::

::gathalast
Jālavaṇṇaṃva hotūti, taṃ tathevatadā ahu.
::

::hangnum
19\.
::

::gatha1
Gaṅgātīramhi damiḷā, sabbe ghātitasesakā;
::

::gathalast
Vijitaṃ nagaraṃ nāma, saraṇatthāya pāvisuṃ.
::

::hangnum
20\.
::

::gatha1
Phāsuke aṅgaṇaṭhāne, khandhāvāraṃ nivesayi;
::

::gathalast
Taṃ khandhāvāra… ṭhīti, nāmenā’hosi pākaṭaṃ.
::

::hangnum
21\.
::

::gatha1
Vijitanagaragāhatthaṃ, vīmaṃsanto narādhipo;
::

::gathalast
Disvā’yantaṃ nandimittaṃ, visajjāpesi kaṇḍulaṃ.
::

::hangnum
22\.
::

::gatha1
Gaṇhituṃ āgataṃ hatthiṃ, nandīmitto karehitaṃ;
::

::gathalast
Ubho dante pīḷayitvā, ukkuṭikaṃ nisīdayi.
::

::hangnum
23\.
::

::gatha1
Hatthinā nandimitto tu, yasmā yattha ayujjhi so;
::

::gathalast
Tasmā tattha tato gāmo, hatthiporoti vuccati.
::

::hangnum
24\.
::

::gatha1
Vīmaṃsitvā ubho rājā, vijitaṃ nagaraṃ agā;
::

::gathalast
Yodhānaṃ dakkhiṇadvāre, saṅgāmo āsi bhiṃsano.
::

::hangnum
25\.
::

::gatha1
Puratthimamhi dvāramhi, so veḷusumano pana;
::

::gathalast
Aneka saṅkhe damiḷe, assāruḷhe aghātayi.
::

::hangnum
26\.
::

::gatha1
Dvāraṃ thakesuṃ damiḷā, rājā yodhe visajjayi;
::

::gathalast
Kaṇṇulo nandimitto ca, suranimilo ca dakkhiṇe.
::

::hangnum
27\.
::

::gatha1
Mahāsoṇo {pb:M:0.0145} ca goṭṭho ca,
::

::gatha2
Thera putto ca te tayo;
::

::gatha3
Dvāresu tīsu kammāni,
::

::gathalast
Itaresu tadā karuṃ.
::

::hangnum
28\.
::

::gatha1
Nagaraṃ taṃ tiparikhaṃ, uccapākāra gopitaṃ;
::

::gathalast
Ayokammakatadvāraṃ, arīhi duppadhaṃsiyaṃ.
::

::hangnum
29\.
::

::gatha1
Jāṇūhi ṭhatvā dāṭhāhi, bhinditvāna silāyudhā;
::

::gathalast
Iṭṭhakā ceva hatthi so, ayodvāramupāgami.
::

::hangnum
30\.
::

::gatha1
Gopuraṭṭhā tu damiḷā, khipiṃsu vividhā’yudhe;
::

::gathalast
Pakkaṃ ayoguḷañceva, kathikañca silesikaṃ.
::

::hangnum
31\.
::

::gatha1
Piṭṭhiṃ khitte silesamhi, dhūpāyante’tha kaṇḍulo;
::

::gathalast
Vedanaṭṭo’dakaṭhānaṃ, gantvāna tattha ogahī.
::

::hangnum
32\.
::

::gatha1
Na idaṃ surāpāṇaṃ te, ayodvāra vighāṭanaṃ;
::

::gathalast
Gaccha dvāraṃ vighāṭehi, iccāhagoṭṭhayimbaro.
::

::hangnum
33\.
::

::gatha1
So mānaṃ janayitvāna, koñcaṃ katvā gajuttamo;
::

::gathalast
Udakā uṭṭhahitvāna, thale aṭṭhāsi dappavā.
::

::hangnum
34\.
::

::gatha1
Hatthivajje viyojetvā, silesaṃ osadhaṃ akā;
::

::gathalast
Rājā āruyha hatthiṃ taṃ, kumbhe phusiyapāṇinā.
::

::hangnum
35\.
::

::gatha1
‘‘Laṃkādīpamhi sakale, rajjaṃ te tāta kaṇḍula;
::

::gathalast
Dammī’’ti taṃ tosayitvā, bhojetvā varabhojanaṃ.
::

::hangnum
36\.
::

::gatha1
Veṭhayitvā sāṭakena, kārayitvā suvammitaṃ;
::

::gathalast
Sattaguṇaṃ māhisacammaṃ, bandhetvā cammapiṭṭhiyaṃ.
::

::hangnum
37\.
::

::gatha1
Tasso’ paritelacammaṃ, dāpetvā taṃ visajjayi;
::

::gathalast
Asanīviya gajjanto, so gahetvā’paddave saha.
::

::hangnum
38\.
::

::gatha1
Padaraṃ vijjhi dāṭhāhi, ummāraṃ padasā’hani;
::

::gathalast
Saddhārabāhaṃ taṃ dvāraṃ, bhūmiyaṃ saravaṃ pati.
::

::hangnum
39\.
::

::gatha1
Gopure dabbasambhāraṃ, patantaṃ hattipiṭṭhiyaṃ;
::

::gathalast
Bāhāhi pariharitvāna, nandīmitto pavaṭṭayi.
::

::hangnum
40\.
::

::gatha1
Disvāna {pb:M:0.0146} tassa kiriyaṃ, kaṇḍulo tuṭṭhamānaso;
::

::gathalast
Dāṭhāpīṭhanaveraṃ taṃ, chaḍḍhesi paṭhamaṃ kataṃ.
::

::hangnum
41\.
::

::gatha1
Atthano piṭṭhitoyeva, pavesatthāya kaṇḍulo;
::

::gathalast
Nivattitvāna oloki, yodhaṃ tattha gajuttamo.
::

::hangnum
42\.
::

::gatha1
‘‘Hatthinākatamaggena, nappavekkhāmahaṃ’’iti;
::

::gathalast
Nandīmitto vicintetvā, pākāraṃ hani bāhunā.
::

::hangnum
43\.
::

::gatha1
So aṭṭhārasahatthucco, patiaṭṭhusabho kira;
::

::gathalast
Oloki suranimalaṃ, anicchaṃ sopi taṃ pathaṃ.
::

::hangnum
44\.
::

::gatha1
Laṅghayitvāna pākāraṃ,
::

::gatha2
Nagarabbhantare pati;
::

::gatha3
Bhinditvā dvāramekekaṃ,
::

::gathalast
Goṭṭho soṇova pāvisi.
::

::hangnum
45\.
::

::gatha1
Hattī gahetvā rathacakkaṃ, mitto sakaṭapañjaraṃ;
::

::gathalast
Nāḷikerataruṃ goṭṭho, nimmalo khaggamuttamaṃ.
::

::hangnum
46\.
::

::gatha1
Tālarukkhaṃ mahāsoṇo, theraputto mahāgadaṃ;
::

::gathalast
Visuṃ visuṃ vīthigatā, damiḷe tattha cuṇṇayuṃ.
::

::hangnum
47\.
::

::gatha1
Vijitaṃ nagaraṃ bhetvā, catumāsena khattiyo;
::

::gathalast
Tatho girilakaṃ gantvā, giriyaṃ damiḷaṃ hani.
::

::hangnum
48\.
::

::gatha1
Gantvā mahelanagaraṃ, timahāparikhaṃ tato;
::

::gathalast
Kadamba pupphavallīhi, samantā parivāritaṃ.
::

::hangnum
49\.
::

::gatha1
Ekadvāraṃ duppavesaṃ, catumāse vasaṃ tahiṃ;
::

::gathalast
Gaṇhi mahelarājānaṃ, mantayuddhena bhūmipo.
::

::hangnum
50\.
::

::gatha1
Tato’nurādhanagaraṃ, āgacchanto mahīpati;
::

::gathalast
Khandhāvāraṃ nivesesi, paritokāsapabbataṃ.
::

::hangnum
51\.
::

::gatha1
Māsamhi jeṭṭhamūlamhi, taḷākaṃ tattha kāriya;
::

::gathalast
Jalaṃ kīḷi tahiṃ gāmo, posonanagaravhayo.
::

::hangnum
52\.
::

::gatha1
Taṃ {pb:M:0.0147} yuddhāyāgataṃ sutvā, rājānaṃ duṭṭhagāmaṇiṃ;
::

::gathalast
Amacce sannipātetvā, eḷāro āha bhūmipo.
::

::hangnum
53\.
::

::gatha1
‘‘So rājā ca sayaṃyodho,
::

::gatha2
Yodhā cassa mahūkira;
::

::gatha3
Amacco kinnu kātabbaṃ,
::

::gathalast
Kinti maññanti no ime.
::

::hangnum
54\.
::

::gatha1
Dīghajattuppabhutayo, yodhā eḷārarājino;
::

::gathalast
‘‘Suve yuddhaṃ karissāmi’’, iti te nicchayaṃ karuṃ.
::

::hangnum
55\.
::

::gatha1
Duṭṭhagāmaṇirājāpi, mantetvā mātuyā saha;
::

::gathalast
Tassā matena kāresi, dvattiṃsa balakoṭṭhake.
::

::hangnum
56\.
::

::gatha1
Rājacchattadhare tattha, ṭhapesi rājarūpake;
::

::gathalast
Abbhantare koṭṭhake tu, sayaṃ aṭṭhāsi bhūpati.
::

::hangnum
57\.
::

::gatha1
Eḷārarājā sannaddho, mahāpabbata hatthinaṃ;
::

::gathalast
Āruyha agamā tattha, sayogga balavāhano.
::

::hangnum
58\.
::

::gatha1
Saṅgāme vattamānamhi, dīghajattu mahabbalo;
::

::gathalast
Ādāya khaggaphalakaṃ, yujjhamāno bhayānako.
::

::hangnum
59\.
::

::gatha1
Hatthe aṭṭharasu’ggantvā, nabhaṃ taṃ rājarūpakaṃ;
::

::gathalast
Chinditvā asinā bhindi, paṭhamaṃ balakoṭṭhakaṃ.
::

::hangnum
60\.
::

::gatha1
Evaṃ sesepi bhinditvā, malakoṭṭhe mahabbalo;
::

::gathalast
Ṭhitaṃ gāmaṇirājena, balakoṭṭhamupāgami.
::

::hangnum
61\.
::

::gatha1
Yodho so suranimalo, gacchantaṃ rājino’pari;
::

::gathalast
Sāvetvā attano nāmaṃ, tamakkosi mahabbalo.
::

::hangnum
62\.
::

::gatha1
Itaro ‘‘taṃ vadhissa’’nti, kuddho ākāsamuggami;
::

::gathalast
Itaro otarantassa, phalakaṃ upanāmayi.
::

::hangnum
63\.
::

::gatha1
‘‘Chindā metaṃ saphalakaṃ’’, iti cintiya so pana;
::

::gathalast
Phalakaṃ hani khaggena, taṃ muñciyi’ tarosayi.
::

::hangnum
64\.
::

::gatha1
Kappento muttaphalakaṃ, dīghajattu tahiṃ pati;
::

::gathalast
Uṭṭhāya sūranimilo, patitaṃ sattiyā’hani.
::

::hangnum
65\.
::

::gatha1
Saṅkhaṃ {pb:M:0.0148} dhami phussadevo, senā bhijjittha dāmiḷi;
::

::gathalast
Eḷaropi nivattittha, ghātesuṃ damiḷe bahū.
::

::hangnum
66\.
::

::gatha1
Tattha vāpi jalaṃ āsi, hatānaṃ lohitā vilaṃ;
::

::gathalast
Tasmā kulatthavā pīti, nāmato vissutaṃ ahu.
::

::hangnum
67\.
::

::gatha1
Carāpetvā tahiṃ bheriṃ, duṭṭhagāmaṇi bhūpati;
::

::gathalast
‘‘Na hanissatu eḷāraṃ, maṃmuñciya paro’’iti.
::

::hangnum
68\.
::

::gatha1
Sannaddho sayamāruyha, sannaddhaṃ kaṇḍulaṃ kariṃ;
::

::gathalast
Eḷāraṃ anubandhanto, dakkhiṇadvāramāgami.
::

::hangnum
69\.
::

::gatha1
Puradakkhiṇadvāramhi, ubho yujjhiṃsu bhūmipā;
::

::gathalast
Tomaraṃ khipi eḷāro, gāmaṇi tamavañcayi.
::

::hangnum
70\.
::

::gatha1
Vijjhāpesi ca dantehi, taṃ hatthiṃ sakahatthinā;
::

::gathalast
Tomaraṃ khipi eḷāraṃ, sahatthi tattha so pati.
::

::hangnum
71\.
::

::gatha1
Tato vijitasaṅgāmo, sayoggabalavāhano;
::

::gathalast
Laṃkaṃ ekātapattaṃ so, katvāna pāvisi puraṃ.
::

::hangnum
72\.
::

::gatha1
Puramhi bheriṃ cāretvā, samantā yojane jane;
::

::gathalast
Sannipātiya kāresi, pūjaṃ eḷārarājino.
::

::hangnum
73\.
::

::gatha1
Taṃ dehapatitaṭhāne, kūṭāgārena jhāpayi;
::

::gathalast
Cetiyaṃ tattha kāresi, parihāramadāsi ca.
::

::hangnum
74\.
::

::gatha1
Ajjāpi laṃkāpatino, taṃ padesasamīpagā;
::

::gathalast
Teneva parihārena, na vādāpenti tūriyaṃ.
::

::hangnum
75\.
::

::gatha1
Evaṃ dvattiṃsa damiḷa, rājāno duṭṭhagāmaṇi;
::

::gathalast
Gaṇhitvā ekacchattena, laṃkārajjamakāsi so.
::

::hangnum
76\.
::

::gatha1
Vijite nagare bhinne, yodho so dīghajattuko;
::

::gathalast
Eḷārassa nivedetvā, bhāgineyyassa yodhataṃ.
::

::hangnum
77\.
::

::gatha1
Tassa halluka nāmassa, bhāgineyyassa attano;
::

::gathalast
Pesayī cāgamatthāya, tassa sutvāna halluko.
::

::hangnum
78\.
::

::gatha1
Eḷāradaḍḍhadivasā, sattame divase idha;
::

::gathalast
Purisānaṃ sahassehi, saṭṭhiyā saha otari.
::

::hangnum
79\.
::

::gatha1
Otiṇṇo so suṇitvāpi, patanaṃ tassa rājino;
::

::gathalast
‘‘Yujjhissāmī’’ti lajjāya, mahātitthaṃ idhāgamā.
::

::hangnum
80\.
::

::gatha1
Khandhāvāraṃ {pb:M:0.0149} nivesesi, gāme koḷambahālake;
::

::gathalast
Rājā tassā’gamaṃ sutvā, yuddhāya abhinikkhami.
::

::hangnum
81\.
::

::gatha1
Yuddhasannaha sannaddho, hatthimāruyha kaṇḍulaṃ;
::

::gathalast
Hatthassa rathayo dhehi, pantīhi ca anunako.
::

::hangnum
82\.
::

::gatha1
Ummādaphusso devo so, dīpe aggadhanuggaho;
::

::gathalast
Dasaḍḍhāyudhasanaddho, sesayodhā ca anvaguṃ.
::

::hangnum
83\.
::

::gatha1
Pavatte tumūle yuddhe, sannaddho bhalluko tahiṃ;
::

::gathalast
Rājābhimukha māyāsi, nāgarājā tu kaṇḍulo.
::

::hangnum
84\.
::

::gatha1
Taṃ vegamandibhāvatthaṃ, paccosakki saniṃ saniṃ;
::

::gathalast
Senāpi saddhiṃ teneva, paccosakki saniṃ saniṃ.
::

::hangnum
85\.
::

::gatha1
Rājāha ‘‘pubbe yuddhesu, aṭṭhavīsatiyā ayaṃ;
::

::gathalast
Na paccosakki kiṃ etaṃ, phussadevā’’ti āha so.
::

::hangnum
86\.
::

::gatha1
Jayo no paramo deva, jayabhūmi mayaṃ gajo;
::

::gathalast
Paccosakkati pekkhanto, jayaṭhānamhi ṭhassati.
::

::hangnum
87\.
::

::gatha1
Nāgo’tha paccosakkitvā, phussadevassa passato;
::

::gathalast
Mahāvihārasīmante, aṭṭhāsi suppatiṭṭhito.
::

::hangnum
88\.
::

::gatha1
Tatraṭṭhito nāgarājā, bhalluko damiḷo tahiṃ;
::

::gathalast
Rājābhimukhamāgantvā, uppaṇḍesi mahīpati.
::

::hangnum
89\.
::

::gatha1
Mukhaṃ pidhāya khaggena, rājā akkosi taṃ pana;
::

::gathalast
‘‘Rañño mukhamhi pātemi’’, iti kaṇḍañca so khipi.
::

::hangnum
90\.
::

::gatha1
Āhacca so khaggatalaṃ, kaṇḍo papati bhūmiyaṃ;
::

::gathalast
‘‘Mukhe viddho’’ti saññāya, ukkaṭṭhiṃ bhalluko akā.
::

::hangnum
91\.
::

::gatha1
Rañño pacchā nisinno bho, phussadevo mahabbalo;
::

::gathalast
Kaṇḍa khipimukhe tassa, ghaṭṭento rājakuṇḍalaṃ.
::

::hangnum
92\.
::

::gatha1
Rājānaṃ pādato katvā, patamānassa tassa tu;
::

::gathalast
Khipitvā aparaṃ kaṇḍaṃ, vijjhitvā tassa jaṇḍukaṃ.
::

::hangnum
93\.
::

::gatha1
Rājānaṃ sīsato katvā, pātesī lahuhatthako;
::

::gathalast
Bhalluke patite tasmiṃ, jayanādo pavattatha.
::

::hangnum
94\.
::

::gatha1
Phussadevo {pb:M:0.0150} tahiṃyeva, ñāpetuṃ dosa mattano;
::

::gathalast
Kaṇḍavalliṃ sakaṃ chetvā, pasataṃ lohitaṃ sayaṃ.
::

::hangnum
95\.
::

::gatha1
Radhaññā dassesi taṃ disvā, rājā taṃ pucchi‘‘kiṃ’’iti;
::

::gathalast
Rāja daṇḍo kato meti, so avoca mahīpati.
::

::hangnum
96\.
::

::gatha1
Kodho dosoti vuttova,
::

::gatha2
Āha kuṇḍala ghaṭṭanaṃ;
::

::gatha3
Adosaṃ dosamaññāya,
::

::gathalast
Kimetaṃ kari bhātika.
::

::hangnum
97\.
::

::gatha1
Iti vatvā mahārājā, kataññu idha māha ca;
::

::gathalast
‘‘Kaṇḍānucchaviko tuyhaṃ, sakkāro hessate mahā.
::

::hangnum
98\.
::

::gatha1
Ghātetvā damiḷe sabbe, rājā laddhajayo kato;
::

::gathalast
Pāsāda talamāruyha, sīhāsanagato tahiṃ.
::

::hangnum
99\.
::

::gatha1
Nāṭakāmacca majjhamhi, phussadevassa taṃ saraṃ;
::

::gathalast
Āṇāpetvā ṭhapāpetvā, puṃkhena ujukaṃ tale.
::

::hangnum
100\.
::

::gatha1
Kahāpaṇehi kaṇḍaṃ taṃ, āsitte’yu parūpari;
::

::gathalast
Chādāpetvā dāpesi, phussadevassa taṃ khaṇe.
::

::hangnum
101\.
::

::gatha1
Narindapāsādatale, narindotha alaṅkate;
::

::gathalast
Sugandhadīpujjalite, nānāgandhasamāyute.
::

::hangnum
102\.
::

::gatha1
Nāṭaka janayogena, accharāhi ca bhūsite;
::

::gathalast
Anagghattharaṇatthiṇṇe, muduke sayane subhe.
::

::hangnum
103\.
::

::gatha1
Sayito sirisampattiṃ, mahatiṃ apipekkhiya;
::

::gathalast
Kataṃ akkhobhiṇighātaṃ, saranto na sukhaṃ labhi.
::

::hangnum
104\.
::

::gatha1
Yiyaṅgudīpe arahanto, ñatvā taṃ tassatakkitaṃ;
::

::gathalast
Aṭṭhā’rahante pāhesuṃ, tamassāsetumissaraṃ.
::

::hangnum
105\.
::

::gatha1
Āgamma te majjhāyāme, rāja dvāramhi otaruṃ;
::

::gathalast
Nivedi tabbhāgamanā, pāsāda talemāruhuṃ.
::

::hangnum
106\.
::

::gatha1
Vanditvā {pb:M:0.0151} te mahārāja, nisīdāpiya āsane;
::

::gathalast
Katvā vividhasakkāraṃ, pucchi āgatakāraṇaṃ.
::

::hangnum
107\.
::

::gatha1
Piyaṅgudīpe saṅghena, pesitaṃ manujādhipa;
::

::gathalast
Tamassā sayituṃ amhe, iti rājā punā’hate.
::

::hangnum
108\.
::

::gatha1
‘‘Kathaṃ nu bhante assāso, mama hessati yena me;
::

::gathalast
Akkhobhiṇimahāsena, ghāto kārāpito’’iti.
::

::hangnum
109\.
::

::gatha1
‘‘Saggamaggantarāyo ca, natthi te tena kammunā;
::

Dīyaḍḍhamanujā ce’ttha, ghātitā manujādhipa.

::hangnum
110\.
::

::gatha1
Saraṇesu ṭhito eko, pañcasīlepi cā’paro;
::

::gathalast
Micchādiṭṭhi ca dussīlo, sesā pasusamāmatā.
::

::hangnum
111\.
::

::gatha1
Jotayissasi ceva tvaṃ, bahudhā buddhasāsanaṃ;
::

::gathalast
Manovilekhaṃ tasmā tvaṃ, vinodaya narissara.
::

::hangnum
112\.
::

::gatha1
Iti vutto mahārājā, tehi assāsamāgato;
::

::gathalast
Vanditvā te visajjetvā, sayito puna cintayi.
::

::hangnum
113\.
::

::gatha1
Vinā saṅghena āhāraṃ, mābhuñjetha kadācipi’’;
::

::gathalast
Iti mātāpitā’hāre, sapiṃsu dahare’ vano.
::

::hangnum
114\.
::

::gatha1
Adatvā bhikkhusaṅghassa, bhuttaṃ atthi nukho iti;
::

::gathalast
Addasa pātarāsamhi, ekaṃ maricavaṭṭikaṃ.
::

::hangnum
115\.
::

::gatha1
Saṅghassa aṭṭhapetvāva paribhuttaṃ satiṃ vinā;
::

::gathalast
Tadatthaṃ daṇḍakammaṃ me, kattabbanti ca cintayi.
::

::hangnum
116\.
::

::gatha1
Ete tenekakoṭi idha manujagaṇe ghātite cintayitvā,
::

::gatha2
Kāmānaṃ hetu etaṃ manasi ca kayirā sādhu ādīnavaṃ taṃ;
::

::gatha3
Sabbesaṃ ghātaniṃ taṃ manasi ca kayirā’ niccataṃ sādhu sādhu,
::

::gathalast
Evaṃ dukkhā pamokkhaṃ subhagati mahavā pāpuṇeyyā’cīrenāti.
::

::centre
Sujanappasādasaṃvegatthāya kate mahāvaṃse
::

::centre
Duṭṭhagāmaṇivijayo nāma
::

::centre
Pañcavīsatimo paricchedo.
::

### Chabbīsatima pariccheda

#### Maricavaṭṭikavihāramaho

::hangnum
1\.
::

::gatha1
Ekacchattaṃ {pb:M:0.0152} karitvāna, laṃkārajjaṃ mahāyaso;
::

::gathalast
Nānantaraṃ saṃvidahi, yodhānaṃ so yathārahaṃ.
::

::hangnum
2\.
::

::gatha1
Theraputtābhayo yodho, diyyamānaṃ na icchitaṃ;
::

::gathalast
Pucchitova kimatthanti, yuddhamatthīti abravi.
::

::hangnum
3\.
::

::gatha1
Ekarajje kate yuddhaṃ, kināmattīti pucchito;
::

::gathalast
Yuddhaṃ kilesa corehi, karissāmi sudujjayaṃ.
::

::hangnum
4\.
::

::gatha1
Icceva māha taṃ rājā, punappunaṃ nisedhayi;
::

::gathalast
Punappunaṃ soyācitvā, raññonuññāya pabbaji.
::

::hangnum
5\.
::

::gatha1
Pabbajitvā ca kālena, arahattamapāpuṇi;
::

::gathalast
Pañcakhīṇāsavasata-parivāerā ahosi ca.
::

::hangnum
6\.
::

::gatha1
Chattamaṅgala sattāhe, gate gatabhayo’ bhayo;
::

::gathalast
Rājā katā bhisekova, mahatā vibhavena so.
::

::hangnum
7\.
::

::gatha1
Tissavāpi’magā kīḷa-vidhinā samalaṅka taṃ;
::

::gathalast
Kīḷituṃ abhisittānaṃ, cārittañcā nurakkhituṃ.
::

::hangnum
8\.
::

::gatha1
Rañño paricchadaṃ sabbaṃ, upāyanasatāni ca;
::

::gathalast
Maricavaṭṭivihārassa, ṭhānamhi ṭhapayiṃsu ca.
::

::hangnum
9\.
::

::gatha1
Tattheva thūpaṭhānamhi, sadhātuṃ kuntamuttamaṃ;
::

::gathalast
Ṭhapesuṃ kuntadharakā, ujukaṃ rājamānusā.
::

::hangnum
10\.
::

::gatha1
Sahorodho mahārājā, kīḷitvā salile divā;
::

::gathalast
Sāyamāhaṃ gamissāma, kuntaṃ vaḍḍhetha bho’’iti.
::

::hangnum
11\.
::

::gatha1
Cāletuṃ taṃ na sakkhiṃsu, kuntaṃ rājādhikārikā;
::

::gathalast
Gandhāmālāhi pūjesuṃ, rājasenāsamāgatā.
::

::hangnum
12\.
::

::gatha1
Rājā {pb:M:0.0153} mahantaṃ accheraṃ, disvā taṃ haṭṭhamānaso;
::

::gathalast
Vidhāya tattha ārakkhaṃ, pavisitvā puraṃ tato.
::

::hangnum
13\.
::

::gatha1
Kuntaṃ parikkhipāpetvā, cetiyaṃ tattha kārayi;
::

::gathalast
Thūpaṃ parikkhipāpetvā, vihārañca akārayi.
::

::hangnum
14\.
::

::gatha1
Tīhi vassehi niṭhāsi, vihāro so narissaro;
::

::gathalast
Saṅghaṃ sasannipātesi, viharamahākāraṇā.
::

::hangnum
15\.
::

::gatha1
Bhikkhunaṃ satasahassāni, tadā bhikkhuniyo pana;
::

::gathalast
Navuti ca sahassāni, abhaviṃsu samāgatā.
::

::hangnum
16\.
::

::gatha1
Tasmiṃ samāgame saṅghaṃ, idamāka mahīpati;
::

::gathalast
‘‘Saṅghaṃ bhante visaritvā, bhuñjiṃ maricavaṭṭikaṃ.
::

::hangnum
17\.
::

::gatha1
Hasse’taṃ daṇḍakammaṃ me, bhavatūti akārayi;
::

::gathalast
Sacetiyaṃ maricavaṭṭi-vihāraṃ sumanoharaṃ.
::

::hangnum
18\.
::

::gatha1
Patiggaṇhātu taṃ saṅgho, iti so dakkhiṇodakaṃ;
::

::gathalast
Pātitvā bhikkhusaṅghassa, vihāraṃ sumano adā.
::

::hangnum
19\.
::

::gatha1
Vihāre taṃ samantāpi, mahantaṃ maṇḍapaṃ subhaṃ;
::

::gathalast
Kāretvā tattha saṅghassa, mahādānaṃ pavattayi.
::

::hangnum
20\.
::

::gatha1
Pāde patiṭṭhāpetvāpi,
::

::gatha2
Jale abhayavāpiyā;
::

::gatha3
Kato so maṇḍapo āsi,
::

::gathalast
Seso kāse kathāvakā.
::

::hangnum
21\.
::

::gatha1
Sattāhaṃ annapānādiṃ, datvāna manujādhipo;
::

::gathalast
Adā sāmaṇakaṃ sabbaṃ, parikkhāraṃ mahārahaṃ.
::

::hangnum
22\.
::

::gatha1
Ahu satasahassaggho, parikkhāro sa ādiko;
::

::gathalast
Ante sahassagghanako, sabba saṅgho ca taṃlabhi.
::

::hangnum
23\.
::

::gatha1
Yuddhe dāne ca sūrena, sūrinā ratanattaye;
::

::gathalast
Pasannāmalacittena, sāsanujota natthinā.
::

::hangnum
24\.
::

::gatha1
Raññā {pb:M:0.0154} kataññunā tena, thūpakārāpanādito;
::

::gathalast
Vihāra mahanantāni, pūjetuṃ ratanattayaṃ.
::

::hangnum
25\.
::

::gatha1
Pariccattadhanāne’ttha, anagghāni vimuñciya;
::

::gathalast
Sesāni honti ekāya, ūnavīsatikoṭiyo.
::

::hangnum
26\.
::

::gatha1
Togā dasaddhavidha dosavidūsitāpi,
::

::gatha2
Paññāvisesa sahitehi janehi pattā;
::

::gatha3
Honteva pañcaguṇayoga gahitasāraṃ,
::

::gathalast
Iccassa sāragahaṇe matimāyateyyāti.
::

::centre
Sujanappasādasaṃvegatthāya kate mahāvaṃse
::

::centre
Maricavaṭṭikavihāramahonāma
::

::centre
Chabbīsatimo paricchedo.
::

### Sattavīsatima pariccheda

#### Lohapāsādamaho

::hangnum
1\.
::

::gatha1
Tato rājā vicintesi, vissutaṃ sussutaṃ sutaṃ;
::

::gathalast
Mahāpañño sadā puñño, paññāya katanicchayo.
::

::hangnum
2\.
::

::gatha1
‘‘Dīpappasādako thero, rājino ayyakassa me;
::

::gathalast
Evaṃ kirāhanattā te, duṭṭhagāmaṇibhūpati.
::

::hangnum
3\.
::

::gatha1
Mahāpuñño mahāthūpaṃ, soṇṇamāliṃ manoramaṃ;
::

::gathalast
Vīsaṃhatthasataṃ uccaṃ, kāressati anāgate.
::

::hangnum
4\.
::

::gatha1
Puno uposathāgāraṃ, nānāratanamaṇḍitaṃ;
::

::gathalast
Navabhūmaṃ karitvāna, lohapāsāda meva ca.
::

::hangnum
5\.
::

::gatha1
Iti cintiya bhūmindo, likhitvevaṃ ṭhapāpitaṃ;
::

::gathalast
Pekkhāpento rājagehe, ṭhitaṃ eva karaṇḍake.
::

::hangnum
6\.
::

::gatha1
Sovaṇṇapaṭṭaṃ laddhāna, lekhaṃ tattha avācayi;
::

::gathalast
‘‘Cattālīsasataṃ vassaṃ, atikkamma anāgate.
::

::hangnum
7\.
::

::gatha1
Kākavaṇṇasuto {pb:M:0.0155} duṭṭha-gāmaṇimanujādhipo;
::

::gathalast
Idañcidañca evañca, kāressatī’’ti vācitaṃ.
::

::hangnum
8\.
::

::gatha1
Sutvā haṭṭho udānetvā, appoṭṭhesi mahīpati;
::

::gathalast
Tato pāto’va gantvāna, mahāmeghavanaṃ subhaṃ.
::

::hangnum
9\.
::

::gatha1
Sannipātaṃ kārayitvā, bhikkhusaṅghassa abravi;
::

::gathalast
‘‘Vimānatulyaṃ pāsādaṃ, kārayissāmi vo ahaṃ.
::

::hangnum
10\.
::

::gatha1
Dibbaṃ vimānaṃ pesetvā, tadā lekhaṃ adātha me’’;
::

::gathalast
Bhikkhusaṅgho visajjesi, aṭṭha khīṇāsave tahiṃ.
::

::hangnum
11\.
::

::gatha1
Kassapamunino kāle, asoko nāma brāhmaṇo;
::

::gathalast
Aṭṭha salākabhattāni, saṅghassa pariṇāmiya.
::

::hangnum
12\.
::

::gatha1
Bharaṇiṃ nāma dāsiṃ so, ‘‘niccaṃ dehī’’ti abravi;
::

::gathalast
Datvā sā tāni sakkaccaṃ, yāvajīvaṃ tato cutā.
::

::hangnum
13\.
::

::gatha1
Ākāsaṭṭhavimānamhi, nibbattirucire subhe;
::

::gathalast
Accharānaṃ sahassena, sadā’si parivāritā.
::

::hangnum
14\.
::

::gatha1
Tassā ratanapāsādo, dvādasayojanuggato;
::

::gathalast
Yojanānaṃ parikkhepo, cattālīsañca aṭṭha ca.
::

::hangnum
15\.
::

::gatha1
Kūṭāgārasahassena, maṇḍito navabhūmiko;
::

::gathalast
Sahassagabbhasampanno, rājamāno catummukho.
::

::hangnum
16\.
::

::gatha1
Sahassasaṅkhasaṃvutti, sīhapañjara nettavā;
::

::gathalast
Sakiṅkaṇikajālāya, sajjito vedikāya ca.
::

::hangnum
17\.
::

::gatha1
Ambalaṭṭhikapāsādo, tassa majjhe ṭhito ahu;
::

::gathalast
Santamato dissamāno, paggahitadhajākulo.
::

::hangnum
18\.
::

::gatha1
Tāvatiṃsañca gacchantā, disvā theraṃ tameva te;
::

::gathalast
Hiṅgulena tadā lekhaṃ, lekhayitvā paṭe tato.
::

::hangnum
19\.
::

::gatha1
Nivattitvāna āgantvā, paṭaṃ saṅghassa dassayuṃ;
::

::gathalast
Saṅgho paṭaṃ gahetvā taṃ, pāhesi rājasantikaṃ.
::

::hangnum
20\.
::

::gatha1
Taṃ {pb:M:0.0156} disvā sumano rājā, āgammārāma muttamaṃ;
::

::gathalast
Ālekhatulyaṃ kāresi, lohapāsāda muttamaṃ.
::

::hangnum
21\.
::

::gatha1
Kammārambhanakāleva, catudvāramhi bhogavā;
::

::gathalast
Aṭṭhasatasahassāni, hiraññāni ṭhapāpayi.
::

::hangnum
22\.
::

::gatha1
Puṭasahassa vatthāni, dvāre dvāre ṭhapāpayi;
::

::gathalast
Guḷa telasakkharamadhu-purā cāneka cāṭiyo.
::

::hangnum
23\.
::

::gatha1
‘‘Amūlakakamma mettha, na kātabba’’nti bhāsiya;
::

::gathalast
Agghāpetvā kataṃ kammaṃ, tesaṃ mūlamadāpayi.
::

::hangnum
24\.
::

::gatha1
Hatthasataṃ hatthasataṃ, āsi ekeka passato;
::

::gathalast
Uccato tattakoyeva, pāsādo hi catummukho.
::

::hangnum
25\.
::

::gatha1
Tasmiṃ pāsāda seṭṭhasmiṃ, ahesuṃ navabhūmiyo;
::

::gathalast
Ekekissā bhūmiyā ca, kūṭāgārasatāni ca.
::

::hangnum
26\.
::

::gatha1
Kūṭāgārāni sabbāni, sajjhunā khacitā na’yuṃ;
::

::gathalast
Pavālavedikā tesaṃ, nānāratana bhūsitā.
::

::hangnum
27\.
::

::gatha1
Nānāratana cittāni, tāsaṃ padumakāni ca;
::

::gathalast
Sajjhakiṃkiṇikāpanti-parikkhittāva tā ahu.
::

::hangnum
28\.
::

::gatha1
Sahassaṃ tattha pāsādo, gabbhā āsuṃ susaṅkhatā;
::

::gathalast
Nānāratana khacitā, sīhapañjaranettavā.
::

::hangnum
29\.
::

::gatha1
Nārivāhanayānantu, sutvā vessavaṇassa so;
::

::gathalast
Tadā kāramakāresi, majjhe ratanamaṇḍapaṃ.
::

::hangnum
30\.
::

::gatha1
Sīhabyagghādirūpehi, devatā rūpakehi ca;
::

::gathalast
Ahu ratanamayohe’sa, thambhehi ca vibhūsito.
::

::hangnum
31\.
::

::gatha1
Muttājālaparikkhepo, maṇḍapante samantato;
::

::gathalast
Pavālavedikā cettha, pubbe vuttavidhā ahu.
::

::hangnum
32\.
::

::gatha1
Sattaratana cittassa, vemajjhe maṇḍapassa tu;
::

::gathalast
Ruciro dantapallaṅko, rammo phalikasantharo.
::

::hangnum
33\.
::

::gatha1
Dantamayāpassaye’ttha, suvaṇṇamaya sūriyo;
::

::gathalast
Sajjhumaye candimā ca, tārā ca muttakā mayā.
::

::hangnum
34\.
::

::gatha1
Nānāratana {pb:M:0.0157} padumāni, tattha tattha yathārahaṃ;
::

::gathalast
Jātakāni ca tattheva, āsuṃ soṇṇalatantare.
::

::hangnum
35\.
::

::gatha1
Mahagghapaccattharaṇe, pallaṅke’ti manorame;
::

::gathalast
Manoharā’siṭṭhapitā, ruciraṃ dantabījanī.
::

::hangnum
36\.
::

::gatha1
Pavālapādukā tattha, phalikamhi patiṭṭhitā;
::

::gathalast
Setacchattaṃ sajjhudaṇḍaṃ, pallaṅko’parisobhatha.
::

::hangnum
37\.
::

::gatha1
Sattaratana mayānettha, aṭṭhamaṅgalikāni ca;
::

::gathalast
Catuppadānaṃ pantī ca, maṇimuttantarā ahuṃ.
::

::hangnum
38\.
::

::gatha1
Rajatānañca ghaṇṭānaṃ, pantī bhattantalambitā;
::

::gathalast
Pāsādachattapallaṅka-maṇḍapā’suṃ anagghikā.
::

::hangnum
39\.
::

::gatha1
Mahaggha paññapāpesi, mañcapīṭhaṃ yathārahaṃ;
::

::gathalast
Tatheva bhūmattharaṇaṃ, kambalañca mahārahaṃ.
::

::hangnum
40\.
::

::gatha1
Ācāma kumbhisovaṇṇā, uluṅko ca ahu tahiṃ;
::

::gathalast
Pāsāda paribhogesu, sesesu ca kathā’ vakā.
::

::hangnum
41\.
::

::gatha1
Cārupākāra parivāro,
::

::gatha2
So catudvārakoṭṭhako;
::

::gatha3
Pāsādo’laṅkato sobhi,
::

::gathalast
Tāvatiṃsa sabhā viya.
::

::hangnum
42\.
::

::gatha1
Tamba lohiṭṭhakāhe’so,
::

::gatha2
Pāsādo chādito ahu;
::

::gatha3
Loha pāsāda vohāro,
::

::gathalast
Tena tassa ajāyatha.
::

::hangnum
43\.
::

::gatha1
Naṭṭhite lohapāsāde, so saṅghaṃ sannipātayi;
::

::gathalast
Rājā saṅgho sannipati, maricavaṭṭimahe viya.
::

::hangnum
44\.
::

::gatha1
Puthujjanā’va aṭṭhaṃsu, bhikkhū paṭhamabhūmiyaṃ;
::

::gathalast
Tepiṭakā dutiyāya, sotāpannādayo pana.
::

::hangnum
45\.
::

::gatha1
Eke {pb:M:0.0158} keyeva aṭṭhaṃsu, tatiyādīsu bhūmisu;
::

::gathalast
Arahanto ca aṭṭhaṃsu, uddhaṃ catūsu bhūmisu.
::

::hangnum
46\.
::

::gatha1
Saṅghassa datvā pāsādaṃ, dakkhiṇambupurassaraṃ;
::

::gathalast
Rājā’dattha mahādānaṃ, sattāhaṃ pubbakaṃ piya.
::

::hangnum
47\.
::

::gatha1
Pāsāda mahacattāni, mahācāgena rājinā;
::

::gathalast
Anagghāni ṭhapetvāna, ahesuṃ tiṃsakoṭiyo.
::

::hangnum
48\.
::

::gatha1
Nissāre dhananicaye visesasāraṃ,
::

::gatha2
Ye dānaṃ parigaṇayanti sādhupaññā;
::

::gatha3
Te dānaṃ vipulamapeta cittasaṅgā,
::

::gathalast
Sattānaṃ hitaparamā dadanti evaṃti.
::

::centre
Sujanappasādasaṃvegatthāya kate mahāvaṃse
::

::centre
Lokahapāsādamaho nāma
::

::centre
Sattavīsatimo paricchedo.
::

### Aṭṭhavīsatima pariccheda

#### Mahā thūpasādhana lābho

::hangnum
1\.
::

::gatha1
Tato satasahassaṃ so, vissajjetvā mahīpati;
::

::gathalast
Kārāpesi mahābodhi-pūjaṃ suḷāramuttamaṃ.
::

::hangnum
2\.
::

::gatha1
Tato puraṃ pavisinto, thūpaṭhāne nivesitaṃ;
::

::gathalast
Passitvāna sīlāyūpaṃ, saritvā pubbakaṃ sutiṃ.
::

::hangnum
3\.
::

::gatha1
‘‘Kāressāmi mahāthūpaṃ’’, iti haṭṭho mahātalaṃ;
::

::gathalast
Āruyha rattiṃ bhuñjitvā, sayito iti cintayi.
::

::hangnum
4\.
::

::gatha1
‘‘Damiḷe {pb:M:0.0159} maddamānena, loko’yaṃ pīḷito mayā;
::

::gathalast
Na sakkā balimuddhattuṃ, taṃ vajjiya baliṃ ahaṃ.
::

::hangnum
5\.
::

::gatha1
Kārayanto mahāthūpaṃ, kataṃ dhammena iṭṭhikā;
::

::gathalast
Uppādessāmi ‘‘iccevaṃ, cintayantassa cintitaṃ.
::

::hangnum
6\.
::

::gatha1
Chattamhi devatājānī, tato kolāhalaṃ ahu;
::

::gathalast
Devesu ñatvā taṃ sakko, vissakammāna mabravi.
::

::hangnum
7\.
::

::gatha1
‘‘Iṭṭhakattaṃ cetiyassa, rājā cintesi gāmaṇi;
::

::gathalast
Gantvā purā yojanamhi, gambhīra nadī yantike.
::

::hangnum
8\.
::

::gatha1
Māpehi iṭṭhikā tattaṃ’, iti sakke na bhāsito;
::

::gathalast
Vissakammo idhāgamma, māpesi tattha iṭṭhikā.
::

::hangnum
9\.
::

::gatha1
Pabhāte luddako tattha, sunakhehi vanaṃ agā;
::

::gathalast
Vodhārūpena dassesi, luddakaṃ bhummadevatā.
::

::hangnum
10\.
::

::gatha1
Luddako taṃ’nubandhanto, gantvā disvāna iṭṭhakā;
::

::gathalast
Antarahitāya godhāya, iti cidhantasi so tahiṃ.
::

::hangnum
11\.
::

::gatha1
‘‘Kāretu kāmo kira no, mahāthūpaṃ mahīpati;
::

::gathalast
Upāyanamidaṃ tassaṃ’, iti gantvā nivedayi.
::

::hangnum
12\.
::

::gatha1
Tassa taṃ vacanaṃ sutvā, piyaṃ janahi tappiyo;
::

::gathalast
Rājā kāresi sakkāraṃ, mahantaṃ tuṭṭhamānaso.
::

::hangnum
13\.
::

::gatha1
Purāpubbuttare dese, yojanattaya matthake;
::

::gathalast
Ācāra viṭṭhigāmamhi, soḷasakarīse kale.
::

::hangnum
14\.
::

::gatha1
Sovaṇṇa bījānu’ṭṭhiṃsu, vividhāni pamāṇato;
::

::gathalast
Vidatthukkaṭṭha māṇāni, aṅgulimāṇā niheṭhato.
::

::hangnum
15\.
::

::gatha1
Suvaṇṇa puṇṇaṃ taṃ bhūmiṃ, disvā saṅgāmavāsikā;
::

::gathalast
Suvaṇṇa pāhiṃ ādāya, gantvā rañño nivedayuṃ.
::

::hangnum
16\.
::

::gatha1
Purāpācina passamhi, satta yojana matthake;
::

::gathalast
Gaṅgāpāre tambapiṭṭhe, tambalohaṃ samuṭṭhahi.
::

::hangnum
17\.
::

::gatha1
Taṅgāmikā tambaloha-bījamādāya pātiyā;
::

::gathalast
Rājāna mupasaṅkamma, tamatthañca nivedayuṃ.
::

::hangnum
18\.
::

::gatha1
Pubbadakkhiṇadesamhi, purato catuyojane;
::

::gathalast
Sumana vāpi gāmamhi, uṭṭhahiṃsu maṇībahū.
::

::hangnum
19\.
::

::gatha1
Upala {pb:M:0.0160} kuruvindehi, missakāneva gāmikā;
::

::gathalast
Ādāya pātiyāeva, gantvā rañño nivedayuṃ.
::

::hangnum
20\.
::

::gatha1
Purato dakkhiṇe passe, aṭṭhayojanamatthake;
::

::gathalast
Ambaṭṭha kolaleṇamhi, rajataṃ upapajjatha.
::

::hangnum
21\.
::

::gatha1
Nagare vāṇijo eko, ādāya sakaṭe bahū;
::

::gathalast
Malayā siṅgīverādiṃ, ānetuṃ malayaṃ gato.
::

::hangnum
22\.
::

::gatha1
Leṇassa avidūramhi, sakaṭāniṭṭha pāpiya;
::

::gathalast
Patodādārunicchanto, āruḷho taṃ mahīdharaṃ.
::

::hangnum
23\.
::

::gatha1
Cāṭippamāṇa taṃ tattha, pakkabhārena nāmi taṃ;
::

::gathalast
Disvā pana salaṭṭhiñca, pāsāṇaṭṭhañca taṃ phalaṃ.
::

::hangnum
24\.
::

::gatha1
Vaṇṭe taṃ vāsiyā chetvā, dassāma’gganti cintiya;
::

::gathalast
Kālaṃ ghosesi saddhāya, cattāro’nāsavāgamuṃ.
::

::hangnum
25\.
::

::gatha1
Haṭṭho so te’bhivādetvā, nisīdāpiya sādaro;
::

::gathalast
Vāsiyā vaṇṭasāmantā, tacaṃ chetvā apassayaṃ.
::

::hangnum
26\.
::

::gatha1
Muñjitvā’vāṭa puṇṇaṃ taṃ, yūsaṃ pattehī ādiya;
::

::gathalast
Cattāro yūsa pūrete, patte tesamadāsiso.
::

::hangnum
27\.
::

::gatha1
Te taṃ gahetvā pakkāmuṃ,
::

::gatha2
Kālaṃ ghosesi so puna;
::

::gatha3
Aññe khiṇāsavā therā,
::

::gathalast
Cattāro tattha āgamuṃ.
::

::hangnum
28\.
::

::gatha1
Tesaṃ patte gahetvā so, pattāmiñjahi pūriya;
::

::gathalast
Adāsi tesaṃ pakkāmuṃ, tayo eko napakkami.
::

::hangnum
29\.
::

::gatha1
Rajataṃ tassa dassetuṃ, orohitvā tato hi so;
::

::gathalast
Nisajja leṇāsannamhi, tāmiñjā paribhuñjatha.
::

::hangnum
30\.
::

::gatha1
Sesāmiñjā vāṇijo’pi, bhuñjitvā yāvadatthakaṃ;
::

::gathalast
Bhaṇḍikāya gahetvāna, sesatherapadānugo.
::

::hangnum
31\.
::

::gatha1
Añjasā {pb:M:0.0161} iminā tvampi, gaccha dānī upāsaka;
::

::gathalast
Gantvāna theraṃ passitvā, veyyāvacca mahāsi ca.
::

::hangnum
32\.
::

::gatha1
Thero ca leṇadvārena, tassa magga amāpayi;
::

::gathalast
Theraṃ vandiya so tena, gacchanto leṇamaddasa.
::

::hangnum
33\.
::

::gatha1
Leṇa dvāramhi ṭhatvāna, passitvā rajatampi so;
::

::gathalast
Vāsiyā āhanitvāna, rajatati vijāniya.
::

::hangnum
34\.
::

::gatha1
Gahetvekaṃ sajjhupiṇḍaṃ, gantvāna sakaṭantikaṃ;
::

::gathalast
Sakaṭāni ṭhapāpetvā, sajjhupiṇḍaṃ tamādiya.
::

::hangnum
35\.
::

::gatha1
Lahuṃ anurādha puraṃ, āgamma varavāṇijo;
::

::gathalast
Dassetvā rajataṃ rañño, tamatthampi nivedayi.
::

::hangnum
36\.
::

::gatha1
Purato pacchime passe, pañcayojana matthake;
::

::gathalast
Uruvelapaṭṭane muttā, mahāmalaka mattiyo.
::

::hangnum
37\.
::

::gatha1
Pavālantarikā saddhiṃ, samuddāthalamokkamuṃ;
::

::gathalast
Kevaṭṭā tā samekkhitvā, rāsiṃ katvāna ekato.
::

::hangnum
38\.
::

::gatha1
Pātiyā ānayitvāna, muttā saha pavālakā;
::

::gathalast
Rājāna mupasaṅkamma, tamatthampi nivedayuṃ.
::

::hangnum
39\.
::

::gatha1
Purato uttare passe, satta yojana matthake;
::

::gathalast
Peḷivāpika gāmassa, vāpipakkhantakandare.
::

::hangnum
40\.
::

::gatha1
Jāyiṃsu vālukāpiṭṭhe, cattāro uttamā maṇī;
::

::gathalast
Nīsada potappamāṇā, ummāpupphanibhāsubhā.
::

::hangnum
41\.
::

::gatha1
Te disvā sunakho luddo, agantvā rājasantikaṃ;
::

::gathalast
‘‘Evarūpā maṇīdiṭṭho, mayā’’iti nivedayi.
::

::hangnum
42\.
::

::gatha1
Iṭṭhakādīni etāni mahāpuñño mahāmati;
::

::gathalast
Mahāthūpatthamuppannā-na’ssosi tadaheva so.
::

::hangnum
43\.
::

::gatha1
Yathānurūpaṃ sakkāraṃ, tesaṃ katvā sumānato;
::

::gathalast
Ete vā rakkhake katvā, sabbāni āharāpayi.
::

::hangnum
44\.
::

::gatha1
Khedampi {pb:M:0.0162} kāyajamasayhamacintayitvā,
::

::gatha2
Puññaṃ pasannamanaso pacita hi evaṃ;
::

::gatha3
Sādheti sādhana satāni sukhā karāni,
::

::gathalast
Tasmā pasannamanaso’va kareyya puññanti.
::

::centre
Sujanappasādasaṃvegatthāya kate mahāvaṃse
::

::centre
Mahāthūpasādhanalābho nāma
::

::centre
Aṭṭhavīsatimo paricchedo.
::

### Ekūnatiṃsatima pariccheda

#### Thūpārambho

::hangnum
1\.
::

::gatha1
Evaṃ samatte sambhāre, vesākhapuṇṇamāsīyaṃ;
::

::gathalast
Patte visākhanakkhatte, mahāthūpatthamārabhi.
::

::hangnum
2\.
::

::gatha1
Hāretvāna tahiṃ thūpaṃ, thūpaṭhānamakhāṇayi;
::

::gathalast
Satthahattho mahīpālo, thirī kātuṃ manekadhā.
::

::hangnum
3\.
::

::gatha1
Yodhehi āharāpetvā, guḷapāsāṇake tahiṃ;
::

::gathalast
Kūṭehi āhanāpetvā, pāsāṇe cuṇṇite atha.
::

::hangnum
4\.
::

::gatha1
Cammavanaddha pādehi, mahāhatthīhi maddayi;
::

::gathalast
Bhūmiyā thirībhāvatthaṃ, atthānatthavicakkhaṇo.
::

::hangnum
5\.
::

::gatha1
Ākāsa gaṅgāpatita-ṭṭhāne satatatintake;
::

::gathalast
Mattikā sukhumā tattha, samantā tiṃ sayojane.
::

::hangnum
6\.
::

::gatha1
Navanīta mattikā’tesā, sukhumattā papuccati;
::

::gathalast
Khīṇāsavā sāmaṇerā, mattikā āharuṃ tato.
::

::hangnum
7\.
::

::gatha1
Mattikā attharāpesi, tattha pāsāṇakoṭṭime;
::

::gathalast
Iṭṭhakā attharāpesi, mattiko pariissaro.
::

::hangnum
8\.
::

::gatha1
Tasso {pb:M:0.0163} parikharasudhaṃ, kuruvindaṃ tatopari;
::

::gathalast
Tasso pariayojālaṃ, marumbantu tatoparaṃ.
::

::hangnum
9\.
::

::gatha1
Āhaṭaṃ sāmaṇerehi, himavantā sugandhakaṃ;
::

::gathalast
Santharāpesi bhūmindo, phaḷikantu tatopari.
::

::hangnum
10\.
::

::gatha1
Sīlāyo santharāpesiccha phaḷikasantharo pari;
::

::gathalast
Sabbattha mattikākicce, navanītavhayā ahu.
::

::hangnum
11\.
::

::gatha1
Niyyāsena kapiṭṭhassa, sannitena rasodake;
::

::gathalast
Aṭṭhaṅgulaṃ bahalaetā, lohapaṭṭaṃ sīlopari.
::

::hangnum
12\.
::

::gatha1
Manosilāyatilate-lasannitāya tato pari;
::

::gathalast
Sattaṅgulaṃ sajjupaṭṭaṃ, santharesi rathesabho.
::

::hangnum
13\.
::

::gatha1
Mahāthūpa patiṭṭhāna-ṭhāne evaṃ mahīpati;
::

::gathalast
Kāretvā parikammāni, vippasannena cetasā.
::

::hangnum
14\.
::

::gatha1
Āsaḷhī sukkapakkhassa, divasamhi catuddase;
::

::gathalast
Kāretvā bhikkhusaṅghassa, sannipātamidaṃ vadi.
::

::hangnum
15\.
::

::gatha1
Mahācetiya matthāya, bhadantāmaṅgaliṭṭhakaṃ;
::

::gathalast
Patiṭṭhāpessaṃ sve ettha, sabbo saṅgho sametuno.
::

::hangnum
16\.
::

::gatha1
Buddha pūjā payogena, mahājanahītatthiko;
::

::gathalast
‘‘Mahājano’ posathiko, gandhamālādigaṇhiya.
::

::hangnum
17\.
::

::gatha1
Mahāthūpa patiṭṭhāna-ṭhānaṃ yātu suve’’iti;
::

::gathalast
Cetiya ṭhāna bhūsāya, amacce ca niyojayi.
::

::hangnum
18\.
::

::gatha1
Āṇāpitā narindena, munino piyagāravā;
::

::gathalast
Anekehi pakārehi, te taṃ ṭhānamalaṅkaruṃ.
::

::hangnum
19\.
::

::gatha1
Nagaraṃ sakalañceva, maggañceva idhāgataṃ;
::

::gathalast
Anekehi pakārehi, alaṅkārayi bhūpati.
::

::hangnum
20\.
::

::gatha1
Pabhāte ca catudvāre, nagarassa ṭhapāpayi;
::

::gathalast
Nahāpite nahāpake ca, appake ca bahūtathā.
::

::hangnum
21\.
::

::gatha1
Vatthāni {pb:M:0.0164} gandhamālā ca, annāni madhurāni ca;
::

::gathalast
Mahājanatthaṃ bhūmindo, mahājanahite rato.
::

::hangnum
22\.
::

::gatha1
Paṭiyattāni etāni, sādiyitvā yathāruci;
::

::gathalast
Porājānapadāceva thūpaṭhānamupāgamuṃ.
::

::hangnum
23\.
::

::gatha1
Sumaṇḍitehi nekehi, ṭhānantara vidhānato;
::

::gathalast
Ārakkhito amaccehi, yathāṭhānaṃ mahīpati.
::

::hangnum
24\.
::

::gatha1
Sumaṇḍitāhi nekāhi, devakaññūpamāhi ca;
::

::gathalast
Nāṭakīhi paribbuḷho, sumaṇḍita passādhito.
::

::hangnum
25\.
::

::gatha1
Cattālīsa sahassehi, narehi parivārito;
::

::gathalast
Nānā tūriya saṅghuṭṭho, devarāja vilāsavā.
::

::hangnum
26\.
::

::gatha1
Mahāthūpa patiṭṭhānaṃ, ṭhānāṭhāna vicakkhaṇo;
::

::gathalast
Aparaṇhe upāgañchi, nandayanto mahājanaṃ.
::

::hangnum
27\.
::

::gatha1
Aṭṭhuttarasahassaṃ so, sāṭakāniṭṭhapāpiya;
::

::gathalast
Puṭabaddhāni majjhamhi, catupasse tato pana.
::

::hangnum
28\.
::

::gatha1
Vatthāni rāsīṃkāresi, anekāni mahīpati;
::

::gathalast
Madhusappi guḷādīhi ca, maṅgalatthaṃ ṭhapāpayi.
::

::hangnum
29\.
::

::gatha1
Nānādesehipā’gañchuṃ, bahavo bhikkhavo idha;
::

::gathalast
Idha dīpaṭṭhasaṅghassa, kā kathāva idhāgame.
::

::hangnum
30\.
::

::gatha1
Thero’ sīti sahassāni, bhikkhū ādāya āgamā;
::

::gathalast
Rājagahassa sāmantā, indagutto mahāgaṇī.
::

::hangnum
31\.
::

::gatha1
Sahassāni’sipatanā, bhikkhūnaṃ dvādasā’diya;
::

::gathalast
Dhammaseno mahāthero, cetiyaṭhānamāgamā.
::

::hangnum
32\.
::

::gatha1
Saṭṭhibhikkhusahassāni, ādāya idhamāgamā;
::

::gathalast
Pīyadassī mahāthero, jetārāma vihārato.
::

::hangnum
33\.
::

::gatha1
Vesālī mahāvanato, theroru buddharakkhito;
::

::gathalast
Aṭṭhārasa sahassāni, bhikkhū ādāya āgamā.
::

::hangnum
34\.
::

::gatha1
Kosambī ghositārāmā, theroru dhammarakkhito;
::

::gathalast
Tiṃsabhikkhusahassāni, ādāya idha āgamā.
::

::hangnum
35\.
::

::gatha1
Ādāyujjenīyaṃ {pb:M:0.0165} thero, dakkhiṇa girito yati;
::

::gathalast
Cattārīsa sahassāni, agoru saṅgharakkhito.
::

::hangnum
36\.
::

::gatha1
Bhikkhūnaṃ satasahassaṃ, saṭṭhasahassāni cā’diya;
::

::gathalast
Pupphapure’sokarāmā, thero mittiṇṇa nāmako.
::

::hangnum
37\.
::

::gatha1
Duve satasahassāni, sahassāni asīti ca;
::

::gathalast
Bhikkhū gahetvānu’ttiṇṇo, thero kasmiramaṇḍalā.
::

::hangnum
38\.
::

::gatha1
Cattārīsata sahassāni, sahassāni ca saṭṭhi ca;
::

::gathalast
Bhikkhū pallavabhogamhā, mahādevo mahāmatī.
::

::hangnum
39\.
::

::gatha1
Yonanagarā’lasandāso, yona mahādhammarakkhito;
::

::gathalast
Thero tiṃsa sahassāni, bhikkhū ādāya āgamā.
::

::hangnum
40\.
::

::gatha1
Vañjhāṭavivattaniyā, senāsanā tu uttaro;
::

::gathalast
Thero saṭṭhisahassāni, bhikkhū ādāya āgamā.
::

::hangnum
41\.
::

::gatha1
Cittagutto mahāthero, bodhimaṇḍavihārato;
::

::gathalast
Tiṃsa bhikkhusahassāni, ādiyitvā idhāgamā.
::

::hangnum
42\.
::

::gatha1
Candagutto mahāthero, vanavāsapadesato;
::

::gathalast
Āgāsīti sahassāni, ādiyitvā yatī idha.
::

::hangnum
43\.
::

::gatha1
Sūriyaguttomahāthero, kelāsamhā vihārato;
::

::gathalast
Channavuti sahassāni, bhikkhūādāya āgamā.
::

::hangnum
44\.
::

::gatha1
Bhikkhūnaṃ dīpavāsinaṃ, āgatānañca sabbaso;
::

::gathalast
Gaṇanāya paricchedo, porāṇehi na bhāsito.
::

::hangnum
45\.
::

::gatha1
Samāgatānaṃ sabbesaṃ, bhikkhunaṃ taṃ samāgame;
::

::gathalast
Vuttā khīṇāsavāyeva, te channavutikoṭiyo.
::

::hangnum
46\.
::

::gatha1
Te mahācetiyaṭhānaṃ, parivāretvā yathārahaṃ;
::

::gathalast
Majjhe ṭhapetvā okāsaṃ, rañño aṭṭhaṃsu bhikkhavo.
::

::hangnum
47\.
::

::gatha1
Pavisitvā tahiṃ rājā, bhikkhusaṅghaṃ tathā ṭhitaṃ;
::

::gathalast
Disvā pasannacittena, vanditvā haṭṭhamānaso.
::

::hangnum
48\.
::

::gatha1
Gandhamālāhi pūjetvā, katvāna tipadakkhiṇaṃ;
::

::gathalast
Majjhe puṇṇaghaṭaṭhānaṃ, pavisitvā samaṅgalaṃ.
::

::hangnum
49\.
::

::gatha1
Suvaṇṇakhīle {pb:M:0.0166} paṭimukkaṃ, paribbhamanadaṇḍakaṃ;
::

::gathalast
Rājatena kataṃ suddhaṃ, suddhapīti balodayo.
::

::hangnum
50\.
::

::gatha1
Gāhayitvā amaccena, maṇḍitena sujātinā;
::

::gathalast
Abhimaṅgalabhūtena, bhūtabhūtiparāyaṇo.
::

::hangnum
51\.
::

::gatha1
Mahantaṃ cetiyāvaṭṭaṃ, kāretuṃ katanicchayo;
::

::gathalast
Bhamāpayitu māraddho, parikammita bhūmiyaṃ.
::

::hangnum
52\.
::

::gatha1
Siddhattho nāma nāmena, mahāthero mahiddhiko;
::

::gathalast
Tathākarontaṃ rājānaṃ, dīghadassī nivārayi.
::

::hangnum
53\.
::

::gatha1
‘‘Evaṃ mahantaṃ thūpañca, ayaṃ rājā’rabhissati;
::

::gathalast
Thūpe aniṭṭhiteyeva, maraṇaṃ assa hessati.
::

::hangnum
54\.
::

::gatha1
Bhavissati mahanto ca, thūpoduppaṭisaṅkharo;
::

::gathalast
Iti so nāgataṃ passaṃ, mahantattaṃ nivārayi.
::

::hangnum
55\.
::

::gatha1
Saṅghassa ca anuññāya, thero sambhāvanāyaca;
::

::gathalast
Mahantaṃ kattukāmo’pi, gaṇhitvā therabhāsitaṃ.
::

::hangnum
56\.
::

::gatha1
Therassa upadesena, tassa rājā akārayi;
::

::gathalast
Majjhimaṃ cetiyāvaṭṭaṃ, patiṭṭhāpetumiṭṭhikā.
::

::hangnum
57\.
::

::gatha1
Sovaṇṇarajate ceva, ghaṭe majjheṭṭhapāpayi;
::

::gathalast
Aṭṭhaṭṭha aṭṭhitussāho, parivāriya te pana.
::

::hangnum
58\.
::

::gatha1
Aṭṭhuttarasahassañca, ṭhapāpesi nave ghaṭe;
::

::gathalast
Aṭṭhuttare aṭṭhuttare, vatthānaṃ tu sate pana.
::

::hangnum
59\.
::

::gatha1
Iṭṭhikāpavarā aṭṭha, ṭhapāpesi visuṃ visuṃ;
::

::gathalast
Sammatena amaccena, bhūsitena anekadhā.
::

::hangnum
60\.
::

::gatha1
Tato ekaṃ gāhayitvā, nānāmaṅgalasaṅkhate;
::

::gathalast
Puritthimadisābhāge, paṭhamaṃ maṅgalitthikaṃ.
::

::hangnum
61\.
::

::gatha1
Patiṭṭhāpesi sakkaccaṃ, manuññe gandhakaddame;
::

::gathalast
Jātisumana pupphesu, pūjitesu tahiṃ pana.
::

::hangnum
62\.
::

::gatha1
Ahosi puthavīkampo, sesā sattāpi sattahi;
::

::gathalast
Pattiṭṭhāpesa’ maccehi, maṅgalāni ca kārayi.
::

::hangnum
63\.
::

::gatha1
Evaṃ {pb:M:0.0167} asāḷhamāsassa, sukkapakkhe’bhisammate;
::

::gathalast
Uposathe pannarase, patiṭṭhāpesi iṭṭhikā.
::

::hangnum
64\.
::

::gatha1
Catuddisaṃ ṭhite tattha, mahāthere anāsave;
::

::gathalast
Vanditvā pūjayitvā ca, suppatito kamena so.
::

::hangnum
65\.
::

::gatha1
Pubbuttaraṃ disaṃ gantvā, piyadassiṃ anāsavaṃ;
::

::gathalast
Vanditvāna mahātheraṃ, aṭṭhāsi tassa santike.
::

::hangnum
66\.
::

::gatha1
Maṅgalaṃ tattha vaḍḍhento, tassa dhammamabhāsiso;
::

::gathalast
Therassa desanā tassa, janassā’hosi sātthikā.
::

::hangnum
67\.
::

::gatha1
Cattālīsasahassānaṃ, dhammābhisamayo ahu;
::

::gathalast
Cattālīsasahassānaṃ, sotāpattiphalaṃ ahu.
::

::hangnum
68\.
::

::gatha1
Sahassaṃ sakadāgāmi, anāgāmi ca tattakā;
::

::gathalast
Sahassaṃyeva arahanto, tattha’hesuṃ gihījanā.
::

::hangnum
69\.
::

::gatha1
Aṭṭhārasasahassāni, bhikkhūbhikkhuniyo pana;
::

::gathalast
Cuddaseva sahassāni, arahatte patiṭṭhayuṃ.
::

::hangnum
70\.
::

::gatha1
Evampapasannamatimā ratanattayamhi,
::

::gatha2
Cāgāmimuttamanasājanatāhi tena;
::

::gatha3
Lokatthasiddhi paramā bhavatīti ñatvā,
::

::gathalast
Saddhādinekaguṇayoga ratiṃ kareyyāti.
::

::centre
Sujanappasādasaṃ vegatthāya kate mahāvaṃse
::

::centre
Thūpārambho nāma
::

::centre
Ekūnatiṃsatimo paricchedo.
::

### Tiṃsatima pariccheda

#### Dhātugabbharacano

::hangnum
1\.
::

::gatha1
Vanditvāna {pb:M:0.0168} mahārājā, sabbaṃ saṅghaṃ nimantayi;
::

::gathalast
‘‘Yāvacetiyaniṭṭhānā, bhikkhaṃ gaṇhatha me’’iti.
::

::hangnum
2\.
::

::gatha1
Saṅgho taṃ nādhivāsesi, anupubbena so pana;
::

::gathalast
Yāvanto yāva sattāhaṃ, sattāhamadhivāsanaṃ.
::

::hangnum
3\.
::

::gatha1
Alattho’paḍḍhabhikkhūhi, te laddhā sumano’va so;
::

::gathalast
Aṭṭhārasasu ṭhānesu, thūpaṭhānasamantato.
::

::hangnum
4\.
::

::gatha1
Maṇḍape kārayitvāna, mahādānaṃ pavattayi;
::

::gathalast
Satthāhaṃ tattha saṅghassa, tato saṅghaṃ vissajjayi.
::

::hangnum
5\.
::

::gatha1
Tato bheriṃ carāpetvā, iṭṭhakā vaḍḍhakī lahuṃ;
::

::gathalast
Sannipātesi te āsuṃ, pañcamattasatāni hi.
::

::hangnum
6\.
::

::gatha1
Kathaṃ karissasi ne’ko, pucchito āha bhūpati;
::

::gathalast
‘‘Pessiyānaṃ sataṃ laddhā, paṃsūnaṃ sakaṭaṃ ahaṃ.
::

::hangnum
7\.
::

::gatha1
Khepayissāmi ekkā’haṃ, taṃ rājā paṭibāhayi;
::

::gathalast
Tato upaḍḍhupaḍḍhañca, paṃsū dve ammaṇāni ca.
::

::hangnum
8\.
::

::gatha1
Āhaṃsu rājā paṭibāhi, caturo tepi vaḍḍhakī;
::

::gathalast
Atheko paṇḍito byatto, vaḍḍhakī āha bhūpatiṃ.
::

::hangnum
9\.
::

::gatha1
‘‘Udukkhale koṭṭayitvā, ahaṃ suppehi vaṭṭitaṃ;
::

::gathalast
Piṃsāpayitvā nisade, etaṃ paṃsūnamammaṇaṃ.
::

::hangnum
10\.
::

::gatha1
Iti vutto anuññāsi, tiṇādinetthano siyuṃ;
::

::gathalast
Cetiyamhīti bhūmindo, indatulyaparakkamo.
::

::hangnum
11\.
::

::gatha1
‘‘Kaṃ saṇṭhānaṃ cetiyaṃ taṃ, karissasi tuvaṃ iti;
::

::gathalast
Pucchitaṃ taṃkhaṇaṃyeva, vissakammo tamāvisi.
::

::hangnum
12\.
::

::gatha1
Sovaṇṇapātiṃ to yassa, purāpetvāva vaḍḍhakī;
::

::gathalast
Pāṇinā vārimādāya, vāripiṭṭhiyamāhanī.
::

::hangnum
13\.
::

::gatha1
Phalika {pb:M:0.0169} lolasadisaṃ, mahāphubbuḷamuṭṭhahi;
::

::gathalast
Āhī’disaṃ karissati, tussitvāna’ssa bhūpati.
::

::hangnum
14\.
::

::gatha1
Sahassagghaṃ vatthayugaṃ, tathā’laṅkāra pādukā;
::

::gathalast
Kahāpanāni dvādasa-sahassāni ca dāpapi.
::

::hangnum
15\.
::

::gatha1
‘‘Iṭṭhakā āhārāpessaṃ, apīḷento kathaṃ nare’’;
::

::gathalast
Iti rājā vicintesi, rattiṃñatvāna taṃ marū.
::

::hangnum
16\.
::

::gatha1
Cetiyassa catuddhāre, āharitvāna iṭṭhakā;
::

::gathalast
Rattiṃ rattiṃ ṭhapayiṃsu, ekekāhapahonakā.
::

::hangnum
17\.
::

::gatha1
Taṃ sutvā sumanorājā, cetiye kammamārabhi;
::

::gathalast
Amūlamettha kammañca, na kātabbanti ñāpayi.
::

::hangnum
18\.
::

::gatha1
Ekekasmiṃ duvārasmiṃ, ṭhapāpesi kahāpaṇe;
::

::gathalast
Soḷasasatasahassāni, vatthānisu bahūni ca.
::

::hangnum
19\.
::

::gatha1
Vividhañca alaṅkāraṃ, khajjaṃbhojjaṃ sapānakaṃ;
::

::gathalast
Gandhamālāguḷādica, mukhavāsakapañcakaṃ.
::

::hangnum
20\.
::

::gatha1
‘‘Yathārucitaṃ gaṇhantu, kammaṃ katvā yathāruciṃ;
::

::gathalast
Te tatheva apekkhitvā, adaṃsu rājakammikā.
::

::hangnum
21\.
::

::gatha1
Thūpakammasahāyattaṃ, eko bhikkhunikāmayaṃ;
::

::gathalast
Mattikāpiṇḍamādāya, attanā abhisaṅkhataṃ.
::

::hangnum
22\.
::

::gatha1
Gantvāna cetiyaṭṭhānaṃ, vaḍḍhetvā rājakammike;
::

::gathalast
Adāsi taṃ vaḍḍhakissa, gaṇhantoyeva jāniso.
::

::hangnum
23\.
::

::gatha1
Tassā kāraṃ viditvāna, tatthāhosi kutūhalaṃ;
::

::gathalast
Kamena rājā sutvāna, āgato pucchi vaḍḍhakī.
::

::hangnum
24\.
::

::gatha1
Deva ekena hatthena, pupphānā’dāya bhikkhavo;
::

::gathalast
Ekena mattikāpiṇḍaṃ, denti mayhaṃ ahaṃ pana.
::

::hangnum
25\.
::

::gatha1
Ayaṃ āgantuko bhikkhu, ayaṃ nevāsiko iti;
::

::gathalast
Jānāminevā’ti vaco, sutvā rājāsamappayi.
::

::hangnum
26\.
::

::gatha1
Ekobalatthaṃ dassetuṃ, mattikā dāyakaṃ yatiṃ;
::

::gathalast
So balatassa dassesi, so taṃ rañño nivedayi.
::

::hangnum
27\.
::

::gatha1
Jātimakulakumbheso{pb:M:0.0170}, mahābodhaṅgaṇe tayo;
::

::gathalast
Ṭhapāpetvā balatthena, rājā dāpesi bhikkhuno.
::

::hangnum
28\.
::

::gatha1
Ajānitvā pūjayitvā, ṭhitasse’tassa bhikkhuno;
::

::gathalast
Balattho taṃ nivedesi, tadā taṃ jāni so yati.
::

::hangnum
29\.
::

::gatha1
Kelivāte janapade, piyaṅgallanivāsiko;
::

::gathalast
Thero cetiyakammasmiṃ, sahāyattaṃ nikāmayaṃ.
::

::hangnum
30\.
::

::gatha1
Tassitthikāvaḍḍhakissa, ñātako idha āgato;
::

::gathalast
Tassiṭṭhikā samattena, ñāto katvāna iṭṭhakaṃ.
::

::hangnum
31\.
::

::gatha1
Kammiyevaḍḍhayitvāna, vaḍḍhakissa adāsitaṃ;
::

::gathalast
So taṃ tattha niyojesi, kolāhalamahosi ca.
::

::hangnum
32\.
::

::gatha1
Rājā sutvāva’ taṃ āha, ‘‘ñātuṃ sakkā tamiṭṭhikaṃ’’;
::

::gathalast
Jānantopi na sakkāti, rājānaṃ āha vaḍḍhakī.
::

::hangnum
33\.
::

::gatha1
‘‘Jānāsi taṃ tvaṃ theraṃti’’,
::

::gatha2
Vutto āmā’’ti bhāsito;
::

::gatha3
Taṃ ñāpanatthaṃ appesi,
::

::gathalast
Balatthaṃ tassa tūpati.
::

::hangnum
34\.
::

::gatha1
Balattho tena taṃ ñatvā, rājānuññāyupāgato;
::

::gathalast
Kaṭṭhahālapariveṇe, theraṃ passiya mantiya.
::

::hangnum
35\.
::

::gatha1
Therassa magamanāhañca, gatiṭhānañca jāniya;
::

::gathalast
‘‘Tumhehi saha gacchāmi, sakaṃ gāmaṃ’’nti bhāsiya.
::

::hangnum
36\.
::

::gatha1
Rañño sabbaṃ nivedesi, rājā tassa adāpayi;
::

::gathalast
Vatthayugaṃ sahassagghaṃ, mahagghaṃ rattakambalaṃ.
::

::hangnum
37\.
::

::gatha1
Sāmaṇake parikkhāre, bahuke sakkharampi ca;
::

::gathalast
Sugandha telanāḷiñca, dāpetvā anusāsitaṃ.
::

::hangnum
38\.
::

::gatha1
Therena saha gantvā so, dissante piyagallake;
::

::gathalast
Theraṃ sītāya chāyāya, sodakāya nisīdiya.
::

::hangnum
39\.
::

::gatha1
Sakkharapāṇakaṃ datvā, pāde telena makkhiya;
::

::gathalast
Upāhanāni yojetvā, parikkhāre upānayi.
::

::hangnum
40\.
::

::gatha1
Kulūpagassa {pb:M:0.0171} therassa, gahitā me ime mayā;
::

::gathalast
Vatthayugaṃtu puttassa, sabbe tāni dadāmi vo.
::

::hangnum
41\.
::

::gatha1
Iti vatvāna datvā te, gahetvā gacchato pana;
::

::gathalast
Vanditvā rājavacasā, rañño sandesamāha so.
::

::hangnum
42\.
::

::gatha1
Mahāthūpe kayiramāne, satiyākammakārakā;
::

::gathalast
Anekasaṅkhāhi janā, pasannā sugatiṃ gatā.
::

::hangnum
43\.
::

::gatha1
Cittappasādamattena, sugate gatiuttamā;
::

::gathalast
Labbhatīti viditvāna, thūpapūjaṃ kare budho.
::

::hangnum
44\.
::

::gatha1
Ettheva bhatiyā kammaṃ, karitvā itthiyo duve;
::

::gathalast
Tāvatiṃsamhi nibbattā, mahāthūpamhi niṭṭhite.
::

::hangnum
45\.
::

::gatha1
Āvajjitvā pubbakammaṃ, diṭṭhakammaphalā ubho;
::

::gathalast
Gandhamālā’diyitvāna, thūpaṃ pūjetumāgatā.
::

::hangnum
46\.
::

::gatha1
Gandhamālāhi pūjetvā, cetiyaṃ abhivandisuṃ;
::

::gathalast
Tasmiṃ khaṇe bhātivaṅka-vāsī thero mahāsivo.
::

::hangnum
47\.
::

::gatha1
Rattibhāge mahāthūpaṃ, vandissāmīti āgato;
::

::gathalast
Tādisvāna mahāsatta-paṇṇirukkhama passito.
::

::hangnum
48\.
::

::gatha1
Adassayitvā attānaṃ, passaṃ sampattimabbhutaṃ;
::

::gathalast
Ṭhatvā tāsaṃ vandanāya, pariyosāne apucchitaṃ.
::

::hangnum
49\.
::

::gatha1
‘‘Bhāsate sakalo dīpo,
::

::gatha2
Dehobhāsena vo idha;
::

::gatha3
Kinnukammaṃ karitvāna,
::

::gathalast
Devalokaṃ ito gatā.
::

::hangnum
50\.
::

::gatha1
Mahāthūpe kataṃ kammaṃ, tassa āhaṃsu devatā;
::

::gathalast
Evaṃ tathāgate heva, pasādo hi mahapphalo.
::

::hangnum
51\.
::

::gatha1
Pupphadhānattayaṃ thūpe, iṭṭhikāhi citaṃ citaṃ;
::

::gathalast
Samaṃ pathaviyā katvā, iddhimanto’va sīdayuṃ.
::

::hangnum
52\.
::

::gatha1
Nava vāre citaṃ sabbaṃ, evaṃ osīdayiṃsu te;
::

::gathalast
Atha rājā bhikkhusaṅgha-sannipāta makārayi.
::

::hangnum
53\.
::

::gatha1
Tatthāsītisahassāni{pb:M:0.0172}, sannipātamhi bhikkhavo;
::

::gathalast
Rājā saṅghamupāgamma, pūjetvā abhivandiya.
::

::hangnum
54\.
::

::gatha1
Iṭṭhakosidanehetuṃ, pucchi saṅgho viyākari;
::

::gathalast
‘‘No sīdanatthaṃ thūpassa, iddhimantehi bhikkhūhi.
::

::hangnum
55\.
::

::gatha1
Kataṃ etaṃ mahārāja, na idāni karissate;
::

::gathalast
Aññathattamakatvā taṃ, mahāthūpaṃ samāpaya.
::

::hangnum
56\.
::

::gatha1
Taṃ sutvā sumano rājā, thūpakammamakārayi;
::

::gathalast
Pupphādhānesu dasasu, iṭṭhikā dasakoṭiyo.
::

::hangnum
57\.
::

::gatha1
Bhikkhusaṅgho sāmaṇere, uttaraṃ sumanampi ca;
::

::gathalast
‘‘Cebhiya dhātugabbhatthaṃ, pāsāṇe meghavaṇṇake.
::

::hangnum
58\.
::

::gatha1
Āharathā’’ti yojesi, te gantvā uttaraṃ kuruṃ;
::

::gathalast
Asīti ratanāyāma, vitthāre ravibhāsure.
::

::hangnum
59\.
::

::gatha1
Aṭṭhaṅgulāni bahale, gaṇṭhipupphanibhe subhe;
::

::gathalast
Chameghavaṇṇapāsāṇe, āhariṃsu khaṇetato.
::

::hangnum
60\.
::

::gatha1
Pupphadhānassa upari, majjhe ekaṃ nipātiya;
::

::gathalast
Catupassamhi caturo, mañjūsaṃ viya yojiya.
::

::hangnum
61\.
::

::gatha1
Ekaṃ pidhānakatthāya, disābhāge puratthime;
::

::gathalast
Adassanaṃ karitvā te, ṭhapayiṃsu mahiddhikā.
::

::hangnum
62\.
::

::gatha1
Majjhamhi dhātugabbhassa, tassa rājā akārayi;
::

::gathalast
Ratanamayaṃ bodhirukkhaṃ, sabbākāramanoramaṃ.
::

::hangnum
63\.
::

::gatha1
Aṭṭhārasa rataniko, khandho sākhāssa pañca ca;
::

::gathalast
Pavālamayamūlo so, indanīle patiṭṭhito.
::

::hangnum
64\.
::

::gatha1
Susuddharajatakkhandho, maṇipattehi sobhito;
::

::gathalast
Hemamayapaṇḍupatta, phalo pavāḷaaṅkuro.
::

::hangnum
65\.
::

::gatha1
Atha maṅgalikā tassa, khandhe pupphalatāpi ca;
::

::gathalast
Catuppadānaṃ pantīdha, haṃsapanti ca sobhanā.
::

::hangnum
66\.
::

::gatha1
Uddhaṃ cāruvitānante, muttā kiṃ kiṇijālakā;
::

::gathalast
Suvaṇṇa ghaṇṭāpantīdha, dāmāni ca tahiṃ tahiṃ.
::

::hangnum
67\.
::

::gatha1
Vitāna {pb:M:0.0173} catukoṇamhi, muttādāmakalāpako;
::

::gathalast
Navasata sahassaggho, eke ko asilambito.
::

::hangnum
68\.
::

::gatha1
Ravicandatāra rūpāni, nānāpadumakāni ca;
::

::gathalast
Ratanehi katāneva, dhitāne appitāna’yuṃ.
::

::hangnum
69\.
::

::gatha1
Aṭṭhuttarasahassāni, vattāni vividhāni ca;
::

::gathalast
Mahagghanānāraṅgāni, vitāne lambitāna’yuṃ.
::

::hangnum
70\.
::

::gatha1
Bodhiṃ parikkhipitvāna, nānāratanavedikā;
::

::gathalast
Mahāmalaka muttāhi, santhāretu tadantare.
::

::hangnum
71\.
::

::gatha1
Nānāratana pupphānaṃ, catugandhūdakassa ca;
::

::gathalast
Puṇṇā puṇṇaghaṭapanti, bodhimūle katāna’yuṃ.
::

::hangnum
72\.
::

::gatha1
Bodhi pācina paññatte, pallaṅkekoṭiagghake;
::

::gathalast
Sovaṇṇa buddhapaṭimaṃ, nisīdāpesi bhāsuraṃ.
::

::hangnum
73\.
::

::gatha1
Sarīrāvayavātassā, paṭimāya yathārahaṃ;
::

::gathalast
Nānāvaṇṇehi ratanehi, katā surucirā ahuṃ.
::

::hangnum
74\.
::

::gatha1
Mahābrahmā ṭhito tattha, rājatacchatta dhārako;
::

::gathalast
Vijayuttarasaṅkhena, sakko ca abhisekado.
::

::hangnum
75\.
::

::gatha1
Viṇāhattho pañcasikho, kāḷanāgo sanāṭiko;
::

::gathalast
Sahassahattho māro ca, sahattīsaha kiṃkaro.
::

::hangnum
76\.
::

::gatha1
Pācinapallaṅkanibhā, tīsu sesadisāsu ca;
::

::gathalast
Koṭikoṭidhanagghā ca, pallaṅkā atthatā ahuṃ.
::

::hangnum
77\.
::

::gatha1
Bodhiṃ ussisake katvā, nānāratanamaṇḍitaṃ;
::

::gathalast
Koṭi dhanagghakaṃyeva, paññattaṃ sayanaṃ ahu.
::

::hangnum
78\.
::

::gatha1
Sattasattāha ṭhānesu, tattha tattha yathārahaṃ;
::

::gathalast
Adhikāre akāresi, brahmayācanameva ca.
::

::hangnum
79\.
::

::gatha1
Dhammacakkappavattañca, yasapabbajanampi ca;
::

::gathalast
Bhaddavaggiya pabbajjaṃ, jaṭilānaṃ damanampi ca.
::

::hangnum
80\.
::

::gatha1
Bimbisārāgamañcāpi{pb:M:0.0174}, rājagehappavesanaṃ;
::

::gathalast
Veḷuvanassagahanaṃ, asītisāvake tathā.
::

::hangnum
81\.
::

::gatha1
Kapila vatthugamanaṃ, tathā ratana caṅkamaṃ;
::

::gathalast
Rāhulānandapabbajjaṃ, gahaṇaṃ jetavanassa ca.
::

::hangnum
82\.
::

::gatha1
Ambamūle pāṭihīraṃ, tāvatiṃsamhi desanaṃ;
::

::gathalast
Devorohaṇapāṭihīraṃ, therapañhasamāgamaṃ.
::

::hangnum
83\.
::

::gatha1
Mahāsamaya suttantaṃ, rāhulovādamevaca;
::

::gathalast
Mahāmaṅgalasuttañca, dhanapālasamāgamaṃ.
::

::hangnum
84\.
::

::gatha1
Āḷavakaṅgulimāla, apalāladamanampi ca;
::

::gathalast
Pārāyanakasamitiṃ, āyuvossajjanaṃ tathā.
::

::hangnum
85\.
::

::gatha1
Sūkaramaddavaggāhaṃ, siṅgīvaṇṇayugassa ca;
::

::gathalast
Pasannodakapānañca, parinibbāna meva ca.
::

::hangnum
86\.
::

::gatha1
Devamanussa paridevaṃ, therena pādavandanaṃ;
::

::gathalast
Dahanaṃ agginibbānaṃ, tattha sakkāra meva ca.
::

::hangnum
87\.
::

::gatha1
Dhātuvitaṅga doṇena, pasādajanakāni ca;
::

::gathalast
Yebhuyyena akāresi, jātakāni sujātimā.
::

::hangnum
88\.
::

::gatha1
Vessantara jātakantu, vitthārena akārayi;
::

::gathalast
Kusināpurato yāva, bodhimanti tatheva ca.
::

::hangnum
89\.
::

::gatha1
Catuddisaṃ te cattāro, mahārājā ṭhitā ahuṃ;
::

::gathalast
Tettiṃsadeva puttā ca, bāttiṃsa ca kumāriyo.
::

::hangnum
90\.
::

::gatha1
Yakkhasenāpatiaṭṭha, vīsati ca tato pari;
::

::gathalast
Añjalīpaggahādevā, pupphapuṇṇaghaṭā tato.
::

::hangnum
91\.
::

::gatha1
Naccakā devatāceva, tūriyavādaka devatā;
::

::gathalast
Ādāsagāhakā devā, pupphasākhā dharā tathā.
::

::hangnum
92\.
::

::gatha1
Padumādigāhakā devā, aññe devā ca nekadhā;
::

::gathalast
Ratanagghiya panti ca, dhammacakkāna meva ca.
::

::hangnum
93\.
::

::gatha1
Khaggadharādevapanti, devāpātidharā tathā;
::

::gathalast
Tesaṃ sīse pañcahatthā, gandhatelassa pūritā.
::

::hangnum
94\.
::

::gatha1
Dukūlavaṭṭikā {pb:M:0.0175} panti, sadāpañjalitā ahu;
::

::gathalast
Phalikagghiye catukkaṇṇe, ekeko ca mahāmaṇi.
::

::hangnum
95\.
::

::gatha1
Suvaṇṇamaṇi muttānaṃ, rāsiyo vajirassa ca;
::

::gathalast
Catukkaṇṇesu cattāro, kathā’hesuṃ pabhassarā.
::

::hangnum
96\.
::

::gatha1
Medavaṇṇakapāsāṇa, bhittiyaṃyeva ujjalā;
::

::gathalast
Vijjātā appitā āsuṃ, dhātugabbhevibhūsitā.
::

::hangnum
97\.
::

::gatha1
Rūpakānettasabbāni, dhātugabbhe manorame;
::

::gathalast
Ghanakoṭṭi mahemassa, kārāpesi mahīpati.
::

::hangnum
98\.
::

::gatha1
Kammādhiṭṭhāyako ettha, sabbaṃ saṃvidahi imaṃ;
::

::gathalast
Indagutto mahāthero, chaḷabhiñño mahāmatī.
::

::hangnum
99\.
::

::gatha1
Sabbaṃ rājiddhiyā etaṃ, devatānañca iddhiyā;
::

::gathalast
Iddhiyā ariyānañca, asambādhaṃ patiṭṭhitaṃ.
::

::hangnum
100\.
::

::gatha1
Niṭṭhantaṃ sugatañca pūjiyatamaṃ lokuttamaṃ nittamaṃ;
::

::gatha2
Dhātu tassa vicuṇṇitaṃ janahitaṃ āsiṃsatā pūjiya;
::

::gatha3
Puññaṃ taṃ samamicca’cecca matimā saddhāguṇalaṅkato;
::

::gathalast
Tiṭṭhantaṃ sugataṃ viya’ssa munino dhātu ca sambūjaye.
::

::centre
Sujanappasādasaṃvegatthāya kate mahāvaṃse
::

::centre
Dhātugabbharacano nāma
::

::centre
Tiṃsatimo paricchedo.
::

### Ekatiṃsatima pariccheda

#### Dhātunidhānaṃ

::hangnum
1\.
::

::gatha1
Dhātugabbhamhi {pb:M:0.0176} kammāni, niṭṭhāpetvā arindamo;
::

::gathalast
Sannipātaṃ kārayitvā, saṅghassa idhamabravi.
::

::hangnum
2\.
::

::gatha1
Dhātugabbhamhi kammāni, mayā niṭṭhāpi tāni hi;
::

::gathalast
Suve dhātuṃ nidhessāmi, bhante jānātha dhātuyo’’.
::

::hangnum
3\.
::

::gatha1
Idaṃ vatvā mahārājā, nagaraṃ pāvisī tato;
::

::gathalast
Dhātu āharakaṃ bhikkhuṃ, bhikkhusaṅgho vicintiya.
::

::hangnum
4\.
::

::gatha1
Soṇuttaraṃ nāmayatiṃ, pūjāpariveṇavāsi kaṃ;
::

::gathalast
Dhātāharaṇa kammamhi, chaḷabhiññaṃ niyojayi.
::

::hangnum
5\.
::

::gatha1
Cārikaṃ caramānamhi, nāthe lokahitāyahi;
::

::gathalast
Nanduttaro’ti nāmena, gaṅgātīramhi māṇavo.
::

::hangnum
6\.
::

::gatha1
Nimantetvā’bhisambuddhaṃ, saha saṅghaṃ abhojayi;
::

::gathalast
Satthāpayogapaṭṭhāne, sasaṅghonāvamāruhi.
::

::hangnum
7\.
::

::gatha1
Tattha bhaddajithero tu, chaḷabhiñño mahiddhiko;
::

::gathalast
Jalapakkhalitaṭṭhānaṃ, disvā bhikkhū idaṃ vadī.
::

::hangnum
8\.
::

::gatha1
‘‘Mahā panādabhūtena, mayā vutto suvaṇṇayo;
::

::gathalast
Pāsādo patito ettha, pañcavīsatiyojako.
::

::hangnum
9\.
::

::gatha1
Taṃ pāpuṇitvā gaṅgāya, jalaṃ pakkhili taṃ idha;
::

::gathalast
Bhikkhū asaddahantā taṃ, satthuno taṃ nivedayuṃ.
::

::hangnum
10\.
::

::gatha1
Satthā’ha ‘‘kaṅkhaṃ bhikkhunaṃ, vinodehī’’tisotato;
::

::gathalast
Ñāpetuṃ brahmaloke’pi, vasavattisamattha taṃ.
::

::hangnum
11\.
::

::gatha1
Iddhiyā nabhamuggantvā, sattatālasame ṭhito;
::

::gathalast
Dūssathūpaṃ brahmaloke, ṭhapetvā vaḍḍhite kare.
::

::hangnum
12\.
::

::gatha1
Idhā’netvā {pb:M:0.0177} dassayitvā, janassa puna taṃ tahiṃ;
::

::gathalast
Ṭhapayitvā yathāṭhāne, iddhiyā gaṅgāmāgato.
::

::hangnum
13\.
::

::gatha1
Pādaṅguṭṭhena pāsādaṃ, gahetvā thupikāyaso;
::

::gathalast
Ussāpetvāna dassetvā, janassa khipi taṃ tahiṃ.
::

::hangnum
14\.
::

::gatha1
Nanduttaro māṇavako, disvā taṃ pāṭihāriyaṃ;
::

::gathalast
Parāyattamahaṃ dhātuṃ, pahuānayituṃ siyaṃ.
::

::hangnum
15\.
::

::gatha1
Iti patthayi tenetaṃ, saṅgho soṇuttaraṃ yatiṃ;
::

::gathalast
Tasmiṃ kamme niyojesi, soḷasavassikaṃ api.
::

::hangnum
16\.
::

::gatha1
‘‘Āharāmi kuto dhātuṃ’’, iti saṅghamapucchiso;
::

::gathalast
Kathesi saṅgho therassa, tassa tā dhātuyo iti.
::

::hangnum
17\.
::

::gatha1
‘‘Parinibbāna mañcamhi, nipanno loka nāyako;
::

::gathalast
Dhātūhipilokahi taṃ, kātuṃ devinda mabruvi.
::

::hangnum
18\.
::

::gatha1
Devinda’ṭṭhasu doṇesu, mama sāriradhāthusu;
::

::gathalast
Ekaṃ doṇaṃ rāmagāme, koḷiyehi ca sakkataṃ.
::

::hangnum
19\.
::

::gatha1
Nāgalokaṃ tato nitaṃ, tato nāgehi sakkataṃ;
::

::gathalast
Laṃkādipe mahāthūpe, nidhānāya bhavissati.
::

::hangnum
20\.
::

::gatha1
Mahākassapattheropi, dīghadassī mahāyati;
::

::gathalast
Dhammāsoka narindena, dhātuvitthārakārako.
::

::hangnum
21\.
::

::gatha1
Rājagahassa sāmante, raññā ajātasattunā;
::

::gathalast
Kārāpento mahādhātuṃ, nidhānaṃ sādhu saṅkhataṃ.
::

::hangnum
22\.
::

::gatha1
Satta doṇāni dhātūnaṃ, āharitvāna kārayi;
::

::gathalast
Rāmagāmamhi doṇantu, sattucittaññuna’ggahi.
::

::hangnum
23\.
::

::gatha1
Mahādhātunidhānaṃ taṃ, dhammāsokopi bhūpati;
::

::gathalast
Passitvā aṭṭhamaṃ doṇaṃ, āṇāpetuṃmakiṃ akā.
::

::hangnum
24\.
::

::gatha1
Mahāthūpe nidhānatthaṃ, vihitaṃ taṃ jineni’ti;
::

::gathalast
Dhammāsokaṃ nivāresuṃ, tattha khiṇāsavāyati.
::

::hangnum
25\.
::

::gatha1
Rāmagāmamhi thūpotu, gaṅgātīre kato tato;
::

::gathalast
Bhijjigaṅgāya oghena, sotu dhātu karaṇḍako.
::

::hangnum
26\.
::

::gatha1
Samuddaṃ {pb:M:0.0178} pavisitvāna, dvidhā bhinne jale tahiṃ;
::

::gathalast
Nānāratanapiṭṭhamhi, aṭṭhārasmiṃ samākulo.
::

::hangnum
27\.
::

::gatha1
Nāgā disvā karaṇḍaṃ taṃ, kāḷanāgassa rājino;
::

::gathalast
Mañjerikanāgabhavanaṃ, upagamma nivedayuṃ.
::

::hangnum
28\.
::

::gatha1
Dasakoṭisahassehi, gantvā nāgehi so tahiṃ;
::

::gathalast
Dhātū tā abhipūjento, netvāna bhavanaṃ sakaṃ.
::

::hangnum
29\.
::

::gatha1
Sabbaratanamayaṃ thūpaṃ, tassoparigharaṃ tathā;
::

::gathalast
Māpetvā saha nāgehi, sadā pūjesi sādaro.
::

::hangnum
30\.
::

::gatha1
Ārakkhāmahatī tattha, gantvā dhātuidhānaya;
::

::gathalast
Suve dhātunidhānañhi, bhūmipālo karissati’’.
::

::hangnum
31\.
::

::gatha1
Iccevaṃ saṅghavacanaṃ, sutvā sādhūti so pana;
::

::gathalast
Pattabbakālaṃ pekkhanto, pariveṇa magāsakaṃ.
::

::hangnum
32\.
::

::gatha1
Bhavissati suve dhātu, nidhānanti mahīpati;
::

::gathalast
Cāresi nagare bheriṃ, sabba kiccaṃ vidhāya taṃ.
::

::hangnum
33\.
::

::gatha1
Nagaraṃ sakalañceva, idhāgāmiñca añjasaṃ;
::

::gathalast
Alaṅkārayi sakkaccaṃ, nagare ca vibhūsayi.
::

::hangnum
34\.
::

::gatha1
Sakko devānamindo ca, laṃkādīpamasesakaṃ;
::

::gathalast
Āmantetvā vissakammaṃ, alaṅkārayinekadhā.
::

::hangnum
35\.
::

::gatha1
Nagarassa catudvāre, vattabhattaṃhi nekadhā;
::

::gathalast
Mahājanopabhogatthaṃ, ṭhapāpesi narādhipo.
::

::hangnum
36\.
::

::gatha1
Uposathe pannarase, aparanhe sumānaso;
::

::gathalast
Paṇḍito rājakiccesu, sabbālaṅkāra maṇḍito.
::

::hangnum
37\.
::

::gatha1
Sabbāhi nāṭakatthīhi, yodhehi sāyudhehi ca;
::

::gathalast
Mahatā ca baloghena, hatthivā jirathehi ca.
::

::hangnum
38\.
::

::gatha1
Nānāvidhavibhūsehi, sabbato parivārito;
::

::gathalast
Āruyha surathaṃ aṭṭhā, suseta ca susindhavaṃ.
::

::hangnum
39\.
::

::gatha1
Bhūsitaṃ kaṇḍūlaṃ hatthiṃ, kāretvā puratosubhaṃ;
::

::gathalast
Suvaṇṇacaṅgoṭadharo, sotacchattassa heṭṭhāto.
::

::hangnum
40\.
::

::gatha1
Aṭṭhuttara {pb:M:0.0179} sahassāni, nāgaranāriyo subhā;
::

::gathalast
Supuṇṇaghaṭabhūsāyo, taṃ raṭṭhaṃ parivārayuṃ.
::

::hangnum
41\.
::

::gatha1
Nānāpupphasamuggāni, tatheva daṇḍadīpikā;
::

::gathalast
Tattakā tattakā eva, dhārayitvāna itthiyo.
::

::hangnum
42\.
::

::gatha1
Aṭṭhuttara sahassāni, dārakā samalaṅkatā;
::

::gathalast
Gahetvā parivāresuṃ, nānāvaṇṇadhaje subhe.
::

::hangnum
43\.
::

::gatha1
Nānātūriyaghosehi, anekehi tahiṃ tahiṃ;
::

::gathalast
Hatthasarathasaddehi, bhijjante viya bhūtale.
::

::hangnum
44\.
::

::gatha1
Yanto mahāmeghavanaṃ, siriyā so mahāyaso;
::

::gathalast
Yante’va nandanavanaṃ, devarājā asobhatha.
::

::hangnum
45\.
::

::gatha1
Rañño niggamanārambhe, mahātūriya ravaṃpure;
::

::gathalast
Pariveṇe nisinno’va, sutvā soṇuttaro yati.
::

::hangnum
46\.
::

::gatha1
Nimujjitvā puthuviyā, gantvāna nāgamandiraṃ;
::

::gathalast
Nāgarājassa purato, tattha pātūrahulahuṃ.
::

::hangnum
47\.
::

::gatha1
Vuṭṭhāya abhivādetvā, pallaṅke taṃ nivesīla;
::

::gathalast
Sakkaritvāna nāgindo, pucchi āgata desakaṃ.
::

::hangnum
48\.
::

::gatha1
Tasmiṃ vutte athopucchi, therāgamanakāraṇaṃ;
::

::gathalast
Patvā’dhikāraṃ sabbaṃ so, saṅgha sandesa mabruvi.
::

::hangnum
49\.
::

::gatha1
Mahāthūpe nidhānatthaṃ, buddhena vihitā idha;
::

::gathalast
Tava hatthagatā dhātu, dehitā kira me tuvaṃ.
::

::hangnum
50\.
::

::gatha1
Taṃ sutvā nāgarājāso, atīva domanassi to;
::

::gathalast
‘‘Pahū ayañhi samaṇo, balakkārena gaṇhituṃ.
::

::hangnum
51\.
::

::gatha1
Tasmā aññattha netabbā, dhātuyo’’iti cintiya;
::

::gathalast
Tattha ṭhitaṃ bhāgineyyaṃ, ākārena nivedayi.
::

::hangnum
52\.
::

::gatha1
Nāmena vāsuladatto, jānitvā tassa iṅgitaṃ;
::

::gathalast
Gantvā taṃ cetiyagharaṃ, gilitvāna karaṇḍakaṃ.
::

::hangnum
53\.
::

::gatha1
Sinerupādaṃ {pb:M:0.0180} gantvāna, kuṇḍalāvaṭṭakosayi;
::

::gathalast
Tiyojanasataṃ dīgho, bhogoyojanavaṭṭavā.
::

::hangnum
54\.
::

::gatha1
Anekāni sahassāni, māpetvāna phaṇāni ca;
::

::gathalast
Dhūpāyati pajjalati, sayitvā so mahiddhiko.
::

::hangnum
55\.
::

::gatha1
Anekāni sahassāni, attanā sadise ahi;
::

::gathalast
Māpayitvā sayāpesi, samantā parivārite.
::

::hangnum
56\.
::

::gatha1
Bahū devā ca nāgā ca, osariṃsu tahiṃ tadā;
::

::gathalast
‘‘Yuddhaṃ ubhinnaṃ nāgānaṃ, pasissāma mayaṃ’’iti.
::

::hangnum
57\.
::

::gatha1
Mātulo bhāgineyyena, haṭātā dhātuyo iti;
::

::gathalast
Ñatvā’naha theraṃ taṃ, dhātunatthi me santike iti.
::

::hangnum
58\.
::

::gatha1
Āditoppabhutithero, tāsaṃ dhātūnamāgamaṃ;
::

::gathalast
Vatvāna nāgarājaṃ taṃ, ‘‘dehi dhātū’’ti abruvi.
::

::hangnum
59\.
::

::gatha1
Aññathā saññāpetuṃ taṃ, theraṃ so uragādhipo;
::

::gathalast
Ādāya cetiya gharaṃ, gantvā taṃ tassa vaṇṇayi.
::

::hangnum
60\.
::

::gatha1
Anekadhā anekehi, ratanehi susaṅkhataṃ;
::

::gathalast
Cetiyaṃ cetiyagharaṃ, passa bhikkhu sunimmitaṃ.
::

::hangnum
61\.
::

::gatha1
Laṃkādīpamhi sakale, sabbāni ratanānipi;
::

::gathalast
Sopānante pāṭikampi, nāgghanta’ññesu kā kathā.
::

::hangnum
62\.
::

::gatha1
Mahāsakkāraṭhānamhā, appasakkāraṭhāna kaṃ;
::

::gathalast
Dhātūnaṃ nayanaṃ nāma, nayuttaṃ bhikkhuvo idaṃ.
::

::hangnum
63\.
::

::gatha1
‘‘Saccābhisamayo nāma, tumhākaṃ hīna vijjati;
::

::gathalast
Saccābhisamayaṭhānaṃ, netuṃ yuttañhi dhātuyo’’.
::

::hangnum
64\.
::

::gatha1
‘‘Saṃsāra dukkha mokkhāya, uppajjanti tathāgatā;
::

::gathalast
Buddhassāyamadhippāyo, tenanessāma dhātuyo.
::

::hangnum
65\.
::

::gatha1
Dhātunidhānaṃ ajje’va, so hi rājā karissati;
::

::gathalast
Tasmā papañcamakaritvā, lahuṃ me dehi dhātuyo’’.
::

::hangnum
66\.
::

::gatha1
Nāgoāhasace bhante, tuvaṃ passasi dhātuyo;
::

::gathalast
Gahetvā yāhi taṃ thero, tikkhattuṃ taṃ bhaṇāpiya.
::

::hangnum
67\.
::

::gatha1
Sukhumaṃ {pb:M:0.0181} karaṃ māpayitvā, thero tatraṭhito’vaso;
::

::gathalast
Bhāgineyyassa vadane, hatthaṃ pakkhippa tāvade.
::

::hangnum
68\.
::

::gatha1
Dhātukaraṇḍaṃ ādāya, ‘‘tiṭṭha nāgā’’ti bhāsiya;
::

::gathalast
Nimujjitvā pathaviyaṃ, pariveṇamhi uṭṭhahi.
::

::hangnum
69\.
::

::gatha1
Nāgarājā gato bhikkhu, amhehi vañcito’’iti;
::

::gathalast
Dhātu ānayanatthāya, bhāgineyyassa pāhiṇi.
::

::hangnum
70\.
::

::gatha1
Bhāgineyyo’tha kucchimhi, apassitvā karaṇḍakaṃ;
::

::gathalast
Paridevamāno āgantvā, mātulassa nivedayi.
::

::hangnum
71\.
::

::gatha1
Tadā so nāgarājāpi, ‘‘vañcitamha mayaṃ’’iti;
::

::gathalast
Paridevi nāgā sabbepi, parideviṃsu pīḷitā.
::

::hangnum
72\.
::

::gatha1
Bhikkhu nāgassa vijaye, tuṭṭhā devā samāgatā;
::

::gathalast
Dhātuyo pūjayantātā, teneva saha āgamuṃ.
::

::hangnum
73\.
::

::gatha1
Paridevamānā āgantvā, nāgā saṅghassa santike;
::

::gathalast
Bahudhā parideviṃsu, dhātāharaṇa dukkhitā.
::

::hangnum
74\.
::

::gatha1
Tesaṃ saṅgho’nukampāya, thokaṃ dhātumadāpayi;
::

::gathalast
Te tena tuṭṭhā gantvāna, pūjā bhaṇḍāni āharuṃ.
::

::hangnum
75\.
::

::gatha1
Sakko ratanapallaṅkaṃ, soṇṇacaṅkoṭameva ca;
::

::gathalast
Ādāya saha devehi, taṃ ṭhānaṃ samupāgato.
::

::hangnum
76\.
::

::gatha1
Therassa uggataṭhāne, kārite vissakammunā;
::

::gathalast
Patiṭṭhapetvā pallaṅkaṃ, subhe ratanamaṇḍape.
::

::hangnum
77\.
::

::gatha1
Mātukaraṇḍamādāya, tassa therassa hatthato;
::

::gathalast
Caṅkoṭake ṭhapetvāna, pallaṅke pavareṭhapi.
::

::hangnum
78\.
::

::gatha1
Brahmā chattamadhāresi, santussito vāḷabījaniṃ;
::

::gathalast
Maṇitālavaṇṭaṃ suyāmo, sakko saṅkhaṃ tusodakaṃ.
::

::hangnum
79\.
::

::gatha1
Cattāro tu mahārājā, aṭṭhaṃsu khaggapāṇino;
::

::gathalast
Samuggahatthā tettiṃsa, devaputtā mahiddhikā.
::

::hangnum
80\.
::

::gatha1
Pāricchattaka pupphehi, pūjayantā tahiṃṭhitā;
::

::gathalast
Kumāriyotu dvattiṃsa, daṇḍadīpadharā ṭhitā.
::

::hangnum
81\.
::

::gatha1
Palāpetvā {pb:M:0.0182} duṭṭhayakkhe, yakkhasenāpati pana;
::

::gathalast
Aṭṭhavīsati aṭṭhaṃsu, ārakkhaṃ kurumānakā.
::

::hangnum
82\.
::

::gatha1
Vīṇaṃ vādayamāno’va, aṭṭhā pañcasikho tahiṃ;
::

::gathalast
Raṅgabhūmiṃ māpayitvā, timparuturiya ghosavā.
::

::hangnum
83\.
::

::gatha1
Anekadevaputtā ca, sādhugītappayojakā;
::

::gathalast
Mahākāḷo nāgarājā, thuyamāno anekadhā.
::

::hangnum
84\.
::

::gatha1
Dibbatūriyāni vajjanti, dibbasaṃgīti vattati;
::

::gathalast
Dibbagandhādivassāni, vassapenti ca devatā.
::

::hangnum
85\.
::

::gatha1
So indaguttatherotu, mārassa paṭibāhanaṃ;
::

::gathalast
Cakkavāḷasamaṃ katvā, lohacchattamamāpayi.
::

::hangnum
86\.
::

::gatha1
Mātūnaṃ purato ceva, tattha tattha ca pañcasu;
::

::gathalast
Ṭhānesu gaṇasajjhāyaṃ, kariṃsva khilabhikkhavo.
::

::hangnum
87\.
::

::gatha1
Tatthā’gamā mahārājā, pahaṭṭho duṭṭhagāmaṇi;
::

::gathalast
Sīsenā’dāya ānīte, caṅkoṭamhi suvaṇṇaye.
::

::hangnum
88\.
::

::gatha1
Ṭhapetvā dhātu caṅkoṭaṃ, patiṭṭhāpiya āsane;
::

::gathalast
Dhātuṃ pūjīya vanditvā, ṭhito pañcalīko tahiṃ.
::

::hangnum
89\.
::

::gatha1
Dibbacchattādikānettha, dibbagandhādikāni ca;
::

::gathalast
Passitvā dibbatūriyādi-sadde sutvā ca khattiyo.
::

::hangnum
90\.
::

::gatha1
Apassitvā brahmadevo, tuṭṭho acchariyabbhuto;
::

::gathalast
Dhātuchattena pūjesi, laṃkārajje’bhisiñci ca.
::

::hangnum
91\.
::

::gatha1
‘‘Dibbacchattaṃ mānusañca, vimutticchattameva ca;
::

::gathalast
Iti ticchittadhārissa, lokanāthassa satthuno.
::

::hangnum
92\.
::

::gatha1
Tikkhattumeva me rajjaṃ, dammī’ti haṭṭhamānaso;
::

::gathalast
Tikkhattumeva dhātūnaṃ, laṃkārajjamadāsiso.
::

::hangnum
93\.
::

::gatha1
Pūjayanto dhātuyotā, devehi mānusehi ca;
::

::gathalast
Saha caṅkoṭakeheva, sīsenādāya khattiyo.
::

::hangnum
94\.
::

::gatha1
Bhikkhusaṅgha paribyuḷho, katvā thūpaṃ padakkhiṇaṃ;
::

::gathalast
Pācinato āharitvā, dhātugabbhamhi otari.
::

::hangnum
95\.
::

::gatha1
Arahanto channavuti-koṭiyo thūpamuttamaṃ;
::

::gathalast
Samantā parivāretvā, aṭṭhaṃsu katapañjalī.
::

::hangnum
96\.
::

::gatha1
Otaritvā {pb:M:0.0183} dhātugabbhaṃ, mahagghe sayanesubhe;
::

::gathalast
Ṭhapessāmiti cintente, pītipuṇṇanarissare.
::

::hangnum
97\.
::

::gatha1
Sadhātu dhātucaṅkoṭo, uggantvā tassa sīsato;
::

::gathalast
Sattatālappamāṇamhi, ākāsamhi ṭhito tato.
::

::hangnum
98\.
::

::gatha1
Sayaṃ karaṇḍo vivari, uggantvā dhātuyo tato;
::

::gathalast
Buddhavesaṃ gahetvāna, lakkhaṇebyañjanujjalaṃ.
::

::hangnum
99\.
::

::gatha1
Gaṇḍambamūle buddho’va, yamakaṃ pāṭihāriyaṃ;
::

::gathalast
Akaṃsu dharamānena, sugatena adhiṭṭhitaṃ.
::

::hangnum
100\.
::

::gatha1
Taṃ pāṭihāriyaṃ disvā, pasannekaggamānasā;
::

::gathalast
Devāmanussā arahattaṃ, pattā dvādasa koṭiyo.
::

::hangnum
101\.
::

::gatha1
Sesā phalattayaṃ pattā, atītā gaṇanāpathaṃ;
::

::gathalast
Hitvā’tha buddhavesaṃ tā, karaṇḍamhi patiṭṭhayuṃ.
::

::hangnum
102\.
::

::gatha1
Tato oruyha caṅkoṭo, rañño sīse patiṭṭhahi;
::

::gathalast
Sahindaguttatherena, nāṭakīhi ca so pana.
::

::hangnum
103\.
::

::gatha1
Dhātugabbhaṃpariharaṃ, patvāna sayanaṃ subhaṃ;
::

::gathalast
Caṅkoṭaṃ ratanapallaṅke, ṭhapayitvā jutindharo.
::

::hangnum
104\.
::

::gatha1
Dhovitvāna punohatthe, gandhavāsita vārinā;
::

::gathalast
Catujjātiyagandhena, ubbatetvā sagāravo.
::

::hangnum
105\.
::

::gatha1
Karaṇḍaṃ vivaritvāna, tāgahetvāna dhātuyo;
::

::gathalast
Iti cintayi bhūmindo, mahājanahitatthiko.
::

::hangnum
106\.
::

::gatha1
Anākulaṃ kehicipi, yadi hessanti dhātuyo;
::

::gathalast
Janassa saraṇaṃ hutvā, yadi ṭhassanti dhātuyo.
::

::hangnum
107\.
::

::gatha1
Satthunipannākārena, parinibbānamañcake;
::

::gathalast
Nipajjantu supaññatte, sayanamhi mahārahe.
::

::hangnum
108\.
::

::gatha1
Iti cintiya so dhātū, ṭhapesi sayanuttame;
::

::gathalast
Tadā kārā dhātuyo ca, sahiṃsu sayanuttame.
::

::hangnum
109\.
::

::gatha1
Āsaḷhīsukkapakkhassa, pannarasauposathe;
::

::gathalast
Uttarāsaḷhanakkhatte, evaṃ dhātupatiṭṭhitā.
::

::hangnum
110\.
::

::gatha1
Saha {pb:M:0.0184} dhātupatiṭṭhānā, akkhampittha mahāmahī;
::

::gathalast
Pāṭihīrāninekāni, pavattiṃsu anekadhā.
::

::hangnum
111\.
::

::gatha1
Rājā pasannodhātutā, setacchattena pūjayi;
::

::gathalast
Laṃkāya rajjaṃ sakalaṃ, sattāhāni adāsi ca.
::

::hangnum
112\.
::

::gatha1
Kāye ca sabbālaṅkāraṃ, dhātugabbhamhi pūjayi;
::

::gathalast
Tathānāṭakiyo’macchā, parisā devatāpi ca.
::

::hangnum
113\.
::

::gatha1
Vatthaguḷaghatādīni, datvā saṅghassa bhūpati;
::

::gathalast
Bhikkhūhi gaṇasajjhāyaṃ, kāretvā’khilarattiyaṃ.
::

::hangnum
114\.
::

::gatha1
Punāhani purebheriṃ, cāresi ‘‘sakalā janā;
::

::gathalast
Vindantu dhātusattāhaṃ, imaṃ’’ti janatāhito.
::

::hangnum
115\.
::

::gatha1
Indagutto mahāthero, adiṭṭhāsi mahiddhiko;
::

::gathalast
‘‘Dhātu vanditukāmāye, laṃkādīpamhi mānusā.
::

::hangnum
116\.
::

::gatha1
Taṅkhaṇaṃyeva āgantvā, vanditvā dhātuyo idha;
::

::gathalast
Yathā sakaṃ gharaṃ yantu’’, taṃ yathādhiṭṭhitaṃ ahu.
::

::hangnum
117\.
::

::gatha1
So mahābhikkhusaṅghassa, mahārājā mahāyaso;
::

::gathalast
Mahādānaṃ pavattetvā, taṃ sattāhaṃ nirantaraṃ.
::

::hangnum
118\.
::

::gatha1
Ācikkhidhātugabbhamhi, kiccaṃ niṭhāpitaṃ mayā;
::

::gathalast
Dhātugabbhapidhānaṃtu, saṅgho jānitumarahati.
::

::hangnum
119\.
::

::gatha1
Saṅgho te dve sāmaṇere, tasmiṃ kamme niyojayi;
::

::gathalast
Pidahiṃsu dhātugabbhaṃ, pāsāṇenā’haṭena te.
::

::hangnum
120\.
::

::gatha1
‘‘Mālettha mā milāyantu, gandhāsussantumā ime;
::

::gathalast
Mā nibbāyantu dīpāva, mā kiñcāpi vivajjatu.
::

::hangnum
121\.
::

::gatha1
Medavaṇṇa cha pāsāṇā, sandhiyantunirantarā’’;
::

::gathalast
Iti ghīṇāsavā ettha, sabbametaṃ adhiṭṭhayuṃ.
::

::hangnum
122\.
::

::gatha1
Āṇāpesi mahārājā, ‘‘yathāsattiṃ mahājano;
::

::gathalast
Dhātunidhānakāne’ttha, karotū’’ti hitatthiko.
::

::hangnum
123\.
::

::gatha1
Mahādhātunidhānassa, piṭṭhimhi ca mahājano;
::

::gathalast
Akā sahassa dhātunaṃ, nidhānāni yathābalaṃ.
::

::hangnum
124\.
::

::gatha1
Pidahāpiyataṃ sabbaṃ, rājāthūpaṃ samāpayi;
::

::gathalast
Caturassa ca yañcettha, cetiyamhi samāpayi.
::

::hangnum
125\.
::

::gatha1
Puññāni {pb:M:0.0185} evamamalāni sayañcasanto,
::

::gatha2
Kubbanti sabbavibhavuttamapatti hetu;
::

::gatha3
Kārenti cāpihi’khilā parisuddhacittā,
::

::gathalast
Nānāvisesajānatā parivārahetū’’ti.
::

::centre
Sujanappasāda saṃvegatthāya kate mahāvaṃse
::

::centre
Dhātunidhānaṃ nāma
::

::centre
Ekatiṃsatimo paricchedo.
::

### Dvattiṃsatima pariccheda

#### Tusitapuragamanaṃ

::hangnum
1\.
::

::gatha1
Aniṭṭhite chattakamme, sudhākamme ca cetiye;
::

::gathalast
Māraṇantikarogena, rājā āsi gilānako.
::

::hangnum
2\.
::

::gatha1
Tissaṃ pakkosayitvā so, kaniṭṭhaṃ dīghavāpito;
::

::gathalast
‘‘Thūpe aniṭṭhitaṃ kammaṃ, niṭṭhāpehīti abravi.
::

::hangnum
3\.
::

::gatha1
Bhātuno dubbalattāso, tunnavāyehi kāriya;
::

::gathalast
Kañcukaṃ suddhavatthehi, tena chādiya cetiyaṃ.
::

::hangnum
4\.
::

::gatha1
Cittakārehi kāresi, vedikaṃ tattha sādhukaṃ;
::

::gathalast
Pantipuṇṇaghaṭānañca, pañcaṅgulakapantikaṃ.
::

::hangnum
5\.
::

::gatha1
Chattākārehi kāresi, chattaṃ veḷumayaṃ tathā;
::

::gathalast
Kharapattamaye canda-sūriye muddhavediyaṃ.
::

::hangnum
6\.
::

::gatha1
Lākhākuṅkumakehe’taṃ, cittayitvā sucittitaṃ;
::

::gathalast
Rañño nivedayi’’thūpe, kattabbaṃ niṭṭhitaṃ’’iti.
::

::hangnum
7\.
::

::gatha1
Sivikāya nipajjitvā, idhāgantvā mahīpati;
::

::gathalast
Padakkhiṇaṃ karitvāna, sivikāye’va cetiyaṃ.
::

::hangnum
8\.
::

::gatha1
Vanditvā {pb:M:0.0186} dakkhiṇadvāre, sayane bhūmisanthate;
::

::gathalast
Sayitvā dakkhiṇapassena, so mahāthūpa muttamaṃ.
::

::hangnum
9\.
::

::gatha1
Sayitvā vāmapassesa, lohapāsāda muttamaṃ;
::

::gathalast
Passanto sumano āsi, bhikkhusaṅghapurekkhato.
::

::hangnum
10\.
::

::gatha1
Gilānapucchanatthāya, āgatāhi tato tato;
::

::gathalast
Channavutikoṭiyo bhikkhū, tasmiṃ āsuṃ samāgame.
::

::hangnum
11\.
::

::gatha1
Gaṇasajjhāyamakaruṃ, vaggabandhena bhikkhavo;
::

::gathalast
Theraputtābhayaṃ theraṃ, tatthā’disvā mahīpati.
::

::hangnum
12\.
::

::gatha1
Aṭṭhavīsa mahāyuddhaṃ, yujjhanto aparājayaṃ;
::

::gathalast
Yo so na paccudāvatto, mahāyodho vasī mama.
::

::hangnum
13\.
::

::gatha1
Maccuyuddhamhi sampatte, disvā maññe parājayaṃ;
::

::gathalast
Idāni so maṃ no peti, thero theraputtabhayo.
::

::hangnum
14\.
::

::gatha1
Iti cintayi sothero, jānitvā tassa cintitaṃ;
::

::gathalast
Karindanadiyā sise, vasaṃ pañjalipabbate.
::

::hangnum
15\.
::

::gatha1
Pañcakhīṇāsavasata-parivārena iddhiyā;
::

::gathalast
Nabhasāgamma rājānaṃ, aṭṭhāsi parivāriya.
::

::hangnum
16\.
::

::gatha1
Rājā disvā pasanno taṃ, purato ca nisīdiya;
::

::gathalast
Tumhe dasamahāyodhe, gaṇhitvāna pure ahaṃ.
::

::hangnum
17\.
::

::gatha1
Yujjhiṃ idāni eko’va, maccunā yuddhamārabhiṃ;
::

::gathalast
Maccusattuṃ parājetuṃ, na sakkomī’’ti āha ca.
::

::hangnum
18\.
::

::gatha1
Āha thero ‘‘mahārāja-mā bhāyi manujādhipa;
::

::gathalast
Kilesasattuṃ ajitvā, ajeyyo maccusattuko.
::

::hangnum
19\.
::

::gatha1
Sabbampi saṅkhāragataṃ, avassaṃyeva bhijjati;
::

::gathalast
‘‘Aniccā sabbasaṅkhārā’’, iti vuttaṃhi satthunā.
::

::hangnum
20\.
::

::gatha1
Lajjā sārajjarahitā, buddhepe’ti aniccatā;
::

::gathalast
Tasmā aniccā saṅkhārā, dukkhā’nattāti cintaya.
::

::hangnum
21\.
::

::gatha1
Dutiye attābhāvepi, dhammacchando mahāhite;
::

::gathalast
Upaṭṭhite devaloke, hitvā dibbaṃ sukhaṃ tuvaṃ.
::

::hangnum
22\.
::

::gatha1
Idhāgamma bahuṃ puññaṃ, akāsi ca anekadhā;
::

::gathalast
Karaṇampekarajjassa, sāsanujjotanāyate.
::

::hangnum
23\.
::

::gatha1
Mahāpuññakataṃ {pb:M:0.0187} puññaṃ, yāvajjadivasā tayā;
::

::gathalast
Sabbaṃnussaramevaṃ te, sukhaṃ sajju bhavissati.
::

::hangnum
24\.
::

::gatha1
Therassavacanaṃ sutvā, rājā attamano ahu;
::

::gathalast
‘‘Avassayo maccuyuddhepi, tvaṃ me sī’’ti abhāsitaṃ.
::

::hangnum
25\.
::

::gatha1
Tadā ca āharāpetvā, pahaṭṭho puñña potthakaṃ;
::

::gathalast
Vācetuṃ lekhakaṃ āha, so taṃ vācesi potthakaṃ.
::

::hangnum
26\.
::

::gatha1
Ekūnasatavihārā, mahārājena kāritā;
::

::gathalast
Ekūnavīsakoṭīhi, vihāro marica vaṭṭi ca.
::

::hangnum
27\.
::

::gatha1
Uttamo lohapāsādo,
::

::gatha2
Tiṃsakoṭīhi kārito;
::

::gatha3
Mahāthūpe anagghāni,
::

::gathalast
Kāritā catuvīsati.
::

::hangnum
28\.
::

::gatha1
Mahāthūpamhi sesāni, kāritāni subuddhinā;
::

::gathalast
Koṭisahassaṃ agghanti, mahārājā’’ti vācayi.
::

::hangnum
29\.
::

::gatha1
‘‘Koṭṭhanāmamhi malaye, akkhakkhāyika chātake;
::

::gathalast
Kuṇḍalāni mahagghāni, duve datvāna gaṇhiya.
::

::hangnum
30\.
::

::gatha1
Khīṇāsavānaṃ pañcannaṃ, mahātherāna muttamo;
::

::gathalast
Dinno pasannacittena, kaṅguambilapiṇḍako.
::

::hangnum
31\.
::

::gatha1
Cūḷaṅganiya yuddhamhi, parājitvā palāyatā;
::

::gathalast
Kālaṃ ghosāpayitvāna, āgatassa vihāyasā.
::

::hangnum
32\.
::

::gatha1
Khīṇāsavassa yatino, attānamanapekkhiya;
::

::gathalast
Dinnaṃ sarakabhatta’nti, vutte āha mahīpati.
::

::hangnum
33\.
::

::gatha1
Vihāramahasattāhe, pāsādassa mahetathā;
::

::gathalast
Thūpārambhe tu sattāhe, tathā dhātunidhānake.
::

::hangnum
34\.
::

::gatha1
Cātuddisassa ubhato, saṅghassa ubhato mayā;
::

::gathalast
Mahārahaṃ mahādānaṃ, avisesaṃ pavattitaṃ.
::

::hangnum
35\.
::

::gatha1
Mahāvesākhapūjā ca, catuvīsati kārayi;
::

::gathalast
Dīpe saṅghassa tikkhattuṃ, ticīvaramadāpayi.
::

::hangnum
36\.
::

::gatha1
Sattasatta {pb:M:0.0188} dināneva, dīpe rajjamahaṃ imaṃ;
::

::gathalast
Pañcakkhattuṃ sāsanamhi, adāsiṃ haṭṭhamānaso.
::

::hangnum
37\.
::

::gatha1
Satataṃ dvādasaṭhāne, sappinā suddhavaṭṭiyā;
::

::gathalast
Dīpasahassaṃ jālesiṃ, pūjento sugataṃ ahaṃ.
::

::hangnum
38\.
::

::gatha1
Niccaṃ aṭṭhārasaṭhāne, vajjehi vihitaṃ ahaṃ;
::

::gathalast
Gilāna bhattabhesajjaṃ, gilānānamadāpayiṃ.
::

::hangnum
39\.
::

::gatha1
Catuttālīsaṭhānamhi, saṅkhataṃ madhupāyasaṃ;
::

::gathalast
Tattakesveva ṭhānesu, telullopakameva ca.
::

::hangnum
40\.
::

::gatha1
Ghate pakke mahājāla, pūve ṭhānamhi tattake;
::

::gathalast
Tatheva saha bhattehi, nicca emava adāpayiṃ.
::

::hangnum
41\.
::

::gatha1
Uposathesu divasesu, māse māse ca aṭṭhasu;
::

::gathalast
Laṃkādīpe vihāresu, dīpa telamadāpayiṃ.
::

::hangnum
42\.
::

::gatha1
Dhammadānaṃ mahantanti, sutvā amisadānato;
::

::gathalast
Loha pāsādato heṭṭhā, saṅghamajjhamhi āsane.
::

::hangnum
43\.
::

::gatha1
‘‘Osāressāmi saṅghassa, maṅgalasutta’’miccahaṃ;
::

::gathalast
Nisinno osārayituṃ, nāsakkhiṃ saṅghagāravā.
::

::hangnum
44\.
::

::gatha1
Tatoppabhuti laṃkāya, vihāresu tahiṃ tahiṃ;
::

::gathalast
Dhammakathaṃ kathāpesiṃ, sakkaritvāna desake.
::

::hangnum
45\.
::

::gatha1
Dhammakathika ssekassa, sappiphāṇitasakkharaṃ;
::

::gathalast
Nāḷiṃ nāḷimadāpesiṃ, dāpesiṃ caturaṅgulaṃ.
::

::hangnum
46\.
::

::gatha1
Muṭṭhikaṃ yaṭṭhimadhukaṃ, dāpesiṃ sāṭakadvayaṃ;
::

::gathalast
Sabbaṃpissariye dānaṃ, name hāsesi mānasaṃ.
::

::hangnum
47\.
::

::gatha1
Jīvitaṃ anapekkhitvā, duggatena satā mayā;
::

::gathalast
Dinna dāna dvayaṃyeva, taṃ me hāsesi mānasaṃ.
::

::hangnum
48\.
::

::gatha1
Taṃ sutvā abhayo thero, taṃ dānadvayameva so;
::

::gathalast
Rañño cittappasādatthaṃ, saṃ vaṇṇesi anekadhā.
::

::hangnum
49\.
::

::gatha1
Tesu pañcasu theresu, kaṅguambilagāhako;
::

::gathalast
Maliya deva mahāthero, sumanakūṭamhi pabbate.
::

::hangnum
50\.
::

::gatha1
Navannaṃ {pb:M:0.0189} bhikkhusatānaṃ, datvā taṃ paribhuñji so;
::

::gathalast
Pathavīcālako dhamma, suttathero tu taṃ pana.
::

::hangnum
51\.
::

::gatha1
Kalyāṇikavihāramhi, bhikkhūnaṃ saṃvibhājiya;
::

::gathalast
Dasaddhasa tasaṅkhānaṃ, paribhoga makāsayaṃ.
::

::hangnum
52\.
::

::gatha1
Talaṅgara vāsiko dhamma, dinnatthero piyaṅguke;
::

::gathalast
Dīpe dasasahassānaṃ, datvāna paribhuñjitaṃ.
::

::hangnum
53\.
::

::gatha1
Maṅgaṇavāsiko khudda, tissatthero mahiddhiko;
::

::gathalast
Kelāse saṭṭhisahassānaṃ, datvāna paribhuñji taṃ.
::

::hangnum
54\.
::

::gatha1
Mahābyaggho ca thero taṃ, ukkanagaravihārake;
::

::gathalast
Datvā satānaṃ sattānaṃ, paribhogamakāsayaṃ.
::

::hangnum
55\.
::

::gatha1
Sarakabhattagāhī tu, thero piyaṅgudīpake;
::

::gathalast
Dvādasa bhikkhusahassānaṃ, datvāna paribhuñjitaṃ.
::

::hangnum
56\.
::

::gatha1
Iti vatvā’bhayatthero, rañño hāsesi mānasaṃ;
::

::gathalast
Rājā cittaṃ pasādetvā, taṃ theraṃ idha mabruvi.
::

::hangnum
57\.
::

::gatha1
‘‘Catuvīsativassāni, saṅghassa upakārako;
::

::gathalast
Aha mevaṃ hotu kāyo’pi, saṅghassa upakārako.
::

::hangnum
58\.
::

::gatha1
Mahāthūpa dassanaṭhāne, saṅghassa kammamāḷake;
::

::gathalast
Sarīraṃ saṅghadāsassa, tumhe jhāpetha me’’iti.
::

::hangnum
59\.
::

::gatha1
Kaniṭṭhaṃ āha ‘‘bho tissa, mahāthūpe aniṭṭhitaṃ;
::

::gathalast
Niṭṭhāpehi tuvaṃ sabbaṃ, kammaṃ sakkacca sādhukaṃ.
::

::hangnum
60\.
::

::gatha1
Sāyaṃ pāto ca pupphāni, mahāthūpamhi pūjaya;
::

::gathalast
Tikkhattuṃ upahārañca, mahāthūpassa kāraya.
::

::hangnum
61\.
::

::gatha1
Paṭiyāditañca yaṃ vattaṃ, mayā sugata sāsane;
::

::gathalast
Sabbaṃ aparihāpetvā, tāta vattaya taṃ tuvaṃ.
::

::hangnum
62\.
::

::gatha1
Saṅghassa tāta kiccesu, mā pamajjittha sabbadā’’;
::

::gathalast
Itaṃ taṃ anusāsitvā, tuṇhī āsi mahīpati.
::

::hangnum
63\.
::

::gatha1
Taṅkhaṇaṃ {pb:M:0.0190} gaṇasajjhāyaṃ, bhikkhusaṅgho akāsi ca;
::

::gathalast
Devatā cha rathe ceva, chahi devehi ānayuṃ.
::

::hangnum
64\.
::

::gatha1
Yācuṃ visuṃ visuṃ devā, rājānaṃ te rathe ṭhitā;
::

::gathalast
‘‘Amhākaṃ devalokaṃ tvaṃ, ehi rājamanoramaṃ’’.
::

::hangnum
65\.
::

::gatha1
Rājā tesaṃ vaco sutvā, ‘‘yāva dhammaṃ suṇomahaṃ;
::

::gathalast
Adhivāsetha tāvā’’ti, hatthākārena vārayi.
::

::hangnum
66\.
::

::gatha1
Vāreti gaṇasajjhāya, mībhi mantvāna bhikkhavo;
::

::gathalast
Sajjhāyaṃ ṭhapayuṃ rājā, pucchitaṃ ṭhānakāraṇaṃ.
::

::hangnum
67\.
::

::gatha1
‘‘Āgamethā’’ti saññāya, dinnattā’ti vadiṃsu te;
::

::gathalast
Rājā ‘‘netaṃ tathā bhante’’, iti vatvāna taṃ vadi.
::

::hangnum
68\.
::

::gatha1
Taṃ sutvāna janā keci, ‘‘bhīto maccubhayā ayaṃ;
::

::gathalast
Lālappatī’’ti maññiṃsu, tesaṃ kaṅkhāvinodanaṃ.
::

::hangnum
69\.
::

::gatha1
Kāretuṃ abhayatthero, rājānaṃ evamāha so;
::

::gathalast
‘‘Jānāpetuṃ kathaṃ sakkā, ānītā te rathā’’iti.
::

::hangnum
70\.
::

::gatha1
Pupphadānaṃ khipāpesi, rāja nabhasi paṇḍito;
::

::gathalast
Tāni laggāni lambiṃsu, rathīsāsu visuṃ visuṃ.
::

::hangnum
71\.
::

::gatha1
Ākāse lambamānāni, tāni disvā mahājano;
::

::gathalast
Kaṅkhaṃ paṭivinodesi, rājā theramabhāsitaṃ.
::

::hangnum
72\.
::

::gatha1
‘‘Katamo devaloko hi,
::

::gatha2
Rammo bhante’’ti so bruvi;
::

::gatha3
‘‘Tusinānaṃ puraṃ rāja,
::

::gathalast
Rammaṃ’’iti sataṃ mataṃ.
::

::hangnum
73\.
::

::gatha1
Buddhabhāvāya samayaṃ, olokento mahādayo;
::

::gathalast
Metteyyo bodhisatto hi, vasate tusite pure.
::

::hangnum
74\.
::

::gatha1
Therassa vacanaṃ sutvā, mahārājā mahāmatī;
::

::gathalast
Olokento mahāthūpaṃ, nipannova nimīlayi.
::

::hangnum
75\.
::

::gatha1
Cavitvā taṃkhaṇaṃyeva, tusitā ahaṭe rathe;
::

::gathalast
Nibbattitvā ṭhitoyeva, dibbadeho adissatha.
::

::hangnum
76\.
::

::gatha1
Katassa {pb:M:0.0191} puññakammassa, phalaṃ dassetumattano;
::

::gathalast
Mahājanassa dassento, attānaṃ samalaṅkataṃ.
::

::hangnum
77\.
::

::gatha1
Rathaṭṭhoyeva tikkhattuṃ, mahāthūpaṃ padakkhiṇaṃ;
::

::gathalast
Katvāna thūpaṃ saṅghañca, vanditvā tusitaṃ agā.
::

::hangnum
78\.
::

::gatha1
Nāṭakiyo idhāgantvā, makuṭaṃ yattha mocayuṃ;
::

::gathalast
‘‘Makuṭamuttasālā’’ti, ettha sālā katā ahu.
::

::hangnum
79\.
::

::gatha1
Citake ṭhapite raññe, sarīramhi mahājano;
::

::gathalast
Yatthāravi ‘‘rāvavaṭṭi-sālā’’nāma tahiṃ ahu.
::

::hangnum
80\.
::

::gatha1
Rañño sarīraṃ jhāpesuṃ, yasmiṃ nissīmamāḷake;
::

::gathalast
So eva māḷako ettha, vuccate ‘‘rāja māḷako’’.
::

::hangnum
81\.
::

::gatha1
Duṭṭhagāmaṇirājā so, rājā nāmāraho mahā;
::

::gathalast
Metteyyassa bhagavato, hessati aggasāvako.
::

::hangnum
82\.
::

::gatha1
Rañño pitā pitā tassa,
::

::gatha2
Mātā mātā bhavissati;
::

::gatha3
Saddhātisso kaniṭṭho tu,
::

::gathalast
Dutiyo hessati sāvako.
::

::hangnum
83\.
::

::gatha1
Sālirājakumāro yo,
::

::gatha2
Tassa rañño suto tuso;
::

::gatha3
Metteyyassa bhagavato,
::

::gathalast
Puttoyeva bhavissati.
::

::hangnum
84\.
::

::gatha1
Evaṃ yo kusalaparo karoti puññaṃ,
::

::gatha2
Chādento aniyatapāpakaṃ bahumpi;
::

::gatha3
So saggaṃ sakale rami vo payāti tasmā,
::

::gathalast
Sappañño sa tatarato bhaveyya puññeti.
::

::centre
Sujanappasādasaṃvegatthāya kate mahāvaṃse
::

::centre
Tusitapuragamanaṃ nāma
::

::centre
Dvattiṃsatimo paricchedo
::

### Tettiṃsatima pariccheda

#### Dasarājako

::hangnum
1\.
::

::gatha1
Duṭṭhagāmaṇirañño {pb:M:0.0192} tu, rajjeṭhitā janā ahū;
::

::gathalast
Sālirājakumāroti, hassāsi vissuto suto.
::

::hangnum
2\.
::

::gatha1
Atīva dhañño so āsi, puññakammarato sadā;
::

::gathalast
Atīva cārurupāya, satto caṇḍāliyā ahu.
::

::hangnum
3\.
::

::gatha1
Asokamālādeviṃtaṃ, sambandhaṃ pubbajātiyā;
::

::gathalast
Rūpenā’ti piyāyanto, so rajjaṃ nevakāmayi.
::

::hangnum
4\.
::

::gatha1
Duṭṭhagāmaṇibhātā’so, saddhātisso tadacchaye;
::

::gathalast
Rajjaṃ kāressā’bhisitto, aṭṭhārassa samā’samo.
::

::hangnum
5\.
::

::gatha1
Chakkakammaṃ sudhākammaṃ, hatthipākārameva ca;
::

::gathalast
Mahāthūpassa kāresi, so saddhākatanāmako.
::

::hangnum
6\.
::

::gatha1
Dīpena lohapāsādo, uḍḍiyhittha susaṅkhato;
::

::gathalast
Kāresi lohapāsādaṃ, puna so sattabhūmakaṃ.
::

::hangnum
7\.
::

::gatha1
Navutisatasahassaggho, pāsādo āsi so tadā;
::

::gathalast
Dakkhiṇagīrivihāraṃ, kallakaleṇa meva ca.
::

::hangnum
8\.
::

::gatha1
Kuḷumbālavihārañca, tathāpettaṅga vālikaṃ;
::

::gathalast
Velaṅgavaṭṭikañceva, dubbalavāpitissataṃ.
::

::hangnum
9\.
::

::gatha1
Duratissakavāpiñca, tathāmātuvihārakaṃ;
::

::gathalast
Kāresi ādīghavāpiṃ, vihāraṃyojana yojane.
::

::hangnum
10\.
::

::gatha1
Dīghavāpivihārañca, kāresi sahacetiyaṃ;
::

::gathalast
Nānāratanakacchannaṃ, tattha kāresi cetiye.
::

::hangnum
11\.
::

::gatha1
Sandhiyaṃ sandhiyaṃ tattha, rathacakkappamāṇakaṃ;
::

::gathalast
Sovaṇṇamālaṃ kāretvā, laggāpesi manoramaṃ.
::

::hangnum
12\.
::

::gatha1
Caturāsītisahassānaṃ{pb:M:0.0193}, dhammakkhandhānamissaro;
::

::gathalast
Caturāsītisahassāni, pūjācāpi akārayi.
::

::hangnum
13\.
::

::gatha1
Evaṃ puññāni katvā so, anekāni mahīpati;
::

::gathalast
Kāyassabhedā devesu, tusitesu’papajjatha.
::

::hangnum
14\.
::

::gatha1
Saddhātissapakārāje, vasante dīghavāpiyaṃ;
::

::gathalast
Lajjītisso jeṭṭhasuto, girikumbhimanāmakaṃ.
::

::hangnum
15\.
::

::gatha1
Vihāraṃ kārayi rammaṃ, taṃkaniṭṭhasuto pana;
::

::gathalast
Thullatthano akāresi, vihāraṃ kandaravhayaṃ.
::

::hangnum
16\.
::

::gatha1
Pitarā thullatthanako, bhātusantikamāyatā;
::

::gathalast
Sahevā’ha vihārassa, saṅghabhogatthamattano.
::

::hangnum
17\.
::

::gatha1
Saddhātisseuparate, sabbe’maccā samāgatā;
::

::gathalast
Thūpārāme bhikkhusaṅghaṃ, sakalaṃ sannipātiya.
::

::hangnum
18\.
::

::gatha1
Saṅghānuññāyaraṭṭhassa, rakkhaṇatthaṃ kumārakaṃ;
::

::gathalast
Abhisiñcuṃ thullatthanaṃ, taṃ sutvā lajjītissato.
::

::hangnum
19\.
::

::gatha1
Idhāgantvā gahetvā taṃ, sayaṃ rajjamakārayi;
::

::gathalast
Māsañceva dasāhañca, rājā thullatthano pana.
::

::hangnum
20\.
::

::gatha1
Tissosamaṃ lajjītisso, saṅgho hutvā anādaro;
::

::gathalast
‘‘Na jāniṃsu yathāvuḍḍhaṃ’’ mīti taṃ paribhāsayi.
::

::hangnum
21\.
::

::gatha1
Pacchā saṅghaṃ khamāpetvā, daṇḍakammatthamissaro;
::

::gathalast
Tīṇi satasahassāni, datvāna urucetiye.
::

::hangnum
22\.
::

::gatha1
Silāmayāni kāresi, pupphayānāni tīṇiso;
::

::gathalast
Atho satasahassena, citāpesi ca antarā.
::

::hangnum
23\.
::

::gatha1
Mahāthūpathūpārāmānaṃ, bhūmiṃbhūmissaro samaṃ;
::

::gathalast
Thūpārāme ca thūpassa, silākañcuka muttamaṃ.
::

::hangnum
24\.
::

::gatha1
Thūpārāmassa purato, silāthūpakameva ca;
::

::gathalast
Lajjīkāsanasālañca, bhikkhusaṅghassa kārayi.
::

::hangnum
25\.
::

::gatha1
Kañcukaṃ {pb:M:0.0194} kaṇṭake thūpe, kārāpesi silāmayaṃ;
::

::gathalast
Datvāna satasahassaṃ, vihāre cetiyavhaye.
::

::hangnum
26\.
::

::gatha1
Girikumbhilanāmassa, vihārassa mahamhi so;
::

::gathalast
Saṭṭhibhikkhusahassānaṃ, ticīvaramadāpayi.
::

::hangnum
27\.
::

::gatha1
Ariṭṭhavihāraṃ kāresi, tathākandarahinakaṃ;
::

::gathalast
Gāmikānañca bhikkhūnaṃ, bhesajjāni adāpayi.
::

::hangnum
28\.
::

::gatha1
Kimicchakaṃ taṇḍulañca, bhikkhunīnamadāpayi;
::

::gathalast
Samānava’ṭhamāsañca, rajjaṃ so kārayī idha.
::

::hangnum
29\.
::

::gatha1
Mate lajjikatissamhi, kaniṭṭho tassa kārayi;
::

::gathalast
Rajjaṃ chaḷeva vassāni, khallāṭanāganāmako.
::

::hangnum
30\.
::

::gatha1
Lohapāsādaparivāre, pāsāde’ti manorame;
::

::gathalast
Lohapāsādasobhatthaṃ, eso dvattiṃsakārayi.
::

::hangnum
31\.
::

::gatha1
Mahāthūpassa parito, cāruno hemamālino;
::

::gathalast
Vālikaṅgaṇamariyādaṃ, pākārañca akārayi.
::

::hangnum
32\.
::

::gatha1
Sovakurundapāsakaṃ, vihārañca akārayi;
::

::gathalast
Puññakammānicaññāni, kārāpesi mahīpati.
::

::hangnum
33\.
::

::gatha1
Taṃ mahārattatonāma, senāpati mahīpatiṃ;
::

::gathalast
Khallāṭanāgarājānaṃ, nagareyeva aggahi.
::

::hangnum
34\.
::

::gatha1
Tassa rañño kaniṭṭhotu, vaṭṭagāmaṇināmako;
::

::gathalast
Taṃ duṭṭhasenāpatikaṃ, hantvā rajjamakārayi.
::

::hangnum
35\.
::

::gatha1
Khallāṭanāgaraññoso, puttakaṃ sakabhātuno;
::

::gathalast
Mahācūlikanāmānaṃ, puttaṭhāne ṭhapesi ca.
::

::hangnum
36\.
::

::gatha1
Tammātaraṃ nuḷādeviṃ, mahesiñca akāsiso;
::

::gathalast
Pītiṭhāne ṭhitatā’ssa, pītirājāti abravuṃ.
::

::hangnum
37\.
::

::gatha1
Evaṃ rajje’bhisittassa, tassa māsamhi pañcame;
::

::gathalast
Rohaṇe nakulanagare, eko brāhmaṇaceṭato.
::

::hangnum
38\.
::

::gatha1
Tiyo {pb:M:0.0195} nāma brāhmaṇassa, vaco sutvā apaṇḍito;
::

::gathalast
Coro asu mahātassa, parivāro ahosi ca.
::

::hangnum
39\.
::

::gatha1
Sagaṇāsattadamiḷā, mahātitthamhi otaruṃ;
::

::gathalast
Tadā brāhmaṇatiyo ca, te sattadamiḷāpica.
::

::hangnum
40\.
::

::gatha1
Chakkatthāya visajjesuṃ, lekhaṃ bhūpatisantikaṃ;
::

::gathalast
Rājā brāhmaṇatiyassa, lekhaṃ pesesi nītimā.
::

::hangnum
41\.
::

::gatha1
‘‘Rajjaṃ tava idāneva, gaṇha tvaṃ damiḷe’’ iti;
::

::gathalast
Sādhūti so damiḷehi, yujjhi gaṇhiṃsu te tu taṃ.
::

::hangnum
42\.
::

::gatha1
Tato te damiḷā yuddhaṃ, raññā saha pavattayuṃ;
::

::gathalast
Koḷambālakasāmantā, yuddhe rājā parājito.
::

::hangnum
43\.
::

::gatha1
Titthārāmaduvārena, rathāruḷho palāyati;
::

::gatha2
Paṇḍukābhayarājena, titthārāmohi kārito;
::

::gathalast
Vāsito ca tadā āsi, ekavīsati rājusū.
::

::hangnum
44\.
::

::gatha1
Taṃ disvā palāyantaṃ, nigaṇṭhogirināmako;
::

::gathalast
‘‘Palāyati mahākāḷa-sīhaḷo’’ti bhusaṃ ravi.
::

::hangnum
45\.
::

::gatha1
Taṃ sutvāna mahārājā, ‘‘siddhe mama manorathe;
::

::gathalast
Vihāraṃ ettha kāressaṃ’’, iccevaṃ cintayī tadā.
::

::hangnum
46\.
::

::gatha1
Sagabbhaṃ anulādeviṃ, aggahī rakkhiyā iti;
::

::gathalast
Mahācūḷa mahānāga-kumārecāpī rakkhiye.
::

::hangnum
47\.
::

::gatha1
Rathassa lahubhāvatthaṃ, ḍatvā cūḷāmaṇiṃsubhaṃ;
::

::gathalast
Otāresi somadeviṃ, tassa’nuññāya bhūpati.
::

::hangnum
48\.
::

::gatha1
Yuddhāyagamaneyeva, puttake dve ca deviyo;
::

::gathalast
Gāhayitvāna nikkhanto, saṅkito so parājaye.
::

::hangnum
49\.
::

::gatha1
Asakkuṇitvā gāhetuṃ, pattaṃ bhuttaṃ jinena taṃ;
::

::gathalast
Palāyitvā vessagīri-vane abhiniyiyiso.
::

::hangnum
50\.
::

::gatha1
Kutthikkulamahātissa-thero disvā tahaṃ tu taṃ;
::

::gathalast
Bhattaṃ pādā anāmaṭṭhaṃ, piṇḍadānaṃ vivajjiya.
::

::hangnum
51\.
::

::gatha1
Atha {pb:M:0.0196} ketakipattamhi, likhitvā haṭṭhamānaso;
::

::gathalast
Saṅghabhogaṃ vihārassa, tassa pādāmahīpati.
::

::hangnum
52\.
::

::gatha1
Tato gantvā silāsobbha-kaṇḍakamhi vasī tato;
::

::gathalast
Gantvāna mātuvelaṅge, sālagalasamīpago.
::

::hangnum
53\.
::

::gatha1
Tatthaddasa diṭṭhapubbaṃ, theraṃ thero mahīpatiṃ;
::

::gathalast
Upaṭṭhākassa appesi, tanasivassa sādhukaṃ.
::

::hangnum
54\.
::

::gatha1
Tassa so tanasivassa, raṭṭhikassa’ntike tahiṃ;
::

::gathalast
Rājā cuddasavassāni, vasī tena upaṭṭhito.
::

::hangnum
55\.
::

::gatha1
Sattasu damīḷesve’ko, somādeviṃ madāvahaṃ;
::

::gathalast
Rāgaratto gahetvāna, paratīramagālahuṃ.
::

::hangnum
56\.
::

::gatha1
Ekopattaṃ dasabalassa, anurādhapure ṭhitaṃ;
::

::gathalast
Ādāya tena santuṭṭho, paratīramagālahuṃ.
::

::hangnum
57\.
::

::gatha1
Puḷahattho tu damiḷo, tīṇivassāni kārayi;
::

::gathalast
Rajjaṃ senāpatiṃ katvā, damiḷaṃ bāhiyavhayaṃ.
::

::hangnum
58\.
::

::gatha1
Puḷahatthaṃ gahetvā taṃ, dūre vassāni bāhīyo;
::

::gathalast
Rajjaṃ kāresi tassā’si, paṇayamāro camūpati.
::

::hangnum
59\.
::

::gatha1
Bāhīyaṃ taṃ gahetvāna, rājā’si paṇayamārako;
::

::gathalast
Sattavassāni tassā’si, piḷayamāro camūpati.
::

::hangnum
60\.
::

::gatha1
Paṇayamāraṃ gahetvā so, rājāsi pīḷayamārako;
::

::gathalast
Sattamāsāni tassāsi, dāṭhiyo tu camūpati.
::

::hangnum
61\.
::

::gatha1
Pīḷayamāraṃ gahetvā so, dāṭhiyo damiḷo pana;
::

::gathalast
Rajjaṃ’nurādhanagare, duve vassāni kārayi.
::

::hangnum
62\.
::

::gatha1
Evaṃ damiḷarājūnaṃ, tesaṃ pañcannamevahi;
::

::gathalast
Honti cuddasavassānī, sattamāsā ca uttariṃ.
::

::hangnum
63\.
::

::gatha1
Gatāya tu nivāsatthaṃ, malaye’nuladeviyā;
::

::gathalast
Bhariyākanasivassa, pādāpahari pacchiyaṃ.
::

::hangnum
64\.
::

::gatha1
Kujjhitvā rodamānāsā, rājānaṃ upasakimi;
::

::gathalast
Taṃ sutvā tanasivoso, manumādāya nikkhami.
::

::hangnum
65\.
::

::gatha1
Deviyā {pb:M:0.0197} vacanaṃ sutvā, tassa āgamanā purā;
::

::gathalast
Dviputtaṃ devimādāya, tato rājā’pi nikkhami.
::

::hangnum
66\.
::

::gatha1
Dhanuṃ sandhāya āyantaṃ, sīvaṃ vijjhi mahāsīvo;
::

::gathalast
Rājā nāmaṃ bhāvayitvā, akāsi jinasaṅgahaṃ.
::

::hangnum
67\.
::

::gatha1
Alattha aṭṭhāmacceca, mahante yodhasammate;
::

::gathalast
Parivāro mahāāsī, parihāro ca rājino.
::

::hangnum
68\.
::

::gatha1
Kumbhīlakamahātissa-thera disvā mahāyaso;
::

::gathalast
Acchagallavihāramhi, buddhapūjamakārayi.
::

::hangnum
69\.
::

::gatha1
Vatthuṃ sodhetumāruḷho, akāsacetiyaṅgaṇaṃ;
::

::gathalast
Kavisīse amaccamhi, orohantomahīpati.
::

::hangnum
70\.
::

::gatha1
Ārohanto sadeviko, disvā magge nisinnakaṃ;
::

::gathalast
‘‘Na nipanno’’ti kujjhitvā, kavisīsaṃ aghātayi.
::

::hangnum
71\.
::

::gatha1
Sesā sattaamaccāvi, nibbinnā tena rājinā;
::

::gathalast
Tassa’ntikā palāyitvā, pakkamantā yathāruci.
::

::hangnum
72\.
::

::gatha1
Magge viluttā corehi, vihāraṃ hambugallakaṃ;
::

::gathalast
Pavisitvāna addakkhuṃ, tissattheraṃ bahussutaṃ.
::

::hangnum
73\.
::

::gatha1
Catunekāyiko thero, yathāladdhāni dāpayi;
::

::gathalast
Vatthaphāṇitatelāni, taṇḍulā pāhuṇā tathā.
::

::hangnum
74\.
::

::gatha1
Assatthakāle thero so,
::

::gatha2
‘‘Kuhiṃyātā’’ti pucchite;
::

::gatha3
Attānaṃ āvīkatvā te,
::

::gathalast
Taṃ pavattiṃ nivedayuṃ.
::

::hangnum
75\.
::

::gatha1
‘‘Kāretuṃ kehi sakkā nu, jinasāsanapaggahaṃ;
::

::gathalast
Damiḷehi vā’tha raññā, iti puṭṭhā tu te pana.
::

::hangnum
76\.
::

::gatha1
‘‘Rañño sakkā’’ti āhaṃsu, saññāpetvāna te iti;
::

::gathalast
Ubho tissa mahātissa-therā ādāya te tato.
::

::hangnum
77\.
::

::gatha1
Rājino santikaṃ netvā, aññamaññaṃ khamāpayuṃ;
::

::gathalast
Rājā ca te amaccā ca, thero eva mayācayuṃ.
::

::hangnum
78\.
::

::gatha1
Siddhe {pb:M:0.0198} kamme pesiteno, gantabbaṃ santikaṃ iti;
::

::gathalast
Therā datvā paṭiññaṃ te, yathāṭhānamagañchisuṃ.
::

::hangnum
79\.
::

::gatha1
Anurādhapuraṃ rājā, āgantvāna mahāyaso;
::

::gathalast
Dāṭhikaṃ damiḷaṃ hantvā, sayaṃ rajjamakārayi.
::

::hangnum
80\.
::

::gatha1
Tato nigaṇṭhārāmaṃ taṃ, viddhaṃsetvā mahīpati;
::

::gathalast
Vihāraṃ kārayi tattha, dvādasa pariveṇakaṃ.
::

::hangnum
81\.
::

::gatha1
Mahāvihārapaṭṭhānā, dvīsu vassasa tesu ca;
::

::gathalast
Sattarasasu vassesu, dasamāsā’mikesu ca.
::

::hangnum
82\.
::

::gatha1
Tathā dinesu dasasu, atikkantesu sādaro;
::

::gathalast
Abhayagiri vihāraṃso, patiṭṭhāpesi bhūpati.
::

::hangnum
83\.
::

::gatha1
Akkosiyitvā te there, tesu pubbupakārino;
::

::gathalast
Taṃ mahātissa therassa, vihāraṃ mānado adā.
::

::hangnum
84\.
::

::gatha1
Girissa yasmā gārāme, rājā kāresi sobhayo;
::

::gathalast
Tasmā’bhaya giritveva, vihāro nāmako ahu.
::

::hangnum
85\.
::

::gatha1
Āṇāpetvā somādeviṃ,
::

::gatha2
Yathā ṭhāne ṭhapesiso;
::

::gatha3
Tassātannāmakaṃ katvā,
::

::gathalast
Somārāma makārayi.
::

::hangnum
86\.
::

::gatha1
Rathā oropitā sā hi, tasmiṃṭhāne varaṅganā;
::

::gathalast
Kaddambapuppha gumbamhi, nilinā tattha addasa.
::

::hangnum
87\.
::

::gatha1
Muttayantaṃ sāmaṇeraṃ, maggaṃ hatthena chādiya;
::

::gathalast
Rājā tassa vaco sutvā, vihāraṃ tattha kārayi.
::

::hangnum
88\.
::

::gatha1
Mahāthūpassuttarato,
::

::gatha2
Cetiyaṃ uccavatthukaṃ;
::

::gatha3
Silā sobhakaṇḍakaṃ nāma,
::

::gathalast
Rājā soyeva kārayi.
::

::hangnum
89\.
::

::gatha1
Tesu sattasu yodhesu, uttiyo nāma kārayi;
::

::gathalast
Nagaramhā dakkhiṇato, vihāraṃ dakkhiṇavhayaṃ.
::

::hangnum
90\.
::

::gatha1
Tatteva {pb:M:0.0199} mūlavokāsa, vīhāraṃ mūlanāmako;
::

::gathalast
Amacco kārayī tena, sopi taṃnāmako ahu.
::

::hangnum
91\.
::

::gatha1
Kāresi sāliyārāmaṃ, amacco sāliyavhayo;
::

::gathalast
Kāresi pabbatārāmaṃ, amacco pabbatavhayo.
::

::hangnum
92\.
::

::gatha1
Uttaratissarāmantu, tissāmacco akārayi;
::

::gathalast
Vihāre niṭṭhite ramme, tissathera mupaccate.
::

::hangnum
93\.
::

::gatha1
‘‘Tumhākaṃ paṭisanthāra, vasena’mhehi kārite;
::

::gathalast
Vihāre dema tumhākaṃ, iti vatvā adaṃsu ca.
::

::hangnum
94\.
::

::gatha1
Thero sabbatthavāsesi, te te bhikkhū yathā rahaṃ;
::

::gathalast
Amaccā’daṃsu saṅghassa, vividhe samaṇārahe.
::

::hangnum
95\.
::

::gatha1
Rājā sakavihāramhi, vasante samupaṭṭhahi;
::

::gathalast
Paccayehi anunehi, tena te bahavo ahuṃ.
::

::hangnum
96\.
::

::gatha1
Theraṃ kulehī saṃsaṭṭhaṃ, mahātissoti vissutaṃ;
::

::gathalast
Kulasaṃsaṭṭha dosena, saṅgho taṃ nīhari ito.
::

::hangnum
97\.
::

::gatha1
Tassa sisso bahalamassu-
::

::gatha2
Tissattheroti pissuto;
::

::gatha3
Kuddho’bhayagiriṃ gantvā,
::

::gathalast
Vasi pakkhaṃ vahaṃ tahiṃ.
::

::hangnum
98\.
::

::gatha1
Tatoppabhuti te bhikkhū, mahāvihāranāgamuṃ;
::

::gathalast
Evaṃ te’bhayagirikā, niggatā theravādato.
::

::hangnum
99\.
::

::gatha1
Pabhinnā’bhayagirikehi, dakkhiṇavihārikāyati;
::

::gathalast
Evaṃ te theravādīhi, pabhinnā bhikkhavo dvidhā.
::

::hangnum
100\.
::

::gatha1
Mahā abhayabhikkhū te, vaḍḍhetuṃ dīpavāsino;
::

::gathalast
Vaṭṭagāmaṇibhūmindo, pattiṃ nāma adāsi so.
::

::hangnum
101\.
::

::gatha1
Vihārapariveṇāni, ghaṭābaddhe akārayi;
::

::gathalast
‘‘Paṭisaṅkharaṇaṃ evaṃ, hessatīti vicintiya.
::

::hangnum
102\.
::

::gatha1
Piṭakattayapāḷiñca, tassa aṭṭhakathampi ca;
::

::gathalast
Mukhapāṭhena ānesuṃ, pubbe bhikkhū mahāmati.
::

::hangnum
103\.
::

::gatha1
Hāniṃ {pb:M:0.0200} disvāna sattānaṃ, tadā bhikkhū samāgatā;
::

::gathalast
Ciraṭṭhitatthaṃ dhammassa, potthakesu likhāpayuṃ.
::

::hangnum
104\.
::

::gatha1
Vaṭṭagāmaṇi abhayo, rājā rajjamakārayi;
::

::gathalast
Iti dvādasavassāni, pañcamāsesu ādito.
::

::hangnum
105\.
::

::gatha1
Itī parahita mattano hitañca,
::

::gatha2
Paṭilabhiyissariyaṃ karoti pañño;
::

::gatha3
Vipulamapi kubuddhiladdhabhovaṃ,
::

::gathalast
Ubhayahitaṃ na karoti bhogaluddho’ti.
::

::centre
Sujanappasādasaṃvegatthāya kate mahāvaṃse
::

::centre
Dasarājako nāma
::

::centre
Tettiṃsatimo paricchedo.
::

### Catuttiṃsatima pariccheda

#### Ekādasarājadīpano

::hangnum
1\.
::

::gatha1
Tadaccaye mahācūlī-mahātisso akārayi;
::

::gathalast
Rajjaṃ cuddasavassāni, dhammena ca samena ca.
::

::hangnum
2\.
::

::gatha1
Sahatthena kataṃ dānaṃ, so sutvāna mahapphalaṃ;
::

::gathalast
Paṭhameyeva vassamhi, gantvā aññātavesavā.
::

::hangnum
3\.
::

::gatha1
Katvāna sālilavanaṃ, laddhāya bhatiyā tato;
::

::gathalast
Piṇḍapātaṃ mahāsumma-therassā’dā mahīpati.
::

::hangnum
4\.
::

::gatha1
Soṇṇagirimhi puna so, tīṇivassāni khattiyo;
::

::gathalast
Guḷayantamhi katvāna, bhatiṃladdhā guḷe tato.
::

::hangnum
5\.
::

::gatha1
Te guḷe āharāpetvā, puraṃ āgamma bhūpati;
::

::gathalast
Bhikkhusaṅghassa pādāsi, mahādānaṃ mahīpati.
::

::hangnum
6\.
::

::gatha1
Tiṃsabhikkhusahassassa, adā acchādanāni ca;
::

::gathalast
Dvādasannaṃ sahassānaṃ, bhikkhūnīnaṃ tatheva ca.
::

::hangnum
7\.
::

::gatha1
Kārayitvā {pb:M:0.0201} mahīpālo, vihāraṃ suppatiṭṭhitaṃ;
::

::gathalast
Saṭṭhibhikkhu sahassassa, ticīvaramadāpayi.
::

::hangnum
8\.
::

::gatha1
Tiṃsa sahassa saṅkhānaṃ, bhikkhunīnañca dāpayi;
::

::gathalast
Maṇḍavāpi vihāraṃ so, tathā abhayagallakaṃ.
::

::hangnum
9\.
::

::gatha1
Vaṅgupaṭṭaṅgagallañca, dīghabāhukagallakaṃ;
::

::gathalast
Vālagāma vihārañca, rājā soyeva kārayi.
::

::hangnum
10\.
::

::gatha1
Evaṃ saddhāya so rājā, katvā puññāninekadhā;
::

::gathalast
Catuddasannaṃ vassānaṃ, accayena divaṃ agā.
::

::hangnum
11\.
::

::gatha1
Vaṭṭagāmaṇino putto, coranāgoti vissuto;
::

::gathalast
Mahācūḷissarajjamhi, coro hutvā caritadā.
::

::hangnum
12\.
::

::gatha1
Mahācūḷe uparate, rajjaṃ kārayi āgato;
::

::gathalast
Attano corakāle so, nivāsaṃ yesunālabhi.
::

::hangnum
13\.
::

::gatha1
Aṭṭharasavihāre te, viddhaṃsāpesi dummati;
::

::gathalast
Rajjaṃ dvādasavassāni, coranāgo akārayi.
::

::hangnum
14\.
::

::gatha1
Lokantarika nirayaṃ, pāposoupapajjatha;
::

::gathalast
Tadaccaye mahācūḷhi-rañño putto akārayi.
::

::hangnum
15\.
::

::gatha1
Rajjaṃ tīṇeva vassāni, rājātisso’ti vissuto;
::

::gathalast
Coranāgassa devītu, vīsamaṃ vīsamānulā.
::

::hangnum
16\.
::

::gatha1
Vīsaṃ datvāna māresi, balattherattamānasā;
::

::gathalast
Tasmiṃyevabalatthesā, anulārattamānasā.
::

::hangnum
17\.
::

::gatha1
Tissaṃ vīsenaghātetvā, tassa rajjamadāsisā;
::

::gathalast
Sīvo nāma balatthoso, jeṭṭhadovāriko tahiṃ.
::

::hangnum
18\.
::

::gatha1
Katvā mahesiṃ anulaṃ, vassaṃ māsadvayā’cikaṃ;
::

::gathalast
Rajjaṃ kāresi nagare, vaṭuke damiḷe’nulā.
::

::hangnum
19\.
::

::gatha1
Rattā vīsena taṃ hantvā, vaṭuke rajjamappayi;
::

::gathalast
Vaṭuko damiḷo so hi, pure nagaravaḍḍhakī.
::

::hangnum
20\.
::

::gatha1
Mahesiṃ anulaṃ katvā, vassaṃ māsadvayādhikaṃ;
::

::gathalast
Rajjaṃ kāresi nagare, anulā tattha āgataṃ.
::

::hangnum
21\.
::

::gatha1
Passitvā dārubhatikaṃ, tasmiṃ sārattamānasā;
::

::gathalast
Hantvā visena vaṭukaṃ, tassa rajjaṃ samappayi.
::

::hangnum
22\.
::

::gatha1
Dārubhatikatisso {pb:M:0.0202} so, mahesiṃ kariyānulaṃ;
::

::gathalast
Ekamāsādhikaṃ vassaṃ, pure rajjamakārayi.
::

::hangnum
23\.
::

::gatha1
Kāresi so pokkharaṇiṃ, mahāmeghavane lahuṃ;
::

::gathalast
Nilīye nāma damiḷe, sā purohitabrāhmaṇe.
::

::hangnum
24\.
::

::gatha1
Rāgena rattā anulā, tena saṃvāsakāminī;
::

::gathalast
Dārubhatikatissaṃtaṃ, vīsaṃ datvāna ghātiya.
::

::hangnum
25\.
::

::gatha1
Nilīyassa adā rajjaṃ, sopi nilīyabrāhmaṇo;
::

::gathalast
Taṃ mahesiṃ karitvāna, niccaṃ tāya upaṭṭhito.
::

::hangnum
26\.
::

::gatha1
Rajjaṃ kāresi chammāsaṃ, anurādhapure idha;
::

::gathalast
Dvattiṃsāya balatthehi, vatthukāmā yathāruciṃ.
::

::hangnum
27\.
::

::gatha1
Vīsena taṃ ghātayitvā, nilīyaṃ khattiyānulā;
::

::gathalast
Rajjaṃ sā anulādevī, catumāsamakārayi.
::

::hangnum
28\.
::

::gatha1
Mahācūḷikarājassa, putto dutiyako pana;
::

::gathalast
Kūṭakaṇṇatisso nāma, bhīto so’nuladeviyā.
::

::hangnum
29\.
::

::gatha1
Palāyitvā pabbajitvā, kāle pattabalo idha;
::

::gathalast
Āgantvā ghātayitvā, taṃ anulaṃ duṭṭhamānasaṃ.
::

::hangnum
30\.
::

::gatha1
Rajjaṃ kāresi dvāvīsaṃ, vassāni manujādhipo;
::

::gathalast
Mahāuposathāgāraṃ, akā cetiyapabbate.
::

::hangnum
31\.
::

::gatha1
Gharassa tassa purato, silāthūpamakārayi;
::

::gathalast
Bodhiṃ ropesi tattheva, sova cetiyepabbate.
::

::hangnum
32\.
::

::gatha1
Pelagāmavihārañca, antaragaṅgāya kārayi;
::

::gathalast
Tattheva vaṇṇakaṃ nāma, mahāmātikameva ca.
::

::hangnum
33\.
::

::gatha1
Ambaduggamahāvāpiṃ, bhayoluppalameva ca;
::

::gathalast
Sattahatthuccapākāraṃ, purassa parikhaṃ tathā.
::

::hangnum
34\.
::

::gatha1
Mahāvatthumhi anulaṃ, jhāpayitvā asaññataṃ;
::

::gathalast
Apanīya tato thokaṃ, mahāvatthumakārayi.
::

::hangnum
35\.
::

::gatha1
Padumassaravanuyyānaṃ, nagareyeva kārayi;
::

::gathalast
Matā’ssa dante dhovitvā, pabbaji jinasāsane.
::

::hangnum
36\.
::

::gatha1
Kulasantake {pb:M:0.0203} gharaṭṭhāne, mātubhikkhunupassayaṃ;
::

::gathalast
Kāresi dantagehanti, vissato āsi tena so.
::

::hangnum
37\.
::

::gatha1
Tadaccaye tassa putto, nāmako bhātikābhayo;
::

::gathalast
Aṭṭhavīsativassāni, rajjaṃ kāresi khattiyo.
::

::hangnum
38\.
::

::gatha1
Mahādāṭṭhikarājassa, bhātikattāmahīpati;
::

::gathalast
Dīpe ‘‘bhātikarājā’’ti, pākaṭo āsi dhammiko.
::

::hangnum
39\.
::

::gatha1
Kāresi lohapāsāde, paṭisaṅkhārametthaso;
::

::gathalast
Mahāthūpe vedikā dve, thūpavhe’posathavhayaṃ.
::

::hangnum
40\.
::

::gatha1
Attano balimujjhitvā, nagarassa samantato;
::

::gathalast
Ropāpetvā yojanamhi, sumanāna’jjukāni ca.
::

::hangnum
41\.
::

::gatha1
Pādavecikato yāva, dhuracchattānarādhipo;
::

::gathalast
Caturaṅgalabahalena, gandhena urucetiyaṃ.
::

::hangnum
42\.
::

::gatha1
Limpāpetvāna pupphāni, vaṇṭehi tattha sādhukaṃ;
::

::gathalast
Nivesitvāna koresi, thūpaṃ mālāgulopamaṃ.
::

::hangnum
43\.
::

::gatha1
Punadvaṅgulabahalāya, manosilāya cetiyaṃ;
::

::gathalast
Limpāpetvāna kāresi, tatheva kusumācitaṃ.
::

::hangnum
44\.
::

::gatha1
Puna sopānato yāva, dhuracchattāva cetiyaṃ;
::

::gathalast
Pupphehi okirāpetvā, chādesi puppharāsino.
::

::hangnum
45\.
::

::gatha1
Uṭṭhāpetvāna yantehi, jalaṃ abhayavāpito;
::

::gathalast
Jalehi thūpaṃ sevanto, balapūjamakārayi.
::

::hangnum
46\.
::

::gatha1
Sakaṭasatena muttānaṃ, saddhiṃ telena sādhukaṃ;
::

::gathalast
Maddāpetvā sudhāpiṇḍaṃ, sudhākammamakārayi.
::

::hangnum
47\.
::

::gatha1
Pavālajālaṃ kāretvā, taṃ khipāpiya cetiye;
::

::gathalast
Sovaṇṇāni padumāni, cakkamattāni sandhisu.
::

::hangnum
48\.
::

::gatha1
Laggāpetvā tato muttā-kalāpe yāva heṭṭhimā;
::

::gathalast
Padumā’lambayitvāna, mahāthūpamapūjayi.
::

::hangnum
49\.
::

::gatha1
Gaṇasajjhāyasaddaṃ {pb:M:0.0204} so, dhātugabbhamhitādini;
::

::gathalast
Sutvā ‘‘adisvā taṃnā’haṃ, vuṭṭhahissanti nicchito.
::

::hangnum
50\.
::

::gatha1
Pācinādikamūlamhi, anāhāro nipajjatha;
::

::gathalast
Therā dvāraṃ māpayitvā, dhātugabbhaṃ nayiṃsu taṃ.
::

::hangnum
51\.
::

::gatha1
Dhātugabbhavibhūtiṃso, sabbaṃ disvā mahīpati;
::

::gathalast
Nikkhanto tādiseheva, pottharūpehi pūjayi.
::

::hangnum
52\.
::

::gatha1
Madhugandhehi gandhehi, ghaṭehi sarasehi ca;
::

::gathalast
Añjanaharitālehi, tathāmanosilāhi ca.
::

::hangnum
53\.
::

::gatha1
Manosilāsu vassena, bhassitvā cetiyaṅgaṇe;
::

::gathalast
Ṭhitāsu gopphamattāsu, racite pu’ppalehi ca.
::

::hangnum
54\.
::

::gatha1
Thūpaṅgaṇamhi sakale, purite gandhakaddame;
::

::gathalast
Cittakilañjachiddesu, racite pu’ppalehi ca.
::

::hangnum
55\.
::

::gatha1
Vārayitvā vārimaggaṃ, tatheva purite ghaṭe;
::

::gathalast
Dīpavaṭṭihi nekāni, katavaṭṭisikhāhi ca.
::

::hangnum
56\.
::

::gatha1
Madhukatelamhi tathā, tilatele tatheva ca;
::

::gathalast
Tatheva paṭṭavaṭṭīnaṃ, su bahūhi sikhāhi ca.
::

::hangnum
57\.
::

::gatha1
Yathāvuttehi etehi, mahāthūpassa khattiyo;
::

::gathalast
Sattakkhattuṃ sattakkhattuṃ, pūjā’kāsi visuṃ visuṃ.
::

::hangnum
58\.
::

::gatha1
Anuvassañca niyataṃ, sudhāmaṅgalamuttamaṃ;
::

::gathalast
Bodhisinānapūjā ca, tatheva urubodhiyā.
::

::hangnum
59\.
::

::gatha1
Mahāvesākha pūjā ca, uḷārā aṭṭhavīsati;
::

::gathalast
Caturāsīti sahassāni, pūjā ca anuḷārikā.
::

::hangnum
60\.
::

::gatha1
Vividhaṃ naṭanaccañca, nānātūriyavāditaṃ;
::

::gathalast
Mahāthūpe mahāpūjaṃ, saddhānunno akārayi.
::

::hangnum
61\.
::

::gatha1
Divasassa ca tikkhattuṃ, buddhuppaṭṭhānamāgamā;
::

::gathalast
Dvikkhattuṃ, pupphabheriñca, niyataṃ so akārayi.
::

::hangnum
62\.
::

::gatha1
Niyatañcanadānañca, pavāraṇādānameva ca;
::

::gathalast
Telaphāṇitavatthādi-parikkhāraṃ samaṇārahaṃ.
::

::hangnum
63\.
::

::gatha1
Bahuṃ {pb:M:0.0205} pādāsi saṅghassa, cetiyakhettameva ca;
::

::gathalast
Cetiye parikammatthaṃ, adāsi tattha khattiyo.
::

::hangnum
64\.
::

::gatha1
Sadā bhikkhusahassassa, vihāre cetiyapabbate;
::

::gathalast
Salākavattabhattañca, so dāpesi ca bhūpati.
::

::hangnum
65\.
::

::gatha1
Cintāmaṇimucelavhe, upaṭṭhānattaye ca so;
::

::gathalast
Tathā padumaghare chatta-pāsāde ca manorame.
::

::hangnum
66\.
::

::gatha1
Bhojento pañcaṭhānamhi, bhikkhūganthadhure yute;
::

::gathalast
Paccayehi upaṭṭhāsi, sadā dhamme sagāravo.
::

::hangnum
67\.
::

::gatha1
Porāṇarājaniyātaṃ, yaṃkiñci sāsanassitaṃ;
::

::gathalast
Akāsi puññakammaṃso, sabbaṃ bhātikabhūpati.
::

::hangnum
68\.
::

::gatha1
Tassa bhābhakarājassa, accaye taṃ kaniṭṭhako;
::

::gathalast
Mahādāṭhimahānāga-nāmo rajjamakārayi.
::

::hangnum
69\.
::

::gatha1
Dvādasaṃyeva vassāni, nānāpuññaparāyano;
::

::gathalast
Mahāthūpamhi kiñjakkha- pāsāṇe attharāpayi.
::

::hangnum
70\.
::

::gatha1
Vālikāmariyādañca, kāresi vitthataṅgaṇaṃ;
::

::gathalast
Dīpe sabbavihāresu, dhammāsanamadāpayi.
::

::hangnum
71\.
::

::gatha1
Ambatthala mahāthūpaṃ, kārāpesi mahīpati;
::

::gathalast
Ca yeaniṭṭhamānamhi, saritvā munino guṇaṃ.
::

::hangnum
72\.
::

::gatha1
Cajitvāna sakaṃ pāṇaṃ, nipajjitvā sayaṃ tahiṃ;
::

::gathalast
Ṭhapayitvā cayaṃ tassa, niṭṭhāpetvāna cetiyaṃ.
::

::hangnum
73\.
::

::gatha1
Catudvāre ṭhapāpesi, caturo ratanagghike;
::

::gathalast
Susippikehi suvibhatte, nānāratanajotite.
::

::hangnum
74\.
::

::gatha1
Cetiye paṭimocetvā, nānāratanakañcukaṃ;
::

::gathalast
Kañcana bubbulañcettha, muttolambañca dāpayi.
::

::hangnum
75\.
::

::gatha1
Cetiya pabbatāvaṭṭe, alaṅkariya yojanaṃ;
::

::gathalast
Yojāpetvā catudvāraṃ, samantā cāruvīthikaṃ.
::

::hangnum
76\.
::

::gatha1
Vīthiyā ubhato passe, āpaṇāni pasāriya;
::

::gathalast
Dhajagghika to raṇāni, maṇḍayitvā tahiṃ tahiṃ.
::

::hangnum
77\.
::

::gatha1
Dīpamālā {pb:M:0.0206} samujjotaṃ, kārayitvā samantato;
::

::gathalast
Naṭanaccāni gītāni, vāditāni ca kārayi.
::

::hangnum
78\.
::

::gatha1
Magge kadambanadito, yāvacetiya pabbatā;
::

::gathalast
Gantuṃ dhotehi pādehi, kārayi’ttharaṇatthataṃ.
::

::hangnum
79\.
::

::gatha1
Sanaccagītavādehi, samajjamakaruṃ tahiṃ;
::

::gathalast
Nagarassa catudvāre, mahā dānañca dāpayi.
::

::hangnum
80\.
::

::gatha1
Akāsi sakale dīpe, dīpamālānirantaraṃ;
::

::gathalast
Salilepi samuddassa, samantā yojanantare.
::

::hangnum
81\.
::

::gatha1
Cetiyassa mahetena, pūjā sā kāritā subhā;
::

::gathalast
Giribhaṇḍā mahāpūjā, uḷārā vuccate idha.
::

::hangnum
82\.
::

::gatha1
Samāgatānaṃ bhikkhūnaṃ, tasmiṃ pūjā samāgame;
::

::gathalast
Dānaṃ aṭṭhasu ṭhānesu, ṭhapāpetvā mahīpati.
::

::hangnum
83\.
::

::gatha1
Tāḷayitvāna tatraṭṭhā, aṭṭhasovaṇṇabheriyo;
::

::gathalast
Catuvīsasahassānaṃ, mahādānaṃ pavattayi.
::

::hangnum
84\.
::

::gatha1
Chacīvarāni pādāsi, bandhamokkhañca kārayi;
::

::gathalast
Catudvārenvāpitehi, sadā kammamakārayi.
::

::hangnum
85\.
::

::gatha1
Pubbarājūhi ṭhapitaṃ, bhātaraṃ ṭhapitaṃ tathā;
::

::gathalast
Puññakammaṃ ahāpetvā, sabbaṃ kārayibhūpati.
::

::hangnum
86\.
::

::gatha1
Attānaṃ deviṃputte dve, hatthiṃ assañca maṅgalaṃ;
::

::gathalast
Vāriyanto’pi saṅghena, saṅghassā’dāsi bhūpati.
::

::hangnum
87\.
::

::gatha1
Chasata sahassagghakaṃ, bhikkhusaṅghassa so adā;
::

::gathalast
Satasahassagghanakaṃ, bhikkhūnīnaṃ gaṇassa tu.
::

::hangnum
88\.
::

::gatha1
Datvāna kappiyaṃ bhaṇḍaṃ, vividhaṃ vidhikovido;
::

::gathalast
Attānañca’va sese ca, saṅghato abhinīhari.
::

::hangnum
89\.
::

::gatha1
Kālāyana kaṇṇikamhi, maṇināga pabbatavhayaṃ;
::

::gathalast
Vihārañca kaḷavhayaṃ, kāresi manujādhipo.
::

::hangnum
90\.
::

::gatha1
Kubu {pb:M:0.0207} bandhanadītīre, samuddavihārameva ca;
::

::gathalast
Huvāvakaṇṇike cūḷa, nagapabbatasavhayaṃ.
::

::hangnum
91\.
::

::gatha1
Pāsāṇadīpakavhamhi, vihāre kārite sayaṃ;
::

::gathalast
Pāniyaṃ upanitassa, sāmaṇerassa khattiyo.
::

::hangnum
92\.
::

::gatha1
Upacāre pasīditvā, samantā aṭṭhayojanaṃ;
::

::gathalast
Saṅghabhogamadātassa, vihārassa mahīpati.
::

::hangnum
93\.
::

::gatha1
Maṇḍavāpi vihāre ca, sāmaṇerassa khattiyo;
::

::gathalast
Tuṭṭho vihāraṃ dāpesi, saṅghe bhogaṃ tatheva so.
::

::hangnum
94\.
::

::gatha1
Iti vibhavamanappaṃ sādhupaññā labhitvā,
::

::gatha2
Vigatamadapamādācatta kāmapasaṅgā;
::

::gatha3
Akariyajanakhedaṃ puññakammābhirāmā,
::

::gathalast
Vipulavividhapuññaṃ suppannākarontīti.
::

::centre
Sujanappasādasaṃvegatthāya kate mahāvaṃse
::

::centre
Ekādasarājadīpano nāma
::

::centre
Catuttiṃsatimo paricchedo.
::

### Pañcatiṃsatimapariccheda

#### Dvādasarājako

::hangnum
1\.
::

::gatha1
Āmaṇḍagāmaṇyabhayo, mahādāṭhikaaccaye;
::

::gathalast
Navavassanaṭṭhamāse, rajjaṃ kāresi taṃ suto.
::

::hangnum
2\.
::

::gatha1
Chattāti chattaṃ kāresi, mahāthūpe manorame;
::

::gathalast
Tatheva pādavediñca, muddhavediñca kārayi.
::

::hangnum
3\.
::

::gatha1
Tatheva lohapāsāda, thūpavhe posathavhaye;
::

::gathalast
Kāresi kucchiājiraṃ, kucchiāḷindameva ca.
::

::hangnum
4\.
::

::gatha1
Ubhayatthāpi {pb:M:0.0208} kāresi, cāruṃ ratanapaṇḍapaṃ;
::

::gathalast
Rajataleṇa vihārañca, kārāpesi narādhipe.
::

::hangnum
5\.
::

::gatha1
Mahāgāmeṇḍavāpiṃso, passe kāriya dakkhiṇe;
::

::gathalast
Dakkhiṇassa vihārassa, adāsi puññadakkhiṇo.
::

::hangnum
6\.
::

::gatha1
Māghātaṃ sakale dīpe, kāresi manujādhipo;
::

::gathalast
Valliphalāni sabbāni, ropāpetvā tahiṃ tahiṃ.
::

::hangnum
7\.
::

::gatha1
Maṃ sakubhaṇḍakaṃ nāma, āmaṇḍiya mahīpati;
::

::gathalast
Pattaṃ pūrāpayitvāna, kāretvā vatthacumbaṭaṃ.
::

::hangnum
8\.
::

::gatha1
Dāpesi sabbasaṅghassa, vippasannena cetasā;
::

::gathalast
Patte pūrāpayitvā so, āmaṇḍa gāmaṇividū.
::

::hangnum
9\.
::

::gatha1
Taṅkaniṭṭhokaṇirājā-tisso ghātiya tātaraṃ;
::

::gathalast
Tīṇi vassāni nagare, rajjaṃ kāresi khattiyo.
::

::hangnum
10\.
::

::gatha1
Uposathagharaṭṭaṃ esā, nicchini cekiyavhaye;
::

::gathalast
Rājāparādhakammamhi, putte saṭṭhitu bhikkhavo.
::

::hangnum
11\.
::

::gatha1
Sahoḍḍe gāhayitvāna, rājā cetiya pabbate;
::

::gathalast
Khipāpesi kaṇiravhe, pabbhāramhi asīlake.
::

::hangnum
12\.
::

::gatha1
Kaṇirājā accayena, āmaṇḍagāmaṇi suto;
::

::gathalast
Cūḷābhayo vassamekaṃ, rajjaṃ kāresi khattiyo.
::

::hangnum
13\.
::

::gatha1
So goṇakanadītīre, purapassamhi dakkhiṇe;
::

::gathalast
Kārāpesi mahīpālo, vihāre cūḷagallakaṃ.
::

::hangnum
14\.
::

::gatha1
Cūḷābhayassa’cca yena, sīvali taṃ kaniṭṭhikā;
::

::gathalast
Āmaṇḍadhītā caturo, māse rajjamakārayi.
::

::hangnum
15\.
::

::gatha1
Āmaṇḍa bhāgineyyā tu, sīvaliṃ apanīyataṃ;
::

::gathalast
Iḷanāgoti nāmena, chattaṃ ussāpayi pure.
::

::hangnum
16\.
::

::gatha1
Tissavāpiṃ gate tasmiṃ, ādivasse narādhipe;
::

::gathalast
Taṃ hitvā puramāgañchuṃ, bahavolambakaṇṇakā.
::

::hangnum
17\.
::

::gatha1
Tahiṃ adisvā te rājā, kuddho tehi akārayi;
::

::gathalast
Maddayaṃ vāpiyā passe, mahāthūpañjasaṃsayaṃ.
::

::hangnum
18\.
::

::gatha1
Tesaṃ {pb:M:0.0209} vicārake katvā, caṇḍāle ca ṭhapāpayi;
::

::gathalast
Tena kuddhālambakaṇṇā, sabbe hutvāna ekato.
::

::hangnum
19\.
::

::gatha1
Rājānaṃ taṃ gahetvāna, rundhitvāna sake ghare;
::

::gathalast
Sayaṃ rajjaṃ vicāresuṃ, rañño devī tadā sakaṃ.
::

::hangnum
20\.
::

::gatha1
Puttaṃ candamukhasivaṃ, maṇḍayitvā kumārakaṃ;
::

::gathalast
Datvāna hatthe dhātīnaṃ, maṅgalahatthi santike.
::

::hangnum
21\.
::

::gatha1
Pesesi vatvā sandesaṃ, netvā taṃ dhātiyo tahiṃ;
::

::gathalast
Vadiṃsu devisandesaṃ, sabbaṃ maṅgala hatthino.
::

::hangnum
22\.
::

::gatha1
‘‘Ayaṃ te sādhino putto,
::

::gatha2
Sāmiko cārake ṭhito;
::

::gatha3
Arihi ghātato seso,
::

::gathalast
Tayā ghāto imassa tu.
::

::hangnum
23\.
::

::gatha1
Tvamenaṃ kira ghātehi, idaṃ devivaco’’iti;
::

::gathalast
Vatvā tu sayāpesuṃ, pādamūlamhi hatthino.
::

::hangnum
24\.
::

::gatha1
Dukkhito so ruditvāna, nāgo bhetvāna āḷakaṃ;
::

::gathalast
Pavisitvā mahāvatthuṃ, dvāraṃ pātiya thāmasā.
::

::hangnum
25\.
::

::gatha1
Rañño nisinnaṅgaṇamhi, ugghāṭetvā kavāṭakaṃ;
::

::gathalast
Nisīdāpiya taṃ khandhe, mahātitthamupāgami.
::

::hangnum
26\.
::

::gatha1
Nāvaṃ āro payitvāna, rājānaṃ tattha kuñjaro;
::

::gathalast
Pacchimo dadhitīrena, sayaṃ malaya māruhī.
::

::hangnum
27\.
::

::gatha1
Paratīre vasitvā so, tīṇivassāni khattiyo;
::

::gathalast
Balakāyaṃ gahetvāna, āgā nāvāti rohaṇaṃ.
::

::hangnum
28\.
::

::gatha1
Titthe sakkharasobbhamhi, otaritvāna bhūpati;
::

::gathalast
Akāsi rohaṇe tattha, mahantaṃ balasaṅgahaṃ.
::

::hangnum
29\.
::

::gatha1
Rañño maṅgalahatthiso, dakkhiṇaṃ malayaṃ tato;
::

::gathalast
Rohaṇaṃye’vupāgañchi, tassa kammāni kātave.
::

::hangnum
30\.
::

::gatha1
Mahāpadumanāmassa, tattha jātakabhāṇino;
::

::gathalast
Tulādhāravhavāsissa, mahātherassa santike.
::

::hangnum
31\.
::

::gatha1
Kapijātakaṃ {pb:M:0.0210} sutvāna, bodhisatte pasādavā;
::

::gathalast
Nāgamahāvihāraṃ so, jiyāmuttadhanussataṃ.
::

::hangnum
32\.
::

::gatha1
Katvā kāresi thūpañca, vaḍḍhāpesi yathāṭhitaṃ;
::

::gathalast
Tissavāpiñca kāresi, tathā duravhavāpikaṃ.
::

::hangnum
33\.
::

::gatha1
So gahetvā balaṃ rājā, yuddhāya abhinikkhami;
::

::gathalast
Taṃ sutvā lambakaṇṇā ca, yuddhāya abhisaṃyutā.
::

::hangnum
34\.
::

::gatha1
Papallakkhandhadvāramhi, khette hiṅkaravāpike;
::

::gathalast
Yuddhaṃ ubhinnaṃ vattittha, aññamaññavihesanaṃ.
::

::hangnum
35\.
::

::gatha1
Nāvākilantadehattā, posā sīdanti rājino;
::

::gathalast
Rājā nāmaṃ sāvayitvā, sayaṃ pāvisi tena so.
::

::hangnum
36\.
::

::gatha1
Tena bhītālambakaṇṇā, sayiṃsu udarena so;
::

::gathalast
Tesaṃ sīsāni chinditvā, ratanābhisamaṃkari.
::

::hangnum
37\.
::

::gatha1
Tikkhattumevantukate, karuṇāya mahīpati;
::

::gathalast
‘‘Amāretvā’va gaṇhātha, jīvaggāha’nti abruvi.
::

::hangnum
38\.
::

::gatha1
Tato vijitasaṅgāmo, puraṃ āgamma bhūpati;
::

::gathalast
Chattaṃ ussāpayitvāna tissavāpi chaṇaṃ agā.
::

::hangnum
39\.
::

::gatha1
Jalakīḷāya uggantvā, sumaṇḍitapasādhito;
::

::gathalast
Attano sirisampattiṃ, disvā tassantarāyike.
::

::hangnum
40\.
::

::gatha1
Lambakaṇṇe saritvāna, kuddho so yojayīrathe;
::

::gathalast
Yugaparamparā tesaṃ, purato pāvisī puraṃ.
::

::hangnum
41\.
::

::gatha1
Mahāvatthussa ummāre, ṭhatvā rājāṇapesi so;
::

::gathalast
‘‘Imesaṃ sīsamummāre, asmiṃ chindatha bho’’iti.
::

::hangnum
42\.
::

::gatha1
Goṇā eterathe yuttā, tava honti rathesabha;
::

::gathalast
Siṅgaṃkhurañca etesaṃ, chedāpayata bho’’iti.
::

::hangnum
43\.
::

::gatha1
Mātuyā atha saññatto, sīsacchedaṃ nivāriya;
::

::gathalast
Nāsañca pādaṅguṭṭhañca, tesaṃ rājā achedayi.
::

::hangnum
44\.
::

::gatha1
Hatthivutthaṃ janapadaṃ, adā hatthissa khattiyo;
::

::gathalast
Hatthibhogo janapado, iti tenāsi nāmato.
::

::hangnum
45\.
::

::gatha1
Evaṃ anurādhapure, iḷānāgo mahīpati;
::

::gathalast
Chabbassāni anunāni, rajjaṃ kāresi khattiyo.
::

::hangnum
46\.
::

::gatha1
Iḷanāgaccaye {pb:M:0.0211} tassa, putto candamukhosivo;
::

::gathalast
Aṭṭhavassaṃ sattamāsaṃ, rājā rajjamakārayi.
::

::hangnum
47\.
::

::gatha1
Maṇikāragāme vāpi, kārāpetvā mahīpati;
::

::gathalast
Issarasamaṇavhassa, vihārassa adāsi so.
::

::hangnum
48\.
::

::gatha1
Tassa rañño mahesī ca, saṅgāme pattimattano;
::

::gathalast
Tassevā’dā vihārassa, damiḷadevīti vissutā.
::

::hangnum
49\.
::

::gatha1
Taṃ tissavāpī kīḷāya, hantvā candamukhaṃ sivaṃ;
::

::gathalast
Yasaḷālakatisso’ti, vissuto taṅkaniṭṭhako.
::

::hangnum
50\.
::

::gatha1
Anurādhapure ramme, laṅkābhuvadane subhe;
::

::gathalast
Sattavassānaṭṭhamāse, rājā rajjamakārayi.
::

::hangnum
51\.
::

::gatha1
Dovirikassa dattassa, puttho dovāriko sayaṃ;
::

::gathalast
Rañño sadisarūpena, ahosi subhanāmavā.
::

::hangnum
52\.
::

::gatha1
Subhaṃ balatthaṃ taṃ rājā, rājabhūsāya bhūsiya;
::

::gathalast
Nisidāpiya pallaṅke, hāsatthaṃ yasaḷālako.
::

::hangnum
53\.
::

::gatha1
Sīsacoḷaṃ balatthassa, sasīse paṭimuñciya;
::

::gathalast
Yaṭṭhiṃ gahetvā hatthena, dvāramūle ṭhito sayaṃ.
::

::hangnum
54\.
::

::gatha1
Vandantesu amaccesu, nisinnaṃ āsanamhi taṃ;
::

::gathalast
Rājā hasati evaṃ so, kurute antarantarā.
::

::hangnum
55\.
::

::gatha1
‘‘Balattho ekadivasaṃ, rājānaṃ hasamānakaṃ;
::

::gathalast
Ayaṃ balattho kasmā me, sammukhāhasatī’’ti so.
::

::hangnum
56\.
::

::gatha1
Mārāpayitvā rājānaṃ, balattho so subho idha;
::

::gathalast
Rajjaṃ kāresi chabbassaṃ, subharājāti vissuto.
::

::hangnum
57\.
::

::gatha1
Dvisu mahāvihāresu, subharājā manoramaṃ;
::

::gathalast
Pariveṇapantiṃ subha-nāmakaṃyeva kārayi.
::

::hangnum
58\.
::

::gatha1
Uruvelasamīpamhi, tathā vellivihārakaṃ;
::

::gathalast
Puratthime ekadvāraṃ, gaṅgante nandigāmakaṃ.
::

::hangnum
59\.
::

::gatha1
Lambakaṇṇasuto {pb:M:0.0212} eko, uttarapassavāsiko;
::

::gathalast
Senāpatimupaṭṭhāsi, vasabho nāma mātulaṃ.
::

::hangnum
60\.
::

::gatha1
Hessati vasabho nāma, rājā’ti sutiyāsadā;
::

::gathalast
Ghāteti rājādīpamhi, sabbe vasabhanāmake.
::

::hangnum
61\.
::

::gatha1
‘‘Rañño dassāma vasataṃ, ima’’nti bhariyāya so;
::

::gathalast
Senāpatimantayitvā, pāto rājakulaṃ agā.
::

::hangnum
62\.
::

::gatha1
Gacchato tena sahasā, tambulaṃ cuṇṇavajjitaṃ;
::

::gathalast
Hatthamhi vasabhassā’dā, taṃ sādhu parirakkhituṃ.
::

::hangnum
63\.
::

::gatha1
Rājagehassa dvāramhi, tambulaṃ cuṇṇavajjitaṃ;
::

::gathalast
Senāpati udikkhitvā, taṃ cuṇṇatthaṃ visajjayi.
::

::hangnum
64\.
::

::gatha1
Senāpatissa bhariyā, cuṇṇatthaṃ vasabhaṃ gataṃ;
::

::gathalast
Vatvā rahassaṃ datvā ca, sahassaṃ taṃ palāpayi.
::

::hangnum
65\.
::

::gatha1
Mahāvihāraṭhānaṃ so, gantvāna vasabho pana;
::

::gathalast
Tattha therehi khiranna-vatthehi katasaṅgaho.
::

::hangnum
66\.
::

::gatha1
Tato paraṃ kuṭṭhino ca, rājabhāvāya nicchitaṃ;
::

::gathalast
Sutvāna vacanaṃhaṭṭho, ‘‘coro hessa’’nti nicchito.
::

::hangnum
67\.
::

::gatha1
Laddhasamatthapurise, gāmaghātaṃ tato paraṃ;
::

::gathalast
Karonto rohaṇaṃ gantvā, kapallapuvopadesato.
::

::hangnum
68\.
::

::gatha1
Kamena raṭṭhaṃ kaṇhantho, sampattabalavāhano;
::

::gathalast
So rājā dvīhi vassehi, āgamma purasantikaṃ.
::

::hangnum
69\.
::

::gatha1
Subharājaṃ raṇe hantvā, vasabho so mahabbalo;
::

::gathalast
Ussāpayi purebhattaṃ, mātulo’pi raṇe pati.
::

::hangnum
70\.
::

::gatha1
Taṃ mātulassa sariraṃ, pubbabhūtopakārikaṃ;
::

::gathalast
Akāsi vasabho rājā, mahesiṃ mettanāmikaṃ.
::

::hangnum
71\.
::

::gatha1
Sohorapāṭhakaṃ pucchi, āyuppamāṇamattano;
::

::gathalast
‘‘Āha dvādasavassāni’’, rahoyevassa sopi ca.
::

::hangnum
72\.
::

::gatha1
Rahassaṃ rakkhaṇatthāya, sahassaṃ tassā dāpiya;
::

::gathalast
Saṅghaṃ so sannipātetvā, vanditvā pucchi bhūpati.
::

::hangnum
73\.
::

::gatha1
‘‘Siyānu {pb:M:0.0213} bhante āyussa, vaḍḍhanakāraṇaṃ’’iti;
::

::gathalast
‘‘Atthī’’ti saṅgho ācikkhi, antarāyavimocanaṃ.
::

::hangnum
74\.
::

::gatha1
Parissāvanadānañca, āvāsadāna meva ca;
::

::gathalast
Gilānavattadānañca, dātabbaṃ manujādhipa.
::

::hangnum
75\.
::

::gatha1
‘‘Kātabbaṃ jiṇṇakāvāsa-paṭisaṅkharaṇaṃ tathā;
::

::gathalast
Pañcasīlasamādānaṃ, katvā taṃ sādhurakkhiyaṃ.
::

::hangnum
76\.
::

::gatha1
Uposathūpavāso ca, kattabbo’ posathe’’iti;
::

::gathalast
Rājā sādhūti gantvāna, tathā sabbaṃ makāsi so.
::

::hangnum
77\.
::

::gatha1
Tiṇṇaṃ tiṇṇañca vassānaṃ, accayena mahīpati;
::

::gathalast
Dīpamhi sabbasaṅghassa, ticīvaramadāpayi.
::

::hangnum
78\.
::

::gatha1
Anāgatānaṃ therānaṃ, pesayitvāna dāpayi;
::

::gathalast
Dvattiṃsāyahi ṭhānesu, dāpesi madhupāyasaṃ.
::

::hangnum
79\.
::

::gatha1
Catusaṭṭhiyā ca ṭhānesu, mahādānaṃtu missakaṃ;
::

::gathalast
Sahassavaṭṭi catusu, ṭhānesu ca jalāpayi.
::

::hangnum
80\.
::

::gatha1
Cetiyapabbate ceva, thūpārāme ca cetiye;
::

::gathalast
Mahāthūpe mahābodhi-ghare iti imesu hi.
::

::hangnum
81\.
::

::gatha1
Cittalakūṭe kāresi, dasathūpe manorame;
::

::gathalast
Dīpe’khilamhi āvāse, jiṇṇe ca paṭisaṅkhari.
::

::hangnum
82\.
::

::gatha1
Valliyeravihāre ca, therassa so pasīdiya;
::

::gathalast
Mahāvalligottaṃ nāma, vihārañca akārayi.
::

::hangnum
83\.
::

::gatha1
Kāresi anurārāmaṃ, mahāgāmassa santike;
::

::gathalast
Heḷigāmaṭṭhakarisa, sahassaṃ tassa dāpayi.
::

::hangnum
84\.
::

::gatha1
Mucelavihāraṃ kāretvā, so tissavaḍḍhamānake;
::

::gathalast
Āḷisārodakabhāgaṃ, vihārassa adāpayi.
::

::hangnum
85\.
::

::gatha1
Kalambatitthe thūpamhi, kāresiṭṭhikakañcukaṃ;
::

::gathalast
Kāresuposathā gāraṃ, vaṭṭitelattha massatu.
::

::hangnum
86\.
::

::gatha1
Sahassakarīsavāpiṃso{pb:M:0.0214}, kārāpetvā adāsi ca;
::

::gathalast
Kāresuposathāgāraṃ, vihāre kumbhigallake.
::

::hangnum
87\.
::

::gatha1
Soye’vu posathāgāraṃ, issarasamaṇake idha;
::

::gathalast
Thūpārāmethūpagharaṃ, kārāpesi mahīpati.
::

::hangnum
88\.
::

::gatha1
Mahāvihāre pariveṇa, pantiṃ pacchimapekkhiniṃ;
::

::gathalast
Kāresi ca catusālañca, jiṇṇakaṃ paṭisaṅkhari.
::

::hangnum
89\.
::

::gatha1
Catubuddhapaṭimārammaṃ, paṭimānaṃgharaṃtathā;
::

::gathalast
Mahābodhiṅgaṇe ramme, rājā soyeva kārayi.
::

::hangnum
90\.
::

::gatha1
Tassa rañño mahesī sā, vuttanāmā manoramaṃ;
::

::gathalast
Thūpaṃ thūpagharañceva, rammaṃ tatheva kārayi.
::

::hangnum
91\.
::

::gatha1
Thūpārāme thūpagharaṃ, niṭṭhāpetvā mahīpati;
::

::gathalast
Tassa niṭṭhāpitamahe, mahādānamadāsi ca.
::

::hangnum
92\.
::

::gatha1
Yuttānaṃ buddhavacane, bhikkhūnaṃ paccayampi ca;
::

::gathalast
Bhikkhūnaṃ dhammakathikānaṃ, sappiphāṇitameva ca.
::

::hangnum
93\.
::

::gatha1
Nagarassa catudvāre, kapaṇavaṭṭañca dāpayi;
::

::gathalast
Gilānānañca bhikkhūnaṃ, gilānavaṭṭameva ca.
::

::hangnum
94\.
::

::gatha1
Mayettiṃ rājuppalavāpiṃ, vahakolambagāmakaṃ;
::

::gathalast
Mahānika vittavāpiṃ, mahārāmotti meva ca.
::

::hangnum
95\.
::

::gatha1
Kehālaṃ kāḷivāpiñca, cambuṭṭhiṃ vātamaṅganaṃ;
::

::gathalast
Abhivaḍḍhamānakañca, iccekādasa vāpiyo.
::

::hangnum
96\.
::

::gatha1
Dvādasa mātikā ceva, subhikkhatthamakārayi;
::

::gathalast
Guttattha purapākāraṃ, ceva muccamakārayi.
::

::hangnum
97\.
::

::gatha1
Gopurañca catudvāre, mahāvatthuñca kārayi;
::

::gathalast
Saraṃ kāresi uyyāne, haṃsetatthavisajjayi.
::

::hangnum
98\.
::

::gatha1
Pure bahū pokkharaṇī, kārāpetvā tahiṃ tahiṃ;
::

::gathalast
Ummaggena jalaṃ tattha, pavesesi mahīpati.
::

::hangnum
99\.
::

::gatha1
Evaṃ {pb:M:0.0215} nānāvidhaṃ puññaṃ, katvā vasabhabhūpati;
::

::gathalast
Hatantarāyo so hutvā, puññakamme sadādaro.
::

::hangnum
100\.
::

::gatha1
Catuttāsīsavassāni, pure rajjamakārayi;
::

::gathalast
Catuttālīsavesākha, pūjā yo ca akārayi.
::

::hangnum
101\.
::

::gatha1
Subharājā dharanto so, attano ekadhītaraṃ;
::

::gathalast
Vasabhena bhayāsaṃkī, appesi’ṭhika vaḍḍhakiṃ.
::

::hangnum
102\.
::

::gatha1
Attano kambalañceva, rājā bhaṇḍāni ca’ppayi;
::

::gathalast
Vasabhena hate tasmiṃ, tamādāsiṭṭhavaḍḍhakī.
::

::hangnum
103\.
::

::gatha1
Dhītiṭhāne ṭhapetvāna, vaḍḍheti attano ghare;
::

::gathalast
Sakammaṃ karato tassa, bhattaṃ āhari dārikā.
::

::hangnum
104\.
::

::gatha1
Sā nirodhasamāpannaṃ, tadambapuppha gumbake;
::

::gathalast
Sattame divase disvā, bhattaṃ medhāvīnī adā.
::

::hangnum
105\.
::

::gatha1
Puna bhattaṃ randhayitvā, pituno bhattamāhari;
::

::gathalast
Papañcakāraṇaṃ puṭṭhā, tamatthaṃ pituno vadi.
::

::hangnum
106\.
::

::gatha1
Tuṭṭho punappunañce’so, bhattaṃ therassa dāpayi;
::

::gathalast
Vissattho’nāgataṃ disvā, thero āha kumārikaṃ.
::

::hangnum
107\.
::

::gatha1
‘‘Tavaissariyejāte, imaṃ ṭhānaṃ kumārike;
::

::gathalast
Sareyyāsī’ti thero tu, tadā ca parinibbuto.
::

::hangnum
108\.
::

::gatha1
Sake so vasabho rājā, vayappattamhi puttake;
::

::gathalast
Vaṅkanāsikatissamhi, kaññaṃtassānurūpikaṃ.
::

::hangnum
109\.
::

::gatha1
Gavesāpesi purisā, taṃ disvāna kumārikaṃ;
::

::gathalast
Iṭṭhakavaḍḍhakīgāme, itthilakkhaṇa kovidā.
::

::hangnum
110\.
::

::gatha1
Rañño nivedayuṃ rājā, tamāṇāpetumārabhi;
::

::gathalast
Tassāha rājadhītattaṃ, iṭṭhakavaḍḍhakī tadā.
::

::hangnum
111\.
::

::gatha1
Subharañño tu dhītattaṃ, kambalādīhi ñāpayi;
::

::gathalast
Rājā tuṭṭho sutassā’dā, taṃ sādhu katamaṅgalaṃ.
::

::hangnum
112\.
::

::gatha1
Vasabhassaccaye putto, vaṅkanāsika tissako;
::

::gathalast
Anurādhapure rajjaṃ, tīṇi vassāni kārayi.
::

::hangnum
113\.
::

::gatha1
So {pb:M:0.0216} goṇanadiyā tīre, mahāmaṅgalanāmakaṃ;
::

::gathalast
Vihāraṃ kārayi rājā, vaṅkanāsikatissako.
::

::hangnum
114\.
::

::gatha1
Mahāmattā tu devī sā, sarantī therabhāsitaṃ;
::

::gathalast
Vihārakāraṇatthāya, akāsi dhanasañcayaṃ.
::

::hangnum
115\.
::

::gatha1
Vaṅkanāsikatissassa, accaye kārayī suto;
::

::gathalast
Rajjaṃ bāvīsavassāni, gajjabāhukagāmaṇi.
::

::hangnum
116\.
::

::gatha1
Sutvā so mātuvacanaṃ, mātudatthāya kārayi;
::

::gathalast
Kadambapupphaṭhānamhi, rājamātuvihārakaṃ.
::

::hangnum
117\.
::

::gatha1
Mātā satasahassaṃ sā, bhūmiatthoya paṇḍitā;
::

::gathalast
Adā mahāvihārassa, vihārañca akāra yi.
::

::hangnum
118\.
::

::gatha1
Sayameva akāresi, tattha thūpaṃ silāmayaṃ;
::

::gathalast
Saṅghabhogañca pādāsi, kiṇitvāna tato tato.
::

::hangnum
119\.
::

::gatha1
Abhayuttara mahāthūpaṃ, vaḍḍhāpetvā citāpayi;
::

::gathalast
Catudvāre ca tattheva, ādimukhamakārayi.
::

::hangnum
120\.
::

::gatha1
Gāmaṇitissavāpiṃ so, kārāpetvā mahīpati;
::

::gathalast
Abhayagiri vihārassa, pākavaṭṭāya’dāsi ca.
::

::hangnum
121\.
::

::gatha1
Maricavaṭṭikathūpamhi, kañcukañca akārayi;
::

::gathalast
Kiṇitvā satasahassena, saṅghabhogamadāsi ca.
::

::hangnum
122\.
::

::gatha1
Kāresi pacchime vasse, vihāraṃ rāmakavhayaṃ;
::

::gathalast
Mahejasanasālañca, nagaramhi akārayi.
::

::hangnum
123\.
::

::gatha1
Gajabāhussaccayena, sasuro tassa rājino;
::

::gathalast
Rajjaṃ mahallako nāgo, chabbassāni akārayi.
::

::hangnum
124\.
::

::gatha1
Puratthime pejalakaṃ, dakkhiṇe koṭi pabbataṃ;
::

::gathalast
Pacchime dakapāsāṇe, nāgadīpe sālipabbataṃ.
::

::hangnum
125\.
::

::gatha1
Bījagāme tanaveḷiṃ, rohaṇe janapade pana;
::

::gathalast
Tobbalanāgapabbatañca, antoṭṭhe girihālikaṃ.
::

::hangnum
126\.
::

::gatha1
Ete {pb:M:0.0217} satta vihāre so, mahallanāgabhūpati;
::

::gathalast
Parittenapi kālena, kārāpesi mahāmatī.
::

::hangnum
127\.
::

::gatha1
Evaṃ asārehi dhanehi sāraṃ,
::

::gatha2
Puññāni katvāna bahūni paññā;
::

::gatha3
Ādenti bālā pana kāma hetu,
::

::gathalast
Bahūni pāpāni karontā mohā’ti.
::

::centre
Sujanappasādasaṃvegatthāya kate mahāvaṃse
::

::centre
Dvādasa rājako nāma
::

::centre
Pañcatiṃsatimo paricchedo.
::

### Chattiṃsatima pariccheda

#### Tayodasa rājako

::hangnum
1\.
::

::gatha1
Mahallanāgaccayena{pb:M:0.0217}, putto bhātikatissako;
::

::gathalast
Catuvīsativassāni, laṃkārajjamakārayi.
::

::hangnum
2\.
::

::gatha1
Mahāvihāre pākāraṃ, kārāpesi samantato;
::

::gathalast
Gavaratissavihāraṃ, so kārayitvā mahīpati.
::

::hangnum
3\.
::

::gatha1
Mahāgāmaṇikaṃ vāpiṃ, vihārassa’ssa’dāsi ca;
::

::gathalast
Vihārañca akāresi, bhātiyatissa nāmakaṃ.
::

::hangnum
4\.
::

::gatha1
Kāresuposathāgāraṃ, thūpārāme manorame;
::

::gathalast
Randhakaṇḍakavāpiñca, kārāpesi mahīpati.
::

::hangnum
5\.
::

::gatha1
Sattesu muducittoso, saṅghamhi tibbagāravo;
::

::gathalast
Ubhatosaṅghe mahīpālo, mahādānaṃ pavattayi.
::

::hangnum
6\.
::

::gatha1
Bhātikatissaccayena, tassa kaniṭṭhatissako;
::

::gathalast
Aṭṭhavīsasamārajjaṃ, laṃkādīpe akārayi.
::

::hangnum
7\.
::

::gatha1
Bhūtārāma {pb:M:0.0218} mahānāga, therasmiṃ so pasīdiya;
::

::gathalast
Kāresi ratanapāsādaṃ, abhayagirimhi sādhukaṃ.
::

::hangnum
8\.
::

::gatha1
Abhayagirimhi pākāraṃ, mahāpariveṇameva ca;
::

::gathalast
Kāresi maṇisomavhe, mahāpariveṇameva ca.
::

::hangnum
9\.
::

::gatha1
Tattheva cetiyagharaṃ, ambatthale tatheva ca;
::

::gathalast
Kāresi paṭisaṅkhāraṃ, nāgadīpe ghare pana.
::

::hangnum
10\.
::

::gatha1
Mahāvihārasīmaṃso, madditvā tattha kārayi;
::

::gathalast
Kukkuṭagiri pariveṇa, pantiṃ sakkacca bhūpati.
::

::hangnum
11\.
::

::gatha1
Mahāvihāre kāresi, dvādasa manujādhipo;
::

::gathalast
Mahācaturassapāsāde, dassaneyyemanorame.
::

::hangnum
12\.
::

::gatha1
Dakkhiṇavihāra thūpamhi, kañcukañca akārayi;
::

::gathalast
Bhattasālaṃ mahāmegha, vanāsimañca maddiya.
::

::hangnum
13\.
::

::gatha1
Mahāvihārapākāraṃ, passato apanīyaso;
::

::gathalast
Maggaṃ dakkhiṇavihāra, gāmiñcāpi akārayi.
::

::hangnum
14\.
::

::gatha1
Bhūtārāma vihārañca, rāmagoṇakameva ca;
::

::gathalast
Tatheva nandatissassa, ārāmañca akārayi.
::

::hangnum
15\.
::

::gatha1
Pācinato anuḷātissa, pabbataṃ gaṅgarājiyaṃ;
::

::gathalast
Niyelatissārāmañca, piḷa piṭṭhi vihārakaṃ.
::

::hangnum
16\.
::

::gatha1
Rājamahāvihārañca, kāresi manujādhipo;
::

::gathalast
Soyeva tīsu ṭhānesu, kāresu’posathālayaṃ.
::

::hangnum
17\.
::

::gatha1
Kalyāṇīka vihāre ca, maṇḍalagirike tathā;
::

::gathalast
Dubbalavāpitissavhe, vihāresu imesu hi.
::

::hangnum
18\.
::

::gatha1
Kaniṭṭhatissaccayena, tassa putto akārayi;
::

::gathalast
Rajjaṃ dveyeva vassāni, cūḷanāgoti vissuto.
::

::hangnum
19\.
::

::gatha1
Cūḷanāgakaniṭṭhotu, rājāghātiya bhātikaṃ;
::

::gathalast
Ekavassaṃ kuḍḍanāgo, rajjaṃ laṃkāya kārayi.
::

::hangnum
20\.
::

::gatha1
Mahāpeḷañca vaḍḍhesi, ekanāḷikachātake;
::

::gathalast
Bhikkhusatānaṃ pañcannaṃ, abbhocchinnaṃ mahīpati.
::

::hangnum
21\.
::

::gatha1
Kuḍḍanāgassa {pb:M:0.0219} rañño tu, devīyā bhātuko tadā;
::

::gathalast
Senāpati sirināgo, coro hutvāna rājino.
::

::hangnum
22\.
::

::gatha1
Balavāhana sampanno, āgamma nagarantikaṃ;
::

::gathalast
Rājabalena yujjhanto, kuḍḍanāgaṃ mahīpatiṃ.
::

::hangnum
23\.
::

::gatha1
Palāpetvā laddhajayo, anurādha pure vare;
::

::gathalast
Laṃkārajjamakāresi, vassānekūnavīsati.
::

::hangnum
24\.
::

::gatha1
Mahāthūpavare chattaṃ, kārāpetvāna bhūpati;
::

::gathalast
Suvaṇṇakammaṃ kāresi, dassaneyyaṃ manoramaṃ.
::

::hangnum
25\.
::

::gatha1
Kāresi lohapāsādaṃ, saṃkhittaṃ pañcabhūmakaṃ;
::

::gathalast
Mahābodhi catudvāre, sopānaṃ punakārayi.
::

::hangnum
26\.
::

::gatha1
Kāretvā chattapāsādaṃ, mahe pūjamakārayi;
::

::gathalast
Kulambaṇañca dīpasmiṃ, vissajjesi dayāparo.
::

::hangnum
27\.
::

::gatha1
Sirināgaccaye tassa, putto tisso akārayi;
::

::gathalast
Rajjaṃ dvāvīsavassāni, dhammavohāra kovido.
::

::hangnum
28\.
::

::gatha1
Ṭhapesi so hi vohāraṃ, hiṃsā muttaṃ yatoidha;
::

::gathalast
Vohāraka tissarājā, iti nāmaṃ tato ahu.
::

::hangnum
29\.
::

::gatha1
Kambugāmakavāsissa, devattherassa santike;
::

::gathalast
Dhammaṃ sutvā paṭikammaṃ, pañcāvāse akārayi.
::

::hangnum
30\.
::

::gatha1
Mahātissassa therassa, anurā rāmavāsino;
::

::gathalast
Pasanno mucelapaṭṭane, dāna vaṭṭamakārayi.
::

::hangnum
31\.
::

::gatha1
Tissarāja maṇḍapañca, mahāvihāradvayepi so;
::

::gathalast
Mahābodhighare pāci, loharūpaddhayampi ca.
::

::hangnum
32\.
::

::gatha1
Sattapaṇṇikapāsādaṃ, kāretvā sukhavāsakaṃ;
::

::gathalast
Māse māse sahassaṃ so, mahāvihārassa dāpayi.
::

::hangnum
33\.
::

::gatha1
Abhayagirivihāre, dakkhiṇamūlasavhaye;
::

::gathalast
Maricavaṭṭi vihāramhi, kulālitissasavhaye.
::

::hangnum
34\.
::

::gatha1
Mahiyaṅgaṇa vihāramhi, mahāgāmakasavhaye;
::

::gathalast
Mahānāgatissavhamhi, tathā kalyāṇīkavhaye.
::

::hangnum
35\.
::

::gatha1
Iti {pb:M:0.0220} aṭṭhasu thūpesu, chattakammamakārayi;
::

::gathalast
Mūkanāgasenāpati, vihāre dakkhiṇe tathā.
::

::hangnum
36\.
::

::gatha1
Marica vaṭṭi vihāramhi, puttabhāgavhaye tathā;
::

::gathalast
Issarasamaṇavhamhi, tissavhe nāgadīpake.
::

::hangnum
37\.
::

::gatha1
Iti chasu vihāresu, pākārañca akārayi;
::

::gathalast
Kāresu’ posathāgāraṃ, anurārāmasavhaye.
::

::hangnum
38\.
::

::gatha1
Ariyavaṃsakathāṭhāne, laṃkādīpekhilepi ca;
::

::gathalast
Dāna vaṭṭaṃ ṭhapāpesi, saddhamme gāravena so.
::

::hangnum
39\.
::

::gatha1
Tiṇī satasahassāni, datvāna manujādhipo;
::

::gathalast
Iṇato sayike bhikkhū, mocesi sāsanappiyo.
::

::hangnum
40\.
::

::gatha1
Mahā vesākha pūjaṃ so, kāretvā dīpavāsinaṃ;
::

::gathalast
Sabbe saṃyeva bhikkhūnaṃ, ticīvaramadāpayi.
::

::hangnum
41\.
::

::gatha1
Vetullavādaṃ madditvā, kāretvā pāpaniggahaṃ;
::

::gathalast
Kapilena amaccena, sāsanaṃ jotayīca so.
::

::hangnum
42\.
::

::gatha1
Vissuto’bhayanāgo’ti, kaniṭṭho tassarājino;
::

::gathalast
Deviyā tassa saṃsaṭṭho, ñāto bhīto sabhātarā.
::

::hangnum
43\.
::

::gatha1
Palāyitvā hallatitthaṃ, gantvāna sahasevako;
::

::gathalast
Kuddho viya mātulassa, hatthapādañca chedayi.
::

::hangnum
44\.
::

::gatha1
Rājino raṭṭhatedatthaṃ, ṭhapetvāna idheva taṃ;
::

::gathalast
Sunakhopamaṃ dassayitvā, gahetvā’ti siniddhake.
::

::hangnum
45\.
::

::gatha1
Tattheva nāvaṃ āruyha, paratīramagāsayaṃ;
::

::gathalast
Subhavo mātulo tu, upagamma mahīpati.
::

::hangnum
46\.
::

::gatha1
Suhado viya hutvāna, tasmiṃ raṭṭhamabhindiso;
::

::gathalast
Abhayo taṃ jānanatthaṃ, dūtaṃ idha visajjayi.
::

::hangnum
47\.
::

::gatha1
Taṃ disvā pūgarukkhaṃ so, samantā kuntanāḷiyā;
::

::gathalast
Paribbhamanto madditvā, katvā dubbalamūlakaṃ.
::

::hangnum
48\.
::

::gatha1
Bāhunāyeva pātetvā, tajjetvā taṃ palāpayi;
::

::gathalast
Dūto gantvā abhayassa, taṃ pavattiṃ pavedayi.
::

::hangnum
49\.
::

::gatha1
Ñatvā’bhayo {pb:M:0.0221} taṃ damiḷe, ādāya basuke tato;
::

::gathalast
Nagarantikamāgañchi, bhātarā saha yujjhituṃ.
::

::hangnum
50\.
::

::gatha1
Taṃ ñatvāna palāyitvā, assamāruyhadeviyā;
::

::gathalast
Malayaṃ āgamā rājā, taṃkaniṭṭho’nu bandhiya.
::

::hangnum
51\.
::

::gatha1
Rājānaṃ malaye hantvā, devīmādāya āgato;
::

::gathalast
Kāresi nagare rajjaṃ, aṭṭhavassāni bhūpati.
::

::hangnum
52\.
::

::gatha1
Pāsāṇavediṃ kāresi, mahābodhisamantato;
::

::gathalast
Lohapāsādaṅgaṇamhi, rājā maṇḍapameva ca.
::

::hangnum
53\.
::

::gatha1
Dvihi satasahassehi, nekavatthāni bhāgiya;
::

::gathalast
Dīpamhi bhikkhusaṅghassa, vatthadānamadāsi so.
::

::hangnum
54\.
::

::gatha1
Abhayassa’ccaye bhātu, tassassa tassa atrajo;
::

::gathalast
Dvevassāni sirināgo, laṃkārajja makārayi.
::

::hangnum
55\.
::

::gatha1
Paṭisaṅkhariya pākāraṃ, mahābodhisamantato;
::

::gathalast
Mahābodhigharasseva, soyeva vālikātale.
::

::hangnum
56\.
::

::gatha1
Mūcelarukkhaparato, haṃsavaṭṭaṃ manoramaṃ;
::

::gathalast
Mahantaṃ maṇḍapañceva, kārāpesi mahīpati.
::

::hangnum
57\.
::

::gatha1
Vijayakumārako nāma, sirināgassa atrajo;
::

::gathalast
Pituno accaye rajjaṃ, ekavassamakārayi.
::

::hangnum
58\.
::

::gatha1
Lambakaṇṇā tayo āsuṃ, sahātā mahiyaṅgaṇe;
::

::gathalast
Saṅghatisso saṅghabodhi, tatiyo goṭṭhakābhayo.
::

::hangnum
59\.
::

::gatha1
Te tissavāpimariyāda-gato andho vicakkhaṇo;
::

::gathalast
Rājupaṭṭhānamāyante, padasaddena abravi.
::

::hangnum
60\.
::

::gatha1
‘‘Pathavīsāmino ete, tayo vahatibhū’iti;
::

::gathalast
Taṃ sutvā abhayo pacchā, yanto pucchi punāhaso.
::

::hangnum
61\.
::

::gatha1
Tassa vaṃso ṭhassatīti,
::

::gatha2
Puna pucchitameva so;
::

::gatha3
‘‘Pacchimassā’’ti so āha,
::

::gathalast
Taṃ sutvā dvīhisoagā.
::

::hangnum
62\.
::

::gatha1
Te {pb:M:0.0222} puraṃ pavisitvāna, tayo rañño’ti vallabho;
::

::gathalast
Rājakiccāni sādhentā, vasantā rājasantike.
::

::hangnum
63\.
::

::gatha1
Hantvā vijayarājānaṃ, rājagehamhi ekato;
::

::gathalast
Senāpatiṃsaṅghatissaṃ, duverajje’bhisecayuṃ.
::

::hangnum
64\.
::

::gatha1
Evaṃ so abhisittova, anurādhapuruttame;
::

::gathalast
Rajjaṃ cattāri vassāni, saṅghatisso akārayi.
::

::hangnum
65\.
::

::gatha1
Mahāthūpamhi chattañca, hemakammañca kārayi;
::

::gathalast
Visuṃ satasahassagghe, caturo ca mahāmaṇi.
::

::hangnum
66\.
::

::gatha1
Majjhe catunnaṃ sūriyānaṃ, ṭhapāpesi mahīpati;
::

::gathalast
Thūpassa muddhani tathā-nagghavajiracumbaṭaṃ.
::

::hangnum
67\.
::

::gatha1
So chattamahapūjāya, saṅghassa manujādhipo;
::

::gathalast
Cattālīsasahassassa, cha cīvaramadāpayi.
::

::hangnum
68\.
::

::gatha1
Taṃ mahādevatherena, dāmagallaka vāsino;
::

::gathalast
Desitaṃ khandhake suttaṃ, yāgānisaṃsa dīpanaṃ.
::

::hangnum
69\.
::

::gatha1
Sutvā pasanno saṅghassa, yāgudānamadāpayi;
::

::gathalast
Nagarassa catudvāre, sakkaccañceva sādhu ca.
::

::hangnum
70\.
::

::gatha1
So antarantare rājā, jambupakkāni khādituṃ;
::

::gathalast
Sahorodho sahāmacco, agāpācina dīpakaṃ.
::

::hangnum
71\.
::

::gatha1
Upaddutaṃ’ssa gamane, manussā pāci vāsino;
::

::gathalast
Visaṃ phalesu yo jesuṃ, rājabhojjāya jambuyā.
::

::hangnum
72\.
::

::gatha1
Khāditvā jambupakkāni, tāni tattheva so mato;
::

::gathalast
Senāpati saṅghadhabādhīṃ-bhayo rajje’bhisecayi.
::

::hangnum
73\.
::

::gatha1
Rājāsiri saṅgha bodhi, vissuto pañcasīlavā;
::

::gathalast
Anurādhapure rajjaṃ, duve vassāni kārayi.
::

::hangnum
74\.
::

::gatha1
Mahāvihāre kāresi, salākaggaṃ manoramaṃ;
::

::gathalast
Tadādīpe manusseso, ñatvā dubbuṭṭhupaddute.
::

::hangnum
75\.
::

::gatha1
Karuṇāya kampitamano, mahāthūpaṅgaṇe sayaṃ;
::

::gathalast
Nipajji bhūmiyaṃ rājā, katvāna iti nicchayaṃ.
::

::hangnum
76\.
::

::gatha1
‘‘Pavassitvāna {pb:M:0.0223} devena, jalenupalāvite mayi;
::

::gathalast
Naheva vuṭṭhahissāmi, maramānopahaṃ idha’’.
::

::hangnum
77\.
::

::gatha1
Evaṃ nipanne bhūminde, devo pāvassi tāvade;
::

::gathalast
Laṃkādīpamhi sakale, piṇayanto mahāmahiṃ.
::

::hangnum
78\.
::

::gatha1
Tathāpi nuṭṭhahatiso, apilāpanato jale;
::

::gathalast
Āvariṃsu tato’maccā, jalaniggamanāḷiyo.
::

::hangnum
79\.
::

::gatha1
Tato jalamhi pilavaṃ, rājā vuṭṭhāsi dhammiko;
::

::gathalast
Karuṇāyanudi evaṃ, dīpe dubbuṭṭhikābhayaṃ.
::

::hangnum
80\.
::

::gatha1
Corātahiṃ tahiṃ jātā, iti sutvāna bhūpati;
::

::gathalast
Core āṇāpayitvāna, rahassena palāpīya.
::

::hangnum
81\.
::

::gatha1
Āṇāpetvā rahassena, matānaṃ so kalevaraṃ;
::

::gathalast
Aggīhi uttāsetvāna, hanitaṃ corupaddavaṃ.
::

::hangnum
82\.
::

::gatha1
Eko yakkho idhāgamma, rattakkho iti vissuto;
::

::gathalast
Karoti rattāna’kkhīti, manussānaṃ tahiṃ tahiṃ.
::

::hangnum
83\.
::

::gatha1
Aññamaññamapekkhitvā, bhāyitvā rattanettataṃ;
::

::gathalast
Narāmaranti te yakkho, sobhakkhesi asaṅkito.
::

::hangnum
84\.
::

::gatha1
Rājā upaddavaṃ tesaṃ, sutvā santattamānaso;
::

::gathalast
Eko’pavāsa gabbhamhi, hutvā aṭṭhaṅguposathi.
::

::hangnum
85\.
::

::gatha1
‘‘Apassitvāna taṃ yakkhaṃ, na cuṭṭhāmī’’ti so sayi;
::

::gathalast
Tassa so dhammatejena, agā yakkho tadantikaṃ.
::

::hangnum
86\.
::

::gatha1
Tena ‘‘kosī’’ti puṭṭho ca, so ‘‘aha’’nti pavedayi;
::

::gathalast
‘‘Kasmā pajaṃ me bhakkhesi, mā khāda’’iti sobravi.
::

::hangnum
87\.
::

::gatha1
‘‘Ekasmiṃ me janapade, nare dehī’’ti sobravi;
::

::gathalast
‘‘Na sakkā iti vutte so, kamenekaṃti abravi.
::

::hangnum
88\.
::

::gatha1
‘‘Aññaṃ na sakkā dātuṃ me, maṃ khāda’’ iti sobravi;
::

::gathalast
‘‘Na sakkā’’iti taṃ yāci, gāme gāme baliñca so.
::

::hangnum
89\.
::

::gatha1
Sādhūti vatvā bhūmindo, dipampi sakalepi ca;
::

::gathalast
Gāmavare nivesetvā, baliṃtassa adāpayi.
::

::hangnum
90\.
::

::gatha1
Mahāsattena {pb:M:0.0224} teneva, sabbabhūtānukampinā;
::

::gathalast
Mahārogabhayaṃ jātaṃ, dīpadīpena nāsitaṃ.
::

::hangnum
91\.
::

::gatha1
So bhaṇḍāgāriko rañño,
::

::gatha2
Amacco goṭṭhatābhayo;
::

::gatha3
Cero hutvā uttarato,
::

::gathalast
Nagaraṃ samupāgami.
::

::hangnum
92\.
::

::gatha1
Parissāvanamādāya, rājā dakkhiṇadvārato;
::

::gathalast
Parahiṃsamarocento, ekakova palāyi so.
::

::hangnum
93\.
::

::gatha1
Puṭabhattaṃ gahetvāna, gacchanto purito pathi;
::

::gathalast
Bhattabhogāyarājānaṃ, nibandhittha punappunaṃ.
::

::hangnum
94\.
::

::gatha1
Jalaṃ parissāvayitvā, bhuñjitvāna dayāluko;
::

::gathalast
Tassevaṃ’nuggahaṃ kātuṃ, idaṃ vacanamabruvi.
::

::hangnum
95\.
::

::gatha1
‘‘Saṅghabodhi ahaṃ rājā, gahetvā mamabho sīraṃ;
::

::gathalast
Goṭṭhābhayassa dassehi, bahuṃ dassati te dhanaṃ.
::

::hangnum
96\.
::

::gatha1
Na icchito tathākātuṃ, tassatthāya mahīpati;
::

::gathalast
Nisinnoyeva amari, so sīsaṃ tassa ādiya.
::

::hangnum
97\.
::

::gatha1
Goṭṭhābhayassa dassesi, sotu vimhitamānaso;
::

::gathalast
Datvā tassa dhanaṃ rañño, sakkāraṃ sādhukārayi.
::

::hangnum
98\.
::

::gatha1
Evaṃ goṭṭhābhayo eso, meghavaṇṇābhayo’ti ca;
::

::gathalast
Vissuto terasa samā, laṃkārajjamakārayi.
::

::hangnum
99\.
::

::gatha1
Mahāvatthuṃ kārayitvā, vatthudvāramhi maṇḍapaṃ;
::

::gathalast
Kārayitvā maṇḍayitvā, so bhikkhu tattha saṅghato.
::

::hangnum
100\.
::

::gatha1
Aṭṭhuttarasahassāni, nisīdetvā dine dine;
::

::gathalast
Yāgukhajjaka bhojjehi, sādūhi vividhehi ca.
::

::hangnum
101\.
::

::gatha1
Sacīvarehi kappetvā, mahādānaṃ pavattayi;
::

::gathalast
Ekavīsadinā nevaṃ, nibaddhañcassa kārayi.
::

::hangnum
102\.
::

::gatha1
Mahāvihāre kāresi, silāmaṇḍapa muttamaṃ;
::

::gathalast
Lohapāsādathambhe ca, parivattiya ṭhāpayi.
::

::hangnum
103\.
::

::gatha1
Mahābodhi {pb:M:0.0225} silāvediṃ, uttaradvāratoraṇaṃ;
::

::gathalast
Patiṭṭhāpesi thambhe ca, cakukaṇṇe sacakkake.
::

::hangnum
104\.
::

::gatha1
Tisso sīlāpaṭimāyo, tīsu dvāresu kārayi;
::

::gathalast
Ṭhapāpesi ca pallaṅkaṃ, dakkhiṇamhi silāmayaṃ.
::

::hangnum
105\.
::

::gatha1
Padhānabhūmiṃ kāresi, mahāvihārapacchato;
::

::gathalast
Dīpamhi jiṇṇakāvāsaṃ, sabbañca paṭisaṅkhari.
::

::hangnum
106\.
::

::gatha1
Thūpārāme thūpagharaṃ, therambatthalake tathā;
::

::gathalast
Ārāme maṇisomavhe, paṭisaṅkhārayi ca so.
::

::hangnum
107\.
::

::gatha1
Thūpārāme maṇisomā-rāme maricavaṭṭake;
::

::gathalast
Dakkhiṇavha vihāre ca, uposathagharāni ca.
::

::hangnum
108\.
::

::gatha1
Meghavaṇṇābhayavhañca, navavihāramakārayi;
::

::gathalast
Vihāramahapūjāyaṃ, piṇḍetvā dīpavāsīnaṃ.
::

::hangnum
109\.
::

::gatha1
Tiṃsabhikkhusahassānaṃ, chacīvaramadāsi ca;
::

::gathalast
Mahāvesākhapūjañca, tadā evaṃ akārayi.
::

::hangnum
110\.
::

::gatha1
Anuvassañca saṅghassa, chacīvaramadāmayi;
::

::gathalast
Pāpakānaṃ niggahena, sodhento sāsanaṃ tu so.
::

::hangnum
111\.
::

::gatha1
Vetullavādino bhikkhū, abhayagirinivāsino;
::

::gathalast
Gāhayitvāsaṭṭhimatte, jinasāsanakaṇṭake.
::

::hangnum
112\.
::

::gatha1
Katvāna niggahaṃ tesaṃ, paratire khipāpayi;
::

::gathalast
Tattha khittassa therassa, nissito bhikkhucoḷiko.
::

::hangnum
113\.
::

::gatha1
Saṅghamitto’tināmena, bhūtivijjādikovido;
::

::gathalast
Mahāvihāre bhikkhunaṃ, kujjhitvāna idhagamā.
::

::hangnum
114\.
::

::gatha1
Thūpārāme sannipātaṃ, pavisitvā asaññato;
::

::gathalast
Saṅghapālassa pariveṇa, vāsittherassa tattha so.
::

::hangnum
115\.
::

::gatha1
Goṭṭhāsayassa therassa, mātulassa’ssa rājino;
::

::gathalast
Rañño nāmenā‘‘lapanto, vacanaṃ paṭibāhiya.
::

::hangnum
116\.
::

::gatha1
Rañño kulūpago āsi, rājā tasmiṃ pasīdiya;
::

::gathalast
Jeṭṭhaputtaṃ jeṭṭhatissaṃ, mahāsenaṃ kaniṭṭhakaṃ.
::

::hangnum
117\.
::

::gatha1
Appesi {pb:M:0.0226} tassa bhikkhussa, so saṅgaṇhi dutiyakaṃ;
::

::gathalast
Upanandhi tasmiṃ bhikkhusmiṃ, jeṭṭhatisso kumārako.
::

::hangnum
118\.
::

::gatha1
Pituno accaye jeṭṭha, sisso rājāahosiso;
::

::gathalast
Pitu sārīra sakkāre, niggantuṃ nicchamānake.
::

::hangnum
119\.
::

::gatha1
Duṭṭhāmacce niggahetuṃ, sayaṃ nikkhamma bhūpati;
::

::gathalast
Kaniṭṭhaṃ purato katvā, pitukāyaṃ anantaraṃ.
::

::hangnum
120\.
::

::gatha1
Tato amacce katvāna, sayaṃ hutvāna pacchato;
::

::gathalast
Kaniṭṭhe pitukāye ca, nikkhante tadanantaraṃ.
::

::hangnum
121\.
::

::gatha1
Dvāraṃ saṃvarayitvāna, duṭṭhamacce nighātiya;
::

::gathalast
Sūle appesi pituno, citakāyasamantato.
::

::hangnum
122\.
::

::gatha1
Tena’ssa kammunā nāmaṃ, kakkhalopapadaṃahu;
::

::gathalast
Saṅghamittotu so bhikkhu, bhīto tasmiṃ narādhipā.
::

::hangnum
123\.
::

::gatha1
Tassābhisekasamakālaṃ, mahāsenena mantiya;
::

::gathalast
Tassābhisekaṃ pekkhanto, paratīraṃ gato ito.
::

::hangnum
124\.
::

::gatha1
Pitarā so vippakataṃ, lohapāsāda muttamaṃ;
::

::gathalast
Koṭidhanaṃ agghanakaṃ, kāresi sattabhūmakaṃ.
::

::hangnum
125\.
::

::gatha1
Saṭṭhisatasahassagghaṃ, pūjayitvā maṇiṃtahiṃ;
::

::gathalast
Kāresi jeṭṭhatissotaṃ, maṇipāsādanāmakaṃ.
::

::hangnum
126\.
::

::gatha1
Maṇi duve mahagghe ca, mahāthūpe apūjayi;
::

::gathalast
Mahābodhighare tīṇi, toraṇāni ca kārayi.
::

::hangnum
127\.
::

::gatha1
Kārayitvā vihāraṃ so, pācinatissa pabbataṃ;
::

::gathalast
Pañcavāsesu saṅghassa, adāsi puthuvī pati.
::

::hangnum
128\.
::

::gatha1
Devānaṃpiyatissena, so patiṭṭhāpitaṃ purā;
::

::gathalast
Thūpārāme urusilā, paṭimaṃ cārudassanaṃ.
::

::hangnum
129\.
::

::gatha1
Netvāna thūpārāmavhaṃ, jeṭṭhatisso mahīpahi;
::

::gathalast
Patiṭṭhāpesi ārāme, pācinatissa pabbate.
::

::hangnum
130\.
::

::gatha1
Kāḷamattikavāpiṃso, adācetiya pabbate;
::

::gathalast
Vihāra pāsāda mahaṃ, mahāvesākhameva ca.
::

::hangnum
131\.
::

::gatha1
Katvā {pb:M:0.0227} tiṃsa sahassassa, saṅghassa’dā chacīvaraṃ;
::

::gathalast
Āḷambagāmavāpiṃso, jeṭṭhatisso akārayi.
::

::hangnum
132\.
::

::gatha1
Evaṃ so vividhaṃ puññaṃ, pāsādakaraṇādikaṃ;
::

::gathalast
Kārento dasavassāni, rājā rajjamakārayi.
::

::hangnum
133\.
::

::gatha1
Iti bahuvidha puñña hetu bhūtā,
::

::gatha2
Narapatitā bahupāpahetu cāti;
::

::gatha3
Madhuramiva visenamissamannaṃ,
::

::gathalast
Sujanamano bhajate na taṃ kadāpi.
::

::centre
Sujanappasāda saṃvegatthāya kate mahāvaṃse
::

::centre
Tayodasarājakonāma
::

::centre
Chattiṃsatimo paricchedo.
::

### Sattatiṃsatima pariccheda

#### Pañcarājako

::hangnum
1\.
::

::gatha1
Jeṭṭhatissaccaye tassa, mahāseno kaniṭṭhako;
::

::gathalast
Sattavīsativassāni, rājā rajjamakārayi.
::

::hangnum
2\.
::

::gatha1
Tassa rajjābhisekaṃ taṃ,
::

::gatha2
Kāretuṃ paratīrato;
::

::gatha3
So saṅghamittatthero tu,
::

::gathalast
Kālaṃ ñatvā idhāgato.
::

::hangnum
3\.
::

::gatha1
Tassābhisekaṃ kāretvā, aññaṃ kiccañcanekadhā;
::

::gathalast
Mahāvihāra viddhaṃsaṃ, kātukāmo asaññato.
::

::hangnum
4\.
::

::gatha1
Avinayavādino ete, mahāvihāravāsino;
::

::gathalast
Vinayavādī mayaṃ rāja, iti gāhiya bhūpabhiṃ.
::

::hangnum
5\.
::

::gatha1
Mahāvihāravāsissa{pb:M:0.0228}, āhāraṃ deti bhikkhuno;
::

::gathalast
Yo so sataṃ daṇḍiyo’ti, raññā daṇḍaṃ ṭhapāpayi.
::

::hangnum
6\.
::

::gatha1
Upaddutā tehi bhikkhū, mahāvihāravāsino;
::

::gathalast
Mahāvihāraṃ chaḍḍetvā, malayaṃ rohaṇaṃ aguṃ.
::

::hangnum
7\.
::

::gatha1
Tena mahāvihāro’yaṃ, navavassāni chaḍḍito;
::

::gathalast
Mahāvihāravāsīhi, bhikkhūhi āsi suññako.
::

::hangnum
8\.
::

::gatha1
‘‘Hoti assāmikaṃ vatthu, putuvisāmino’’iti;
::

::gathalast
Rājānaṃ saññāpetvā so, thero dummati dummatiṃ.
::

::hangnum
9\.
::

::gatha1
Mahāvihāraṃ nāsetuṃ, laddhānumati rājato;
::

::gathalast
Tathā kātuṃ manusse so, yojesi duṭṭhamānaso.
::

::hangnum
10\.
::

::gatha1
Saṅghamittassa therassa, sevako rājavallabho;
::

::gathalast
Soṇāmacco dāraṇo ca, bhikkhavo ca alajjino.
::

::hangnum
11\.
::

::gatha1
Bhinditvā lohapāsādaṃ, sattabhūmaka muttamaṃ;
::

::gathalast
Ghare nānappakāre ca, ito’bhayagiriṃ nayuṃ.
::

::hangnum
12\.
::

::gatha1
Mahāvihārā nītehi, pāsādehi bahūhi ca;
::

::gathalast
Abhayagirivihāroyaṃ, bahupāsādako ahu.
::

::hangnum
13\.
::

::gatha1
Saṅghamittaṃ pāpamittaṃ, theraṃ soṇañca sevakaṃ;
::

::gathalast
Āgamma subahuṃ pāpaṃ, akāsi so mahīpati.
::

::hangnum
14\.
::

::gatha1
Mahāsilāpaṭimaṃ so, pācinatissapabbatā;
::

::gathalast
Ānetvā’bhayagirimhi, patiṭṭhāpesi bhūpati.
::

::hangnum
15\.
::

::gatha1
Paṭimāgharaṃ bodhigharaṃ, dhātusālaṃ manoramaṃ;
::

::gathalast
Catusālañca kāresī, saṅkharī kukkuṭavhayaṃ.
::

::hangnum
16\.
::

::gatha1
Saṅghamittena therena, tena dāruṇakammunā;
::

::gathalast
Vihāro so’bhayagiri, dassaneyyo ahu tadā.
::

::hangnum
17\.
::

::gatha1
Meghavaṇṇābhayo nāma, rañño sabbattha sākhako;
::

::gathalast
Sakhā amacco kujjhitvā, mahāvihāranāsane.
::

::hangnum
18\.
::

::gatha1
Coro hutvāna malayaṃ, gantvā laddhamahabbalo;
::

::gathalast
Khandhāvāraṃ nivesesi, duratissakavāpiyaṃ.
::

::hangnum
19\.
::

::gatha1
Tatrā’gataṃ {pb:M:0.0229} taṃ sutvā, sahāyaṃ so mahīpati;
::

::gathalast
Yuddhāha paccuggantvāna, khandhāvāraṃ nivesayi.
::

::hangnum
20\.
::

::gatha1
Sādhuṃ pānañca maṃsañca, labhitvā malayāgataṃ;
::

::gathalast
‘‘Na sevissaṃ sahāyena, vinā raññā’’ti cintiya.
::

::hangnum
21\.
::

::gatha1
Ādāya taṃ sayaṃyeva, rattiṃ nikkhamma ekako;
::

::gathalast
Rañño santikamāgamma, tamatthaṃ paṭivedayi.
::

::hangnum
22\.
::

::gatha1
Tenā’bhataṃ tena saha, vissattho paribhuñjiya;
::

::gathalast
‘‘Kasmā coro ahu me tvaṃ, ‘‘iti rājā apucchitaṃ.
::

::hangnum
23\.
::

::gatha1
‘‘Tayā mahāvihārassa, nāsitattā’’ti abruvi;
::

::gathalast
‘‘Vihāraṃ vāsayissāmi, khemametaṃ mamaccayaṃ.
::

::hangnum
24\.
::

::gatha1
Iccheva mabravī rājā, rājānaṃ so khamāpayi;
::

::gathalast
Tena saññāpito rājā, nagaraṃyeva āgami.
::

::hangnum
25\.
::

::gatha1
Rājānaṃ saññapetvā so, meghavaṇṇābhayo pana;
::

::gathalast
Raññā saha na āgañchi, dabbasambhārakāraṇā.
::

::hangnum
26\.
::

::gatha1
Valabhā bhariyā rañño, ekaṃ lekhakadhītikā;
::

::gathalast
Mahāvihāranāsamhi, dukkhitaṃ taṃ vināsakaṃ.
::

::hangnum
27\.
::

::gatha1
Theraṃ mārāpayi kuddhā, saṃgahetvāna vaḍḍhakiṃ;
::

::gathalast
Thūpārāmaṃ vināsetuṃ, āgataṃ duṭṭhamānasaṃ.
::

::hangnum
28\.
::

::gatha1
Mārāpetvā saṅghamitta-ttheraṃ dāruṇakārakaṃ;
::

::gathalast
Soṇāmaccadāraṇañca, ghātayiṃsu asaññakā.
::

::hangnum
29\.
::

::gatha1
Ānetvā dabbasambhāraṃ, meghavaṇṇābhayo tu so;
::

::gathalast
Mahāvihārenekāni, pariveṇāni kārayi.
::

::hangnum
30\.
::

::gatha1
Abhayenabhayo tasmiṃ, vūpasante tu bhikkhavo;
::

::gathalast
Mahāvihāraṃ vāsesuṃ, āgantvāna tato tato.
::

::hangnum
31\.
::

::gatha1
Rājā mahābodhighare, pacchimāya disāya tu;
::

::gathalast
Kāretvā loharūpāni, ṭhapāpesi duve tu so.
::

::hangnum
32\.
::

::gatha1
Dakkhiṇārāmavāsimhi, kuhake jimhamānase;
::

::gathalast
Pasīditvā pāpamitte, tissatthere asaññate.
::

::hangnum
33\.
::

::gatha1
Mahāvihārasīmante{pb:M:0.0230}, uyyāne jotināmake;
::

::gathalast
Jetavanavihāraṃ so, vārayantopi kārayi.
::

::hangnum
34\.
::

::gatha1
Tato sīmaṃ samugghātuṃ, bhikkhusaṅghamayāciso;
::

::gathalast
Adātukāmā taṃ bhikkhū, vihāramhā apakkamuṃ.
::

::hangnum
35\.
::

::gatha1
Idha sīmāsamugghātaṃ, parehi kariyamānakaṃ;
::

::gathalast
Kopetuṃ bhikkhavo keci, nilīyiṃsu tahiṃ tahiṃ.
::

::hangnum
36\.
::

::gatha1
Mahāvihāro navamāse, evaṃ bhikkhūhi vajjito;
::

::gathalast
‘‘Samugghātaṃ karimhā’’ti-pare bhikkhū amaññisuṃ.
::

::hangnum
37\.
::

::gatha1
Tato sīmāsamugghāte, byāpāre pariniṭṭhite;
::

::gathalast
Mahāvihāraṃ vāsesuṃ, idhāgantvāna bhikkhavo.
::

::hangnum
38\.
::

::gatha1
Tassa vihāragāhissa, tissattherassa codanā;
::

::gathalast
Antimavatthunā āsi, bhūtatthaṃ saṅghamajjhagā.
::

::hangnum
39\.
::

::gatha1
Vinicchiya mahāmacco, tathā dhammikasammato;
::

::gathalast
Uppabbājesi dhammena, taṃ anicchāya rājino.
::

::hangnum
40\.
::

::gatha1
Soyeva rājā kāresi, vihāraṃ maṇihīrakaṃ;
::

::gathalast
Tayo vihāre kāresi, devālayaṃ vināsiya.
::

::hangnum
41\.
::

::gatha1
Gokaṇṇaṃ erakāpillaṃ, kalandabrāhmaṇagāmake;
::

::gathalast
Migagāmavihārañca, gaṅgasenakapabbataṃ.
::

::hangnum
42\.
::

::gatha1
Pacchimāya disāyātha, dhātusenañca pabbataṃ;
::

::gathalast
Rājā mahāvihārañca, kokavātamhi kārayi.
::

::hangnum
43\.
::

::gatha1
Rūpārammavihārañca, cūḷaviṭṭañca kārayi;
::

::gathalast
Uttarābhayasavhe ca, duve bhikkhūnupassaye.
::

::hangnum
44\.
::

::gatha1
Kālaveḷakayakkhassa, ṭhāne thūpañca kārayi;
::

::gathalast
Dīpamhi jiṇṇakāvāse, bahū ca paṭisaṅkhari.
::

::hangnum
45\.
::

::gatha1
Saṅghattherasahassassa, sahassagghamadāsi so;
::

::gathalast
Theradānañca sabbesaṃ, anuvassañca cīvaraṃ.
::

::hangnum
46\.
::

::gatha1
Annapānādidānassa, paricchedo na vijjati;
::

::gathalast
Subhikkhatthāya kāresi, so’va soḷasa vāpiyo.
::

::hangnum
47\.
::

::gatha1
Maṇihīramahāvāpiṃ{pb:M:0.0231}, jalluraṃ khāṇunāmakaṃ;
::

::gathalast
Mahāmaṇiṃ kokavātaṃ, morakaparakavāpikaṃ.
::

::hangnum
48\.
::

::gatha1
Kubbāhakaṃ vāhakañca, rattamālakaṇḍakampi ca;
::

::gathalast
Tissavaḍḍhamānakañca, veḷaṅgaviṭṭhikampi ca.
::

::hangnum
49\.
::

::gatha1
Mahāgallacīravāpiṃ, mahādāragallakampi ca;
::

::gathalast
Kāḷapāsāṇavāpiñca, imā soḷasa vāpiyo.
::

::hangnum
50\.
::

::gatha1
Gaṅgāya pabbavavhaṃso, mahāmātiñca kārayi;
::

::gathalast
Evaṃ puññamapuññañca, subahuṃ so upācinīti.
::

::hangnum
51\.
::

::gatha1
Asādhusaṅgamenevaṃ, yāvajīvaṃ subhāsubhaṃ;
::

::gathalast
Katvā gato yathākammaṃ, so mahāsenabhūpati.
::

::hangnum
52\.
::

::gatha1
Tasmā asādhusaṃsaggaṃ, ārakā parivajjiya;
::

::gathalast
Ahiṃ vā’si visaṃ khippaṃ, kareyya’tthahitaṃ budho.
::

::hangnum
53\.
::

::gatha1
Ahu rājā sirimegha-vaṇṇo tassa suto tato;
::

::gathalast
Vandhātā viya lokassa, sabbasampattidāyako.
::

::hangnum
54\.
::

::gatha1
Mahāsenena pāpānaṃ, vasagena vināsite;
::

::gathalast
Mahāvihāre sabbepi, sannipātiya bhikkhavo.
::

::hangnum
55\.
::

::gatha1
Upasaṅkamma vanditvā, nisinno pucchi sādaro;
::

::gathalast
‘‘Pitarā saṅghamittassa, sahāyena vināsitaṃ.
::

::hangnum
56\.
::

::gatha1
Kiṃ kimevā’’ti āhaṃsu, bhikkhavo taṃ narissaraṃ;
::

::gathalast
‘‘Sīmāyugghāṭanaṃ kātuṃ, vāyamitvāpi te pitā.
::

::hangnum
57\.
::

::gatha1
Nāsakkhi antosīmāyaṃ, bhikkhūnaṃ vijjamānato;
::

::gathalast
Bhūmigabbhanilīnāhi, sattāsuṃ ettha bhikkhavo.
::

::hangnum
58\.
::

::gatha1
Amacco soṇāmacco ca, saṅghamitto ca pāpiyo;
::

::gathalast
Rājānaṃ saññāpetvāna, apuññaṃ tena kārayuṃ.
::

::hangnum
59\.
::

::gatha1
Bhinditvā lohapāsādaṃ, sattabhūmakamuttamaṃ;
::

::gathalast
Ghare nānappakāre ca, ito’bhayagiriṃ nayuṃ.
::

::hangnum
60\.
::

::gatha1
Māsake catubuddhehi, nivutthe cetiyaṅgaṇe;
::

::gathalast
Vapāpesuñca duppaññā, passa bālasamāgamaṃ’’.
::

::hangnum
61\.
::

::gatha1
Taṃ {pb:M:0.0232} sutvā pitukammaṃ so, nibbinno bālasaṅgame;
::

::gathalast
Pitarā nāsitaṃ tattha, sabbaṃ pākatikaṃ akā.
::

::hangnum
62\.
::

::gatha1
Lohapāsādamagado’va, kāsi pāsādamuttamaṃ;
::

::gathalast
Rañño mahāpanādassa, dassento viya bhūtale.
::

::hangnum
63\.
::

::gatha1
Pariveṇāni sabbāni, nāsitāni nivesayi;
::

::gathalast
Bhoge ārāmikānañca, yathāṭhāne ṭhapesi so.
::

::hangnum
64\.
::

::gatha1
Pitarā paccayānañca, pacchinnattā vibuddhinā;
::

::gathalast
Chiddāvāsaṃ ghanāvāsaṃ, vihāraṃ’kāsi buddhimā.
::

::hangnum
65\.
::

::gatha1
Kārite pitarā joti vanece’so vihārake;
::

::gathalast
Kammaṃ vippakataṃ sabbaṃ, niṭṭhāpesi narissaro.
::

::hangnum
66\.
::

::gatha1
Therassā’tha mahindassa, samaṇindassa sununo;
::

::gathalast
Sutvāna manujindo so, pavattiṃ sabbamādito.
::

::hangnum
67\.
::

::gatha1
Pasīditvā guṇe tassa, rājā dippapasādake;
::

::gathalast
‘‘Issaro vata dīpassa, thero’’ iti vicintiya.
::

::hangnum
68\.
::

::gatha1
Paṭibimbaṃ suvaṇṇassa, katvā tammāṇa nissitaṃ;
::

::gathalast
Pubbakattikamāsassa, pabbapakkhe tu sattame.
::

::hangnum
69\.
::

::gatha1
Dine netvā cetiyamba-thale therambasaññite;
::

::gathalast
Tatraṭṭhame nivāsetvā, tato tu navame pana.
::

::hangnum
70\.
::

::gatha1
Mahāsenaṃ gahetvā so, devasenā samūpamaṃ;
::

::gathalast
Orodhe nagare ceva, geharakkhaṇake vinā.
::

::hangnum
71\.
::

::gatha1
Laṃkādīpe ca sakale, sabbe ādāya bhikkhavo;
::

::gathalast
Vissajjetvā manusse ca, nagare cārakaṭṭhite.
::

::hangnum
72\.
::

::gatha1
Paṭṭhapetvā mahādānaṃ, ayañcākhilapāṇinaṃ;
::

::gathalast
Pūjaṃ sabbopahārehi, karonto ca anūpamaṃ.
::

::hangnum
73\.
::

::gatha1
Paccuggamanametassa, dīpasatthussa satthuno;
::

::gathalast
Varaputtassa so katvā, devarājā’va satthuno.
::

::hangnum
74\.
::

::gatha1
Cetiyambathalā yāva, nagaraṃ sādhusajjayi;
::

::gathalast
Maggaṃ vesālito yāva, sāvatthinagaraṃ yathā.
::

::hangnum
75\.
::

::gatha1
Vissajjetvā {pb:M:0.0233} tahiṃ bhogaṃ, sabbaṃ therassa so pitā;
::

::gathalast
Rājā moggaliputtassa, therassā’gamane viya.
::

::hangnum
76\.
::

::gatha1
Datvā tattha mahādānaṃ, kapaṇaddhivanibbake;
::

::gathalast
Bhikkhavopi ca tosetvā, paccayehi catūhi’pi.
::

::hangnum
77\.
::

::gatha1
Therassā’gamane evaṃ, passatūti mahājane;
::

::gathalast
Gahetvā taṃmahantena, sakkārena mahāyaso.
::

::hangnum
78\.
::

::gatha1
Tamhā oruyha so mahā, sayaṃ hutvā purecaro;
::

::gathalast
Bhikkhavo cāpi katvāna, parivāre samantato.
::

::hangnum
79\.
::

::gatha1
Therassa bimbaṃ sovaṇṇaṃ, khirasāgaramajjhago;
::

::gathalast
Sañjhā ghanaparikkhitto, hemameru’va sobhatha.
::

::hangnum
80\.
::

::gatha1
Vesālinagaraṃ suttaṃ, desetuṃ lokanāyako;
::

::gathalast
Agamā evamevāti, dassesi ca mahājanaṃ.
::

::hangnum
81\.
::

::gatha1
Evaṃ karonto sakkāra-sammānaṃ so narāsabho;
::

::gathalast
Nagarassa’ssa pācina-dvārapasse sayaṃkataṃ.
::

::hangnum
82\.
::

::gatha1
Upasaṅkamma sāyaṇhe, vihāraṃ sotthiyā karaṃ;
::

::gathalast
Tīhaṃ tatthāpi vāsesi, bimbaṃ taṃ jinasununo.
::

::hangnum
83\.
::

::gatha1
Nagaraṃ sādhusajjetvā, tato dvādasame dine;
::

::gathalast
Satthussā’dippavesamhi, puraṃ rājagahaṃ yathā.
::

::hangnum
84\.
::

::gatha1
Paṭimaṃ nīharitvā taṃ, vihāraṃ sotthiyā karaṃ;
::

::gathalast
Nagare sāgarākāre, vattamāne mahāmahe.
::

::hangnum
85\.
::

::gatha1
Mahāvihāraṃ netvāna, temāsaṃ bodhiyaṅgaṇe;
::

::gathalast
Nivāsetvā pavesetvā, teneva vidhinā puraṃ.
::

::hangnum
86\.
::

::gatha1
Rājagehasamīpamhi, pubbadakkhiṇakoṇake;
::

::gathalast
Paṭibimbassa kāresi, tassa sādhunivesanaṃ.
::

::hangnum
87\.
::

::gatha1
Kāretvā iddhiyādīnaṃ, paṭimāyo visārado;
::

::gathalast
Therena saha tatthe’va, nivesesi mahāpati.
::

::hangnum
88\.
::

::gatha1
Ārakkhaṃ paṭṭhapetvā, pūjāya ca paribbayaṃ;
::

::gathalast
Anusaṃvaccharaṃ kātuṃ, evameva niyojayi.
::

::hangnum
89\.
::

::gatha1
Tassāṇamanurakkhantā{pb:M:0.0234}, rājā tabbaṃsikā idha;
::

::gathalast
Yāva’jjaparirakkhanti, taṃ vidhiṃ na vināsiya.
::

::hangnum
90\.
::

::gatha1
Pavāraṇādine netvā, vihāraṃ nagarā tato;
::

::gathalast
Kātuṃ terasiyaṃ pūjaṃ, anuvassaṃ niyojayi.
::

::hangnum
91\.
::

::gatha1
Vihāre abhaye tissa-vasabhe bodhipādape;
::

::gathalast
Silāvediñca kāresi, pākārañca manoharaṃ.
::

::hangnum
92\.
::

::gatha1
Navame tassa vassamhi, dāṭhādhātuṃ mahesino;
::

::gathalast
Brāhmaṇīkāci ādiya, kāliṅgamhā idhānayi.
::

::hangnum
93\.
::

::gatha1
Dāṭhādhātussa vaṃsamhi, vuttena vidhasanaṃ;
::

::gathalast
Gahetvā bahumānena, katvā sammā na muttamaṃ.
::

::hangnum
94\.
::

::gatha1
Pakkhipitvā karaṇḍamhi, visuddhaphalikumbhavhe;
::

::gathalast
Devānaṃpiyatissena, rājavatthumhi kārite.
::

::hangnum
95\.
::

::gatha1
Dhammacakkavhaye gehe, vaḍḍhayittha mahīpati;
::

::gathalast
Tato paṭṭhāya taṃ gehaṃ, dāṭhādhātugharaṃ ahu.
::

::hangnum
96\.
::

::gatha1
Rājā satasahassānaṃ, navakaṃ puṇṇamānaso;
::

::gathalast
Vissajjetvā tato’kāsi, dāṭhādhātu mahāmahaṃ.
::

::hangnum
97\.
::

::gatha1
Anusaṃvaccharaṃ netvā, vihāramabhayuttaraṃ;
::

::gathalast
Tassa pūjāvidhiṃ kātu, meva rūpaṃ niyojayi.
::

::hangnum
98\.
::

::gatha1
Aṭṭhārasa vihāre ca, kārāpesi mahīpati;
::

::gathalast
Anukampāya pāṇīnaṃ, vāpiyo ca thirodikā.
::

::hangnum
99\.
::

::gatha1
Bodhi pūjādi puññāni, appameyyāni kāriya;
::

::gathalast
Aṭṭhavīsatime vasse, gabho so tassa yā gati.
::

::hangnum
100\.
::

::gatha1
Kumāro jeṭṭhatiso’tha, bhātā tassa kaniṭṭhako;
::

::gathalast
Chattaṃ laṅghesi saṃkāyaṃ, dantasippamhi kovido.
::

::hangnum
101\.
::

::gatha1
Katvā kammāni catrāni, dukkarāni mahīpati;
::

::gathalast
Sippāyatana metaṃ so, tikkhāpesi bahūjane.
::

::hangnum
102\.
::

::gatha1
Aṇatto pitunā’kāsi, iddhihi viya nimmitaṃ;
::

::gathalast
Bodhisatta sarūpañca, rūpaṃ sādhu manoharaṃ.
::

::hangnum
103\.
::

::gatha1
Apasayañca {pb:M:0.0235} pallaṅkaṃ, chattaṃ ratanamaṇḍapaṃ;
::

::gathalast
Citradantamayaṃ kiñci, tassa kammaṃ tahiṃ tahiṃ.
::

::hangnum
104\.
::

::gatha1
Katvā so navavassāni, laṃkādīpānusāsanaṃ;
::

::gathalast
Anekāni ca puññāni, yathākammamupāgami.
::

::hangnum
105\.
::

::gatha1
Buddhadāso tato tassa, putto āsi mahīpati;
::

::gathalast
Guṇānaṃ ākaro sabba-ratanānaṃ’va sāgaro.
::

::hangnum
106\.
::

::gatha1
Sukhaṃ sabbapayogehi, karonto dīpavāsinaṃ;
::

::gathalast
Rakkhamālakamandaṃ’va, puraṃ vassavaṇo dhanī.
::

::hangnum
107\.
::

::gatha1
Paññā puññaguṇūpeto, visuddhakaruṇālayo;
::

::gathalast
Tathā dasahi rājūnaṃ, dhammehi samugāgato.
::

::hangnum
108\.
::

::gatha1
Catasso agati hitvā, kārayanto vinicchayaṃ;
::

::gathalast
Janaṃ saṅgahavatthūhi, saṅgahesi catūhipi.
::

::hangnum
109\.
::

::gatha1
Cariyaṃ bodhisattānaṃ, dassento sakkhipāṇinaṃ;
::

::gathalast
Pitā’va putte so satte, anukampittha bhūpati.
::

::hangnum
110\.
::

::gatha1
Daḷidde dhanadānenā-kāsi puṇṇamanorathe;
::

::gathalast
Sukhite sabbabhogānaṃ, jīvitassa ca guttiyā.
::

::hangnum
111\.
::

::gatha1
Sādhavo saṅgahenā’tha, niggahena asādhavo;
::

::gathalast
Gilāne vejjakammena, saṅgahesi mahāpati.
::

::hangnum
112\.
::

::gatha1
Atheka divasaṃ rājā, hatthikkhandhavaraṃ gato;
::

::gathalast
Tissavāpiṃ nahānattaṃ, gacchamāno mahāpathe.
::

::hangnum
113\.
::

::gatha1
Addase’kaṃ mahānāgaṃ, kucchiroga samappitaṃ;
::

::gathalast
Puttabhāga vihārassa, passe vammikamatthake.
::

::hangnum
114\.
::

::gatha1
Uttāna mudare rogaṃ, dassetuṃ gaṇḍasaññitaṃ;
::

::gathalast
Nipannaṃso’tha cintesi, tato rogīti nicchayaṃ.
::

::hangnum
115\.
::

::gatha1
Atho’ruyha mahānāgaṃ, mahānāga samīpago;
::

::gathalast
Evamāha mahānāgo, mahānāgamanāgavā.
::

::hangnum
116\.
::

::gatha1
‘‘Kāraṇaṃ te mahānāga, ñātamāgamane mayā;
::

::gathalast
Kumhe khalu mahātejā, khippaṃ kuppitasīlino.
::

::hangnum
117\.
::

::gatha1
Tasmā phusitvā taṃ kammaṃ, kātuṃ sakkā na te mayā;
::

::gathalast
Aphusitvāpi no sakkā, kinnukātabbametthī’ti.
::

::hangnum
118\.
::

::gatha1
Evaṃ {pb:M:0.0236} putte phaṇindo so, kevalaṃ phaṇamattano;
::

::gathalast
Bilassa’nto pavesetvā, nippajjittha samāhito.
::

::hangnum
119\.
::

::gatha1
Athe’na mupasaṅkamma, ucchaṅgagatamattano
::

::gathalast
Satthaṃ gahetvā phāletvā, udaraṃ tassa bhogino.
::

::hangnum
120\.
::

::gatha1
Nīharitvā tato dosaṃ, katvā bhesajja muttamaṃ;
::

::gathalast
Sappaṃ taṃ taṅkhaṇeneva, akāsi sukhitaṃ tadā.
::

::hangnum
121\.
::

::gatha1
Attāna mevaṃ thomesi, ‘‘mahākāruññataṃ mama;
::

::gathalast
Tiracchānāpi jāniṃsu, sādhu rajjanti me kataṃ.
::

::hangnum
122\.
::

::gatha1
Disvā sukhitamattānaṃ, pannagoso mahīpatiṃ;
::

::gathalast
Pūjetuṃ tassa pādāsi, mahagghaṃ maṇimattano.
::

::hangnum
123\.
::

::gatha1
Silāmayāya sambuddha-paṭimāya akārayi;
::

::gathalast
Miṇiṃ taṃ nayanaṃ rājā, vihāre abhayuttare.
::

::hangnum
124\.
::

::gatha1
Ekopi bhikkhu bhikkhanto, gāmamhi thusavitthike;
::

::gathalast
Sukkhaṃ bhikkhaṃ labhitvāna, khīrabhikkhāya sañcaraṃ.
::

::hangnum
125\.
::

::gatha1
Khīraṃ sappāṇakaṃ laddhā, paribhuñjittha kucchiyaṃ;
::

::gathalast
Pāṇakā balavo hutvā, udaraṃ tassa khādisuṃ.
::

::hangnum
126\.
::

::gatha1
Tato so upasaṅkamma, taṃ nivedesi rājino;
::

::gathalast
Rāha ‘‘jāto sulo’yaṃ, kadā hāresi kīdisaṃ.
::

::hangnum
127\.
::

::gatha1
So āha’’ thusavitthimhi, gāme khīrena bhojane;
::

::gathalast
Bhutte’ti rājā aññāsi, khīraṃ sappāṇakaṃ’’iti.
::

::hangnum
128\.
::

::gatha1
Tadeva asso ekopi, sirāvedha tikicchiyo;
::

::gathalast
Rājā tassa sirāvedhaṃ, katvā ādāya lohitaṃ.
::

::hangnum
129\.
::

::gatha1
Pāyetvā samaṇaṃ āha, muhuttaṃ vītināmaya;
::

::gathalast
‘‘Assalohitamaṇa’’nti, taṃ sutvā samaṇovami.
::

::hangnum
130\.
::

::gatha1
Pāṇakā lohiteneva, nikkhamiṃbhu sukhī ahu;
::

::gathalast
Bhikkhuṃ rājā nivedesi, kucchimevaṃ panattano.
::

::hangnum
131\.
::

::gatha1
‘‘Ekasatthapahārena{pb:M:0.0237}, pāṇakā samaṇo hayo;
::

::gathalast
Katā arogā sammame, vejjakamma maho’’iti.
::

::hangnum
132\.
::

::gatha1
Pivanto toyameko hi,
::

::gatha2
Deḍḍubhaṇḍaṃ majāniya;
::

::gatha3
Ajjhoharitadā āsi,
::

::gathalast
Tato jāto’ti deḍḍubho.
::

::hangnum
133\.
::

::gatha1
Anto tu ditthatuṇḍena, tena dukkhena pīḷito;
::

::gathalast
Rājānaṃ magamā rājā, nidānaṃ tassa pucchiya.
::

::hangnum
133\.
::

::gatha1
Anto tu ditthatuṇḍena, tena dukkhena pīḷito;
::

::gathalast
Rājānaṃ magamā rājā, nidānaṃ tassa pucchiya.
::

::hangnum
134\.
::

::gatha1
Aentā sappo’ti viññāya, sattāhamupavāsiya;
::

::gathalast
Sunhātasu vilittañca, sayane sādhu santhate.
::

::hangnum
135\.
::

::gatha1
Sayāpesi tato so’ti, niddāya mukhamattano;
::

::gathalast
Vivaritvā tadā sutto, tato tassa mukhantike.
::

::hangnum
136\.
::

::gatha1
Maṃsapesiṃ ṭhapāpesi, sarajjuṃ tassa niggato;
::

::gathalast
Gandhena taṃ ḍaṃsitvāna, anto visitumārabhi.
::

::hangnum
137\.
::

::gatha1
Rajjuyā’tha gahetvāna, samākaḍḍhika pāṇiyaṃ;
::

::gathalast
Udake pātayitvāna, idaṃ vacanamabravi.
::

::hangnum
138\.
::

::gatha1
‘‘Vejjo ahosi sammāsa-mbuddhassa kira jīvako;
::

::gathalast
Kammaṃ vijjati lokassa, kataṃ kiṃtena dukkaraṃ.
::

::hangnum
139\.
::

::gatha1
Īdisaṃ kasirāso’pi, kammaṃ natthe’ttha saṃsayo;
::

::gathalast
Sabbādarena kubbanto, aho puñño dayo mama.
::

::hangnum
140\.
::

::gatha1
Tathā helloligāmamhi, caṇḍāli muḷhagabbhiniṃ;
::

::gathalast
Jātaṃ sattasu vāresu, sagabbhaṃ sukhitaṃ akā.
::

::hangnum
141\.
::

::gatha1
Vātabodhena eko’pi, bhikkhu uṭṭhāpito ahu;
::

::gathalast
Gopānasī gatetamhi, dukkhāmocesi buddhimā.
::

::hangnum
142\.
::

::gatha1
Pivantassāpi maṇḍūka, jībayuttaṃ jalaṃ lahuṃ;
::

::gathalast
Nāsikā bilato gantvā, bījamāruyha matthakaṃ.
::

::hangnum
143\.
::

::gatha1
Bhijjitvā āsi maṇḍūko, so vuddho tattha gacchati;
::

::gathalast
Meghassā’gamane tena, so’nibbajjati māṇavo.
::

::hangnum
144\.
::

::gatha1
Phāletvā {pb:M:0.0238} matthakaṃ rājā, maṇḍūkamapanīya so;
::

::gathalast
Kapālāni ghaṭetvāna-kāsi pākatikaṃ khaṇe.
::

::hangnum
145\.
::

::gatha1
Hitatthaṃ dīpāvāsinaṃ, gāme gāme mahīpati;
::

::gathalast
Kāretvā vejjasālāyo, vajje tattha niyojayi.
::

::hangnum
146\.
::

::gatha1
Sabbesaṃ vajjasatthānaṃ, katvā sāratthasaṅgahaṃ;
::

::gatha2
Ṭhapesi vejje dīpassa, tikicchatthamanāgate;
::

::gathalast
Yojesi vejja mekekaṃ, rājā gāma dvipañcake.
::

::hangnum
147\.
::

::gatha1
Adā visaddha khettānaṃ, vejjānamupajīvanaṃ;
::

::gathalast
Vejjehatthīnamassānaṃ, balassa ca niyojayi.
::

::hangnum
148\.
::

::gatha1
Piṭṭhasappinamanvānaṃ, sālāyo ca tahiṃ tahiṃ;
::

::gathalast
Kāresi saha bhogena, sālāyo ca mahāpathe.
::

::hangnum
149\.
::

::gatha1
Niccamassosi saddhammaṃ, sakkatvā dhammabhāṇake;
::

::gathalast
Dhammabhāṇakavaṭṭañca, paṭṭhapesi tahiṃ tahiṃ.
::

::hangnum
150\.
::

::gatha1
Sāṭakantarato katvā, sattha vaṭṭiṃ mahādayo;
::

::gathalast
Diṭṭhe diṭṭhe pamocesi, dukkhamhā dukkhite jane.
::

::hangnum
151\.
::

::gatha1
Atheka divasaṃ rājā, rājābharaṇa maṇḍito;
::

::gathalast
Saddhiṃ gacchati senāya, devehi viya vāsavo.
::

::hangnum
152\.
::

::gatha1
Taṃ disvā sirisobhagga-maggaṃ pattaṃ mahī patiṃ;
::

::gathalast
Rājiddhihi virājantaṃ, baddhavero bhavantare.
::

::hangnum
153\.
::

::gatha1
Kuṭṭhi eko pakuppitvā, haṭṭhenāhaniyā’vatiṃ;
::

::gathalast
Pothento tañca pothento, bhūmiṃ kattarayaṭṭhiyā.
::

::hangnum
154\.
::

::gatha1
Akkosesi anekehi, akkosavacanehi ca;
::

::gathalast
Vippakāraṃmimaṃ disvā, dūrato’va mahīpati.
::

::hangnum
155\.
::

::gatha1
‘‘Nāhaṃ sarāmi sattassa, kassā’pi katamappiyaṃ;
::

::gathalast
Pubbaverī ayaṃ jātu, nibbāpessāmitaṃ’’ iti.
::

::hangnum
156\.
::

::gatha1
Aṇāpesi samīpaṭṭhaṃ, purisaṃ ‘‘gaccha kuṭṭhino;
::

::gathalast
Amukassā’bhijānāhi, cittācāra’’nti so tato.
::

::hangnum
157\.
::

::gatha1
Sahāyo {pb:M:0.0239} viya kuṭṭhissa, samīpamhi nisīdiya;
::

::gathalast
‘‘Ruṭṭho kimatthaṃ bho tva’’nti, pucchi sabbamavoca so.
::

::hangnum
158\.
::

::gatha1
‘‘Dāso me buddhadāso’yaṃ, rājāhu puññakammunā;
::

::gathalast
Avamaññāya maṃ mayhaṃ, parato to yāti hatthinā.
::

::hangnum
159\.
::

::gatha1
Jānāpessāmi attānaṃ, katipāhena soyadi;
::

::gathalast
Hatthaṃ me eti kāretvā, sabbaṃ dāsāna niggahaṃ.
::

::hangnum
160\.
::

::gatha1
No ce hatthaṃ mamā’yāti, māretvā galalohitaṃ;
::

::gathalast
Pivissāmi na sandeho, na cireneva passasi’’.
::

::hangnum
161\.
::

::gatha1
So gantvā narapālassa, pavattiṃ taṃ nivedayi;
::

::gathalast
‘‘Pubbaveri mamāyanti, nicchinitvā mahāmati.
::

::hangnum
162\.
::

::gatha1
Vino detumupāyena, puttaṃveranti verino;
::

::gathalast
‘‘Sādhu saṅgaṇutaṃ tva’’nti, purisaṃ taṃ niyejayi.
::

::hangnum
163\.
::

::gatha1
So kuṭṭhimupasaṅkamma, sahāyo piya āhataṃ;
::

::gathalast
‘‘Rājānaṃ taṃ vināsetuṃ, cetetvā kālamettakaṃ.
::

::hangnum
164\.
::

::gatha1
Alabhanto sahāyaṃ me, nāsakkhi tassa ghātane;
::

::gathalast
Laddhātumhe nayissāmi, matthakaṃ me manorathaṃ.
::

::hangnum
165\.
::

::gatha1
Etha gehe vasitvā me, hotha me anuvattakā;
::

::gathalast
Ahameva’ssa nāsemi, katipāhena jīvitaṃ.
::

::hangnum
166\.
::

::gatha1
Iti vatvāna taṃ kuṭṭhaṃ, netvā so gharamattano;
::

::gathalast
Sunhāta suvilittañca, nivatthasukhumambaraṃ.
::

::hangnum
167\.
::

::gatha1
Subhuttamadhurāhāraṃ, yobbanitthikathādaraṃ;
::

::gathalast
Sayāpesi manuññamhi, sayane sādhu santhate.
::

::hangnum
168\.
::

::gatha1
Ete neva niyāmena, katipāhaṃ nīvāsiya;
::

::gathalast
Ñatvā taṃ jātavissāsaṃ, sukhitaṃ piṇitindriyaṃ.
::

::hangnum
169\.
::

::gatha1
‘‘Rañño dinna’’nti vatvāna, khajjabhojjādikaṃ adā;
::

::gathalast
Dvattikkhattuṃ nisedhetvā, tena’jjhiṭṭho namaggahi.
::

::hangnum
170\.
::

::gatha1
Bhūpālena kamenā’si, vissattho’tiva bhūmipo;
::

::gathalast
Matoti sutvā tassā-si hadayaṃ phalitaṃ dvidhā.
::

::hangnum
171\.
::

::gatha1
Evaṃ {pb:M:0.0240} roge tikicchesi, rājā sārīramānase;
::

::gathalast
Ṭhapesi vejje dīpassa, tikacchattha manāgate.
::

::hangnum
172\.
::

::gatha1
Pañcavīsatihatthena, pāsāde nopasobhitaṃ;
::

::gathalast
Mahāvihāremoravha-pariveṇamakārayi.
::

::hangnum
173\.
::

::gatha1
Samaṇaṃ goḷapānuñca, adā gāmadvayaṃ tahiṃ;
::

::gathalast
Dhammaghāsaka bhikkhūnaṃ, bhoge kappiyakārake.
::

::hangnum
174\.
::

::gatha1
Vihāre pariveṇe ca, sampanna catupaccaye;
::

::gathalast
Vāpiyo dānasālāyo, paṭimāyoca kārayi.
::

::hangnum
175\.
::

::gatha1
Tasseva rañño rajjamhi, mahādhammakathīyati;
::

::gathalast
Suttāni parivattesi, sīhaḷāyaniruttiyā.
::

::hangnum
176\.
::

::gatha1
Abhīti puttā tassā’suṃ, sūrāviraṅgarūpino;
::

::gathalast
Asītiyā sāvakānaṃ, nāmakāyipadassanā.
::

::hangnum
177\.
::

::gatha1
Sāriputtādināmehi, puttehi parivārito;
::

::gathalast
Buddhadāso sasambuddha-rājāviya virocatha.
::

::hangnum
178\.
::

::gatha1
Evaṃ katvā hitaṃdīpa-vīsīnaṃ tidivaṃ gato;
::

::gathalast
Vasse ekūnatiṃsamhi, buddhadāso narādhipo.
::

::hangnum
179\.
::

::gatha1
Tato jeṭṭhasuto tassa, upatisso’si bhūpati;
::

::gathalast
Sabbarājaguṇopeso, niccasīlo mahādayo.
::

::hangnum
180\.
::

::gatha1
Dasāpuññakriyāhitvā, dasapuññakriyā’dīyi;
::

::gathalast
Rājadhammeca pūresi, rājapāramitā dasa.
::

::hangnum
181\.
::

::gatha1
Gaṇhi saṅgahavatthūhi, cathūhi ca catuddisaṃ;
::

::gathalast
Mahāpāḷimhi dāpesi, rājārājānubhojanaṃ.
::

::hangnum
182\.
::

::gatha1
Uttaramhi disābhāge, cetiyamhā tu maṅgalā;
::

::gathalast
Thūpañca paṭimāgehaṃ, paṭimañcā’pi kārayi.
::

::hangnum
184\.
::

::gatha1
Karonto tañca so rājā, mākhijjantu janā iti;
::

::gathalast
Kārāpesi kumārehi, dāpetvā guḷakaṇḍulaṃ.
::

::hangnum
185\.
::

::gatha1
Rājuppalavhayaṃ {pb:M:0.0241} gijjha-kūṭaṃ pokkharapāsayaṃ;
::

::gathalast
Vālāhassañca ambuṭṭhiṃ, goṇḍigomamhi vāpikaṃ.
::

::hangnum
186\.
::

::gatha1
Vihāraṃ khaṇḍarājiñca, vāpiyo ca thirodikā;
::

::gathalast
Appamāṇāni puññāni, kārāpesi tahiṃ tahiṃ.
::

::hangnum
187\.
::

::gatha1
Vassāmānepi so vasse, sayane sannisinnako;
::

::gathalast
Kevalaṃ pariṇāmesi, rattiṃ ‘‘khedo janassī’’ti.
::

::hangnum
188\.
::

::gatha1
Ñatvā amacco taṃ netvā, uyyānaṃ jādayīgharaṃ;
::

::gathalast
Evaṃ paṭicca attānaṃ, dukkhaṃ nākāsi pāṇinaṃ.
::

::hangnum
189\.
::

::gatha1
Kāle tassā’sī dukkhitta-rogadukkhehi pīḷito;
::

::gathalast
Dīpo dīpo pamopāpa-tamaso so sumānaso.
::

::hangnum
190\.
::

::gatha1
Bhikkhū pucchittha’’kiṃbhante, dubbhikkhādibhayaddite;
::

::gathalast
Loke lokahitaṃ natthi, kataṃ kiñci mahesīnā.
::

::hangnum
191\.
::

::gatha1
Gahghārohaṇasuttassa, uppattiṃtassa niddisuṃ;
::

::gathalast
Sutvā taṃ sabbasovaṇṇaṃ, bimbaṃ sambuddhadhātuno.
::

::hangnum
192\.
::

::gatha1
Katvā satthusilāpattaṃ, sodakaṃ pāṇisampuṭe;
::

::gathalast
Ṭhapetvā tassa te rūpa-māropetvā mahārathaṃ.
::

::hangnum
193\.
::

::gatha1
Sayaṃ sīlaṃ samādāya, samādetvā mahājanaṃ;
::

::gathalast
Mahādānaṃ pavattetvā, abhayaṃ tambapāṇinaṃ.
::

::hangnum
194\.
::

::gatha1
Alaṅkatvā ca nagaraṃ, devalokamanoharaṃ;
::

::gathalast
Dīpavāsīhi sabbehi, bhikkhūhi parivārito.
::

::hangnum
195\.
::

::gatha1
Otarittha mahāvīthiṃ, bhikkhū tattha samāgatā;
::

::gathalast
Bhaṇantā ratanaṃ suttaṃ, siñcamānā jalaṃ tathā.
::

::hangnum
196\.
::

::gatha1
Rājagehantike vīti-magge pākārasantike;
::

::gathalast
Vicariṃsu tiyāmante, kurumānā padakkhiṇaṃ.
::

::hangnum
197\.
::

::gatha1
Bhijjamāne’ruṇe vassi, mahāmegho mahītale;
::

::gathalast
Rogāturāca sabbepi, sukhitākaṃsu ussavaṃ.
::

::hangnum
198\.
::

::gatha1
‘‘Yadā dubbhikkharogādi-bhayaṃ dīpamhi hessati;
::

::gathalast
Evameva karontū’’ti, niyojesi narādhipo.
::

::hangnum
199\.
::

::gatha1
Āruḷho {pb:M:0.0242} cetiyaṃ kunta-kipillādimavekkhiya;
::

::gathalast
Pucchitvā morapiñcena, ‘‘saṇikaṃ yantuvanaṃti ca.
::

::hangnum
200\.
::

::gatha1
Saṅkhaṃ sodakamādāya, caratā’sanadhovane;
::

::gathalast
Dakkhiṇaparitoṇamhi, kāretvā rājagehato.
::

::hangnum
201\.
::

::gatha1
Uposathagharaṃ buddha-paṭimāgeha meva ca;
::

::gathalast
Pākārena parikkhittaṃ, uyyānañca manoramaṃ.
::

::hangnum
202\.
::

::gatha1
Cātuddasiṃpañcadasiṃ, yā ca pakkhassa aṭṭhamī;
::

::gathalast
Pāṭihāriyapakkhañca, aṭṭhaṅgasamupāgataṃ.
::

::hangnum
203\.
::

::gatha1
Uposathaṃsamādāya, sāpadānaṃ tahaṃ vasī;
::

::gathalast
Yāvajīvañca so bhuñji, mahāpāḷimhi bhojanaṃ.
::

::hangnum
204\.
::

::gatha1
Carantocakalandāna muyyāne bhattamattano;
::

::gathalast
Katvā nivāpaṃ dāpesi, tadajjāpi ca vattati.
::

::hangnum
205\.
::

::gatha1
Coraṃ vajjamupanītaṃ, disvā saṃviggamānaso;
::

::gathalast
Chavaṃ susānaṃ ānetvā, khipitvā lohakumbhiyaṃ.
::

::hangnum
206\.
::

::gatha1
Datvā dhamaṃ palāpetvā, coraṃ rattiyamuggate;
::

::gathalast
Sūriye kujjhito coraṃ-viyajhāpayi taṃ chavaṃ.
::

::hangnum
207\.
::

::gatha1
Akā dīpamhi sabbesaṃ, cetiyānaṃ mahāmahaṃ;
::

::gathalast
Thūpārāme ca thūpassa, hemacumbaṭakañcukaṃ.
::

::hangnum
208\.
::

::gatha1
Dvācattālīsavassāni, katvā vañcuṃkhaṇampiso;
::

::gathalast
Katvā puññamupāgañchi, devarājasahabyataṃ.
::

::hangnum
209\.
::

::gatha1
Rañño tassa kaniṭṭhena, mahānāmena vallabhā;
::

::gathalast
Devī satthaṃ nipātetvā, tamaṭhānamhi mārayi.
::

::hangnum
210\.
::

::gatha1
Pabbajitkā kaniṭṭho so, jīvamānamhi bhātari;
::

::gathalast
Hate rājini bhītāya, āvattitvā’si bhūpati.
::

::hangnum
211\.
::

::gatha1
Mahesiṃattano’kāsi, mahesiṃ bhātughātiniṃ;
::

::gathalast
Gilānasālā kāresi, mahāpāḷiñca vaḍḍhayi.
::

::hangnum
212\.
::

::gatha1
Lohadvāra {pb:M:0.0243} ralaggāma-koṭipassavanavhaye;
::

::gathalast
Tayo vihāre katvā’dā, bhikkhūnamabhayuttare.
::

::hangnum
213\.
::

::gatha1
Vihāraṃ kārayitvāna, dhumarakkhamhi pabbate;
::

::gathalast
Mahesiyā nayenā’dā, bhikkhūnaṃ theravādīnaṃ.
::

::hangnum
214\.
::

::gatha1
Navakammañca jiṇṇesu, vihāresu sakārayi;
::

::gathalast
Dānasīlarato vatthu-pūjako ca ahu sadā.
::

::hangnum
215\.
::

::gatha1
Bodhimaṇḍasamīpamhi, jāto brohmaṇamāṇavo;
::

::gathalast
Vijjāsippakalāvedī, tīsu vedesu pārago.
::

::hangnum
216\.
::

::gatha1
Sammāviññātasamayo, sabbavādavisārado;
::

::gathalast
Vādatthi jambudīpamhi, āhiṇḍanto pavādiko.
::

::hangnum
217\.
::

::gatha1
Vihāramekaṃ āgamma, rattiṃ pātañjalaṃ mataṃ;
::

::gathalast
Parivattesi sampuṇṇa-padaṃ suparimaṇḍalaṃ.
::

::hangnum
218\.
::

::gatha1
Tattheko revatonāma, mahāthero vijāniya;
::

::gathalast
‘‘Mahāpañño ayaṃ sattho, dametuṃ vaṭṭatī’’ti so.
::

::hangnum
219\.
::

::gatha1
‘‘Ko nu gadrabharāvena, viravanto’’ti abravi;
::

::gathalast
‘‘Gadrabhānaṃ rave atthaṃ, kiṃ jānāsī’’ti āhataṃ.
::

::hangnum
220\.
::

::gatha1
‘‘Ahaṃ jāne’’ti vuttoso, otāresi sakaṃ mataṃ;
::

::gathalast
Vuttaṃ vuttaṃ viyākāsi, virodhampi ca dassayi.
::

::hangnum
221\.
::

::gatha1
‘‘Tenahi tvaṃ sakavāda-motārehī’’ti codito;
::

::gathalast
Pāḷimāhā’bhidhammassa, atthamassa na so’migā.
::

::hangnum
222\.
::

::gatha1
Āha kasse’samanto’ti, buddhamanto’ti sobravi;
::

::gathalast
‘‘Dehi me ta’’nti vuttehi, ‘‘gaṇhu pabbajjataṃ’’iti.
::

::hangnum
223\.
::

::gatha1
Mantatthī pabbajitvāso, uggaṇhi piṭakattayaṃ;
::

::gathalast
‘‘Ekāyano ayaṃ maggo’’, iti pacchā tamaggahi.
::

::hangnum
224\.
::

::gatha1
Buddhassa viya gambhīra-ghosattātaṃ viyākaruṃ;
::

::gathalast
‘‘Buddhaghoso’’ti ghosohi, buddho viya mahītale.
::

::hangnum
225\.
::

::gatha1
Tattha ñāṇodayaṃ nāma, katvā makaraṇaṃ tadā;
::

::gathalast
Dhammasaṅgaṇīyā’kāsi, kacchaṃ so aṭṭhasāliniṃ.
::

::hangnum
226\.
::

::gatha1
Patittaṭṭhakathañceva{pb:M:0.0244}, kārāmārabhibuddhimā;
::

::gathalast
Taṃ disvā revato thero, idaṃ vacanamabruvi.
::

::hangnum
227\.
::

::gatha1
Pāḷimattaidhānitaṃ, natthi aṭṭhakathā idha;
::

::gathalast
Tathācariyavādā ca, bhinnarūpā na vijjare.
::

::hangnum
228\.
::

::gatha1
Sīhaḷāṭṭhakathā suddhā, mahindena matīmatā;
::

::gathalast
Saṃgītittayamāruḷaṃ, sammāsambuddhadesitaṃ.
::

::hangnum
229\.
::

::gatha1
Sāriputtādigītañca, kathāmaggaṃ samekkhiya;
::

::gathalast
Ekā sīhaḷabhāsāya, sīhaḷesu pavattati.
::

::hangnum
230\.
::

::gatha1
Taṃ tattha gantvā sutvā taṃ, māgadhānaṃ niruttiyā;
::

::gathalast
Parivattesi sā hoti, sabbalokahitā vahā.
::

::hangnum
231\.
::

::gatha1
Evaṃ vutto pasanno so, nikkhamitvā tatoimaṃ;
::

::gathalast
Dīpamāgā imasseva, raññokāle mahāmati.
::

::hangnum
232\.
::

::gatha1
Mahāvihāraṃ sampatto, vihāraṃ sabbasādhūnaṃ;
::

::gathalast
Mahāpadhānagharaṃ gantvā, saṅghapālassa santikā.
::

::hangnum
233\.
::

::gatha1
Sīhaḷaṭṭhakathā suddhā, theravādañca sabbaso;
::

::gathalast
‘‘Dhammasāmissa esova, adhippāyo’’ti nicchiya.
::

::hangnum
234\.
::

::gatha1
Tattha saṅghaṃ samānetvā, ‘‘kātumaṭṭhakathāmama;
::

::gathalast
Potthake detha sabbe’’ti, āha vīmaṃsituṃ sataṃ.
::

::hangnum
235\.
::

::gatha1
Saṅgho gāthādvayaṃ tassā-dāsi ‘‘sāmattiyaṃ tava;
::

::gathalast
Ettha dassehi taṃ disvā, sabbe demā’’ti potthake.
::

::hangnum
236\.
::

::gatha1
Piṭakattayamettheva, saddhimaṭṭhakathāya so;
::

::gathalast
Visuddhimagga nāmākā, saṅgahetvā samāsato.
::

::hangnum
237\.
::

::gatha1
Tato saṅghaṃ samuhetvā, sambuddhamatakovidaṃ;
::

::gathalast
Mahābodhisamīpamhi, so taṃ vācetumārabhi.
::

::hangnum
238\.
::

::gatha1
Devatā tassa nepuññaṃ, pakāsetuṃ mahājane;
::

::gathalast
Chādesuṃ potthakaṃso’yi, dvattikkhattumpi taṃ akā.
::

::hangnum
239\.
::

::gatha1
Vācetuṃ tatiye vāre, potthake samudāhaṭe;
::

::gathalast
Potthakadvayamaññampi, saṇṭhāpesuṃ tahiṃ marū.
::

::hangnum
240\.
::

::gatha1
Vācayiṃsu {pb:M:0.0245} tadābhikkhū, potthakattaya mekato;
::

::gathalast
Ganthato atthato cāpi, pubbāparavasena vā.
::

::hangnum
241\.
::

::gatha1
Theravādehi pāḷihi, padehi byañjanehi ca;
::

::gathalast
Aññatthattamahūneva, potthatthakesupi tīsupi.
::

::hangnum
242\.
::

::gatha1
Atha ugghosayi saṅgho, tuṭṭhahaṭṭho tisesato;
::

::gathalast
‘‘Nissaṃsayā’yaṃ metteyyo’’, iti vatvā punappunaṃ.
::

::hangnum
243\.
::

::gatha1
Saddhimaṭṭhakathāyā’dā, potthake piṭakattaye;
::

::gathalast
Ganthakāre vasanto so, vihāre durasaṅkare.
::

::hangnum
244\.
::

::gatha1
Parivattesi sabbāpi, sīhaḷaṭṭhakathā tadā;
::

::gathalast
Sabbesaṃ mūlabhāsāya, māgadhāya niruttiyā.
::

::hangnum
245\.
::

::gatha1
‘‘Sattānaṃ sabbabhāsānaṃ, sā ahosi hitāvahā;
::

::gathalast
Theriyā cariyāsabbe, pāḷiṃviya tamaggayhaṃ.
::

::hangnum
246\.
::

::gatha1
Atha kattabbakiccesu, gahetu pariniṭṭhitiṃ;
::

::gathalast
Vandituṃ so mahābodhiṃ, jambudīpamupāgami.
::

::hangnum
247\.
::

::gatha1
Sutvā dvāvīsavassāni, mahānāmo mahāmahiṃ;
::

::gathalast
Katvā puññāni citrāni, yathā kammamugāgami.
::

::hangnum
248\.
::

::gatha1
Sabbe’pe te dharaṇīpatayo maccumaccetumante,
::

::gatha2
No sakkhiṃ sūpacitasukhabalāsādhu sampannabhogo;
::

::gatha3
Evaṃ sabbe nidhanavasagā honti sattā’ti niccaṃ,
::

::gathalast
Rāgaṃ sammā vinayatudhane jīvite cāpi dhīmā.
::

::centre
Sujanappasādasaṃvegatthāya kate mahāvaṃse
::

::centre
Pañcarājako nāma
::

::centre
Sattatiṃsatimo paricchedo.
::

### Aṭṭhatiṃsatima pariccheda

#### Dasarājako

::hangnum
1\.
::

::gatha1
Mahānāma {pb:M:0.0246} suto āsi, damiḷī kucchisambhavo;
::

::gathalast
Sotthiseno, tathāsaṅgho-dhītā cā’si mahesiyā.
::

::hangnum
2\.
::

::gatha1
Sotthiseno tadā rajjaṃ, patvā saṅghayanāsito;
::

::gathalast
Tasmiṃyeva dine bheriṃ, carāpetvā tadā tu sā.
::

::hangnum
3\.
::

::gatha1
Attano sāmikassadā, chattaggāhakajantuno;
::

::gathalast
Chattaggāhakavāpiṃ so, katvā saṃvacchare mato.
::

::hangnum
4\.
::

::gatha1
Atha macco mahāpañño, sahāyo tassa taṃ mataṃ;
::

::gathalast
Antovatthumhi jhāpetvā, vīhicoraṃ mahābalaṃ.
::

::hangnum
5\.
::

::gatha1
Rajjayoggoti cintetvā, katvā taṃ bhūpatiṃ raho;
::

::gathalast
Antoyeva nivāsetvā, rājā rogāturo iti.
::

::hangnum
6\.
::

::gatha1
Yasaṃ rajjaṃ vicāresi, chaṇe patte mahājanā;
::

::gathalast
Rājā ce atthi amhehi, saddhiṃ metūti ghosayuṃ.
::

::hangnum
7\.
::

::gatha1
Taṃ sutvā narapālo so, sabbalaṅkāramaṇḍito;
::

::gathalast
Samānaṃte mahānāge, nesayoggā mamā’tiso.
::

::hangnum
8\.
::

::gatha1
Dāṭṭhādhātugharaṭhāne, suvā nāgaṃ samādisi;
::

::gathalast
Rañño āṇāti vutte so, agā āruyha taṃ puraṃ.
::

::hangnum
9\.
::

::gatha1
Katvā padakkhiṇaṃ gantvā, pācinadvārato bahi;
::

::gathalast
Paṭhame cetiyaṭhāne, dhātunāgaṃ samappayi.
::

::hangnum
10\.
::

::gatha1
Mahācetittaye hatthi-pākāre’kāsi toraṇaṃ;
::

::gathalast
Mittaseno bahuṃ puññaṃ, katvā vassena so cuto.
::

::hangnum
11\.
::

::gatha1
Mittasenaṃ raṇe hantvā, damiḷo paṇḍunāmako;
::

::gathalast
Āgato paratīramhā, laṅkārajjamakārayi.
::

::hangnum
12\.
::

::gatha1
Janā kulīnā sabbepi, rohaṇaṃ samupāgatā;
::

::gathalast
Oragaṅgāya isseraṃ, damiḷā eva kappayuṃ.
::

::hangnum
13\.
::

::gatha1
Ye {pb:M:0.0247} subhassa balaṭṭhassa, bhītāmoriyavaṃsajā;
::

::gathalast
Balāyitvā narāvāsaṃ, kappayiṃsu tahiṃ tahiṃ.
::

::hangnum
14\.
::

::gatha1
Tesamaññatamo nandi-vāpi gāme kuṭimbako;
::

::gathalast
Dhātusenavhayo āsi, dāṭhānāmo ca taṃ suto.
::

::hangnum
15\.
::

::gatha1
Gāme ambilayāgumhi, vasaṃ putte duve labhi;
::

::gathalast
Dhātusenaṃ silātissa-bodhiṃca sampajātike.
::

::hangnum
16\.
::

::gatha1
Mātuso dariyo tesaṃ, saddho pabbajja vattati;
::

::gathalast
Dīghasandakatāvāse, dhātusenāpi māṇavo.
::

::hangnum
17\.
::

::gatha1
Santike tassa pabbajja-rukkhamūlamhi ekadā;
::

::gathalast
Sajjhāyati pavissittha, megho nāgotupassiya.
::

::hangnum
18\.
::

::gatha1
Parikkhipitvā bhogehi, chādayitvā phaṇena ca;
::

::gathalast
Potthakañca kumārañca, rakkhitaṃ passi mātulo.
::

::hangnum
19\.
::

::gatha1
Sīse ākiri saṅkāraṃ, tassa ruṭṭho paroyati;
::

::gathalast
Tasmiṃ cittaṃ na dūsesi, tampi disvāna mātulo.
::

::hangnum
20\.
::

::gatha1
Uttamo vata’yaṃ satto, rājā hessati nicchayaṃ;
::

::gathalast
Rakkhitabbo’ti ādāya, taṃ vihāramupāgato.
::

::hangnum
21\.
::

::gatha1
Goṇisādi vihāre’yaṃ, kattabbo nītimā iti;
::

::gathalast
Sikkhāpesi kumāraṃ taṃ, paṇḍuko taṃ vijāniya.
::

::hangnum
22\.
::

::gatha1
Gaṇhathetantipesesi, sevake tassārattiyaṃ;
::

::gathalast
Disvāna supinaṃ thero, nīharittha kumārakaṃ.
::

::hangnum
23\.
::

::gatha1
Tasmiṃ nikkhantamattamhi, sevakaṃ parivāriya;
::

::gathalast
Pariveṇe na passiṃsu, tato nikkhamma te ubho.
::

::hangnum
24\.
::

::gatha1
Dakkhiṇasmiṃ disābhāge, goṇa nāmaṃ mahānadiṃ;
::

::gathalast
Patvā sampuṇṇamaṭṭhaṃsu, gantukāmāpi vegasā.
::

::hangnum
25\.
::

::gatha1
Yathā nadiyaṃ vāreti, amhe taṃ tvampi vāraya;
::

::gathalast
Vāpiṃgahetvā etthe’ti, vatvā thero tadā nadiṃ.
::

::hangnum
26\.
::

::gatha1
Otaritthakumārena, saddhiṃ disvāna te ubho;
::

::gathalast
Nāgarājā tadā eko, piṭṭhiṃ pādāsi tena so.
::

::hangnum
27\.
::

::gatha1
Uttaritvā kumāraṃ taṃ, netvā paccantamāvasaṃ;
::

::gathalast
Laddhā khīrodanaṃ sutvā, sesaṃ pattena tassa’dā.
::

::hangnum
28\.
::

::gatha1
Cittakārena {pb:M:0.0248} theramhi, bhattaṃ pakkhippa bhūmiyaṃ;
::

::gathalast
Bhuñji theropi taṃ jāni, bhuñja te yaṃ mahiṃ iti.
::

::hangnum
29\.
::

::gatha1
Paṇḍurājāpi katvāna, rajjaṃ vassamhi pañcame;
::

::gathalast
Cuto putto pipārindo, tatiyo tassa bhātuko.
::

::hangnum
30\.
::

::gatha1
Kaṇiṭṭho khuddapārindo, kubbaṃ rajjaṃ mahāmahiṃ;
::

::gathalast
Dhātusenānuge sabbe, viheṭhesi mahājane.
::

::hangnum
31\.
::

::gatha1
Saṅgahetvā jane sādhu-seno yujjittha rājinā;
::

::gathalast
So soḷasahi vassehi, puññapāpakaromato.
::

::hangnum
32\.
::

::gatha1
Niritaro tato āsi, rājāmāsadvayena taṃ;
::

::gathalast
Dhātuseno vināsesi, tena katvā mahāhavaṃ.
::

::hangnum
33\.
::

::gatha1
Hate tasmiṃ mahīpāle, dāṭhiyo damiḷo tato;
::

::gathalast
Rājā vassattha ye hutvā, dhātusenahatotato.
::

::hangnum
34\.
::

::gatha1
Piṭṭhiyo damiḷo satta-māsena nidhanaṃ gato;
::

::gathalast
Dhātusenena yujjhitvā, vaṃso pacchijji dāmiḷo.
::

::hangnum
35\.
::

::gatha1
Athā’si rājālaṅkāyaṃ, dhātuseno irādhipo;
::

::gathalast
Bhātarā saha dīpamhi, damiḷe dīpaghātake.
::

::hangnum
36\.
::

::gatha1
Upāyehi anekeyi, ekavīsappamāṇake;
::

::gathalast
Khandhavāre nivesetvā, katvā yuddhamasesato.
::

::hangnum
37\.
::

::gatha1
Sodhetvā mediniṃ sādhu, katvā ca sukhitaṃjanaṃ;
::

::gathalast
Sāsanañca yathāṭhāne, ṭhapesi paranāsitaṃ.
::

::hangnum
38\.
::

::gatha1
Damiḷe ye’nuvattiṃsu, kulīnā kulagāmavā;
::

::gathalast
Te maṃ vā sāsanaṃ vā no, rakkhiṃsū’ti pakuppiya.
::

::hangnum
39\.
::

::gatha1
Tesaṃ gāme gahetvāna, gāme svākāsirakkhake;
::

::gathalast
Rohaṇā’gamma te sabbe, kulīnā tamupaṭṭhahuṃ.
::

::hangnum
40\.
::

::gatha1
Tesaṃ sakkārasammānaṃ, yathāyogamakāsi so;
::

::gathalast
Amacce attano dukkha-sahāyecā’bhi tosayi.
::

::hangnum
41\.
::

::gatha1
Bandhāpetvā mahāgaṅgaṃ, kedāre’kā thirodake;
::

::gathalast
Mahāpāḷamhi bhikkhūnaṃ, sālibhattañca dāpayi.
::

::hangnum
42\.
::

::gatha1
Paṅgurogā turaṭṭānaṃ, sālāyokāsi buddhimā;
::

::gathalast
Kāḷavāpiṃca gaṇhitvā, bandhi goṇaṃ mahānadiṃ.
::

::hangnum
43\.
::

::gatha1
Mahāvihāraṃ {pb:M:0.0249} katvāna, pantiyuttamanākulaṃ;
::

::gathalast
Tathā bodhigharañceva, dassaneyya makārayi.
::

::hangnum
44\.
::

::gatha1
Bhikkhavo paritosetvā, paccayehi catūhipi;
::

::gathalast
Dhammāsoko’va sokāsi, saṅgahaṃ piṭakattaye.
::

::hangnum
45\.
::

::gatha1
Aṭṭhārasavihāre ca, theriyāna makārayi;
::

::gathalast
Sampannabhoge dīpamhi, aṭṭhārasa ca vāpiyo.
::

::hangnum
46\.
::

::gatha1
Kāḷavāpī vihāro ca, koṭipassāvanāmako;
::

::gathalast
Dakkhiṇa girināmo ca, vihāro vaḍḍhamānako.
::

::hangnum
47\.
::

::gatha1
Paṇṇavallakabhūto ca, bhallātakasanāmako;
::

::gathalast
Pāsāṇasinne desamhi, dhātuseno ca pabbato.
::

::hangnum
48\.
::

::gatha1
Maṃ gano thūpaviṭṭhi ca, dhātusenopi uttare;
::

::gathalast
Pācina kambaviṭṭhi ca, tathā antarame giri.
::

::hangnum
49\.
::

::gatha1
Antāḷi dhātuseno ca, kassapiṭṭhika pubbako;
::

::gathalast
Rohaṇedāyagāmo ca, sālavāṇo vibhīsano.
::

::hangnum
50\.
::

::gatha1
Vihāro bhallivāṇo ca, aṭṭhārasanaruttamo;
::

::gathalast
Pādūlakaṃ hambalaṭṭhi, mahādatthādivāpi yo.
::

::hangnum
51\.
::

::gatha1
Khuddake ca vihāreso, aṭṭhārasanaruttamo;
::

::gathalast
Vāpīyo ca tathākatvā, tesameva tu dāpayi.
::

::hangnum
52\.
::

::gatha1
Pañcavīsati hatthañca, mayūrapariveṇakaṃ;
::

::gathalast
Haritvā’kāsipāsāda-mekavīsati hatthakaṃ.
::

::hangnum
53\.
::

::gatha1
Kumārasenassa’petvā, pubbabhogaṃ visodhayi;
::

::gathalast
Kāḷavāpimmibhāgaddhaṃ, khettānañca satadvayaṃ.
::

::hangnum
54\.
::

::gatha1
Loha pāsadake jiṇṇe, navakammamakārayi;
::

::gathalast
Mahāthūpesu chattāni, tīsu jiṇṇāni kārayi.
::

::hangnum
55\.
::

::gatha1
Devānaṃpiyatissena, kataṃ bodhimahaṃ viya;
::

::gathalast
Sinhānapūjaṃ bodhissa, varabodhissa kārayi.
::

::hangnum
56\.
::

::gatha1
Dhāvanā lobhanāvāyo, tattha pūjesi soḷasa;
::

::gathalast
Alaṅkāraṃ munindassa, abhisekañca kārayi.
::

::hangnum
57\.
::

::gatha1
Mahābodhi patiṭṭhānā, oraṃ laṅkāya bhūmipā;
::

::gathalast
Yāva dvādasamaṃ vassaṃ, bodhipūjamakārayuṃ.
::

::hangnum
58\.
::

::gatha1
Mahāmahindattherassa{pb:M:0.0250}, kāretvā paṭibimbakaṃ;
::

::gathalast
Therassā’lāhanaṃ netvā, kātuṃ pūjaṃ mahārahaṃ.
::

::hangnum
59\.
::

::gatha1
Datvā sahassaṃ dīpetuṃ, dīpavaṃsaṃ samādisi;
::

::gathalast
Ṭhitānaṃ tattha bhikkhūnaṃ, dātuñcāṇāpayiguḷaṃ.
::

::hangnum
60\.
::

::gatha1
Bhikkhussa attano sīse, saṅkārokiraṇaṃ saraṃ;
::

::gathalast
Lābhaṃ nādāsi vutthassa, pariveṇassa attano.
::

::hangnum
61\.
::

::gatha1
Phātikammaṃ bahuṃ’kāsi, vihāre abhayuttare;
::

::gathalast
Silāsatthussa kāresi, mandirañca samaṇḍapaṃ.
::

::hangnum
62\.
::

::gatha1
Buddha dāsakatenette, naṭṭhe’nagghamaṇi dvayaṃ;
::

::gathalast
Akāsi nettaṃ satthussa, raṃsi cūḷāmaṇiṃtathā.
::

::hangnum
63\.
::

::gatha1
Maṇihi ghananīlehi, kesā vattaṃ sumuttamaṃ;
::

::gathalast
Hemapaṭṭaṃ tathevuṇṇa-lomaṃ sovaṇṇa cīvaraṃ.
::

::hangnum
64\.
::

::gatha1
Pādajālaṃ suvaṇṇassa, padumaṃ dīpamuttamaṃ;
::

::gathalast
Nānārāgambaraṃ tattha, pūjayittha asaṃkhiyaṃ.
::

::hangnum
65\.
::

::gatha1
Akāsi paṭimā gehe, bahumaṅgalacetiye;
::

::gathalast
Bodhisatte tathā’kāsi, kāḷaselassa satthuno.
::

::hangnum
66\.
::

::gatha1
Upasumbhavhayassāpi, lokanāthassa kārayi;
::

::gathalast
Raṃsīcūḷāmaṇiñceva, abhisekavhayassa ca.
::

::hangnum
67\.
::

::gatha1
Buddhabimbassa kāresi, pubbe vuttaṃ piḷandhanaṃ;
::

::gathalast
Vāmapassamhi bodhissa, bodhisattagharaṃ tathā.
::

::hangnum
68\.
::

::gatha1
Metteyyassa ca kāresi, sabbaṃ rājapiḷandhanaṃ;
::

::gathalast
Samantā yojane tassa, tadā rakkhañca yojayi.
::

::hangnum
69\.
::

::gatha1
Kārāpesi vihāresu, dhāturājavhapantiyo;
::

::gathalast
Tathā satasahassena, mahābodhigharaṃ varaṃ.
::

::hangnum
70\.
::

::gatha1
Thūpāramamhi thūpassa, pūjaṃ jiṇṇavisodhanaṃ;
::

::gathalast
Dāṭhā dhātugharecāpi, jiṇṇassa paṭisaṅkharaṃ.
::

::hangnum
71\.
::

::gatha1
Dāṭhādhātukaruṇḍañca, raṃsiñca ghanakoṭṭimaṃ;
::

::gathalast
Mahagghamanisaṃkiṇṇaṃ, suvaṇṇa padumāni ca.
::

::hangnum
72\.
::

::gatha1
Dāṭhādhātumhi pūjesi, pūjācākā asaṅkhiyā;
::

::gathalast
Cīvarādīni dāpesi, bhikkhūnaṃ dīpavāsinaṃ.
::

::hangnum
73\.
::

::gatha1
Kārāpetvā {pb:M:0.0251} vihāresu, navakammaṃ tahiṃ tahiṃ;
::

::gathalast
Pākāre ca gharetvā’kā, sudhākammaṃ manoharaṃ.
::

::hangnum
74\.
::

::gatha1
Mahācetittaye katvā, sudhākammaṃ mahārahaṃ;
::

::gathalast
Suvaṇṇachattaṃ kāresi, tathā vajiracumbaṭaṃ.
::

::hangnum
75\.
::

::gatha1
Mahāvihāre pāpena, mahāsenena nāsite;
::

::gathalast
Vasisuṃ dhammarucikā, bhikkhū cetiyapabbate.
::

::hangnum
76\.
::

::gatha1
Katvā ambatthalaṃ thera-vādānaṃ dātu kāmako;
::

::gathalast
Yācito tehi tesaṃ’va, adāsi dharaṇī pati.
::

::hangnum
77\.
::

::gatha1
Dātu paṭhānanāvañca, kāretvā kaṃsalohajaṃ;
::

::gathalast
Dānavaṭṭaṃ pavattesi, ambaṇebhi dvipañcahi.
::

::hangnum
78\.
::

::gatha1
Anto bahi ca kāretvā, nagarassa jinālaye;
::

::gathalast
Paṭimāyo ca pūjesi, dhammāsokasamo’samo.
::

::hangnum
79\.
::

::gatha1
Tassa puññāni sabbāni, vatthu paṭipadaṃ naro;
::

::gathalast
Ko hi nāma samatthoti, mukhamattaṃ nidassitaṃ.
::

::hangnum
80\.
::

::gatha1
Tassa puttaduve āsuṃ, kassapo bhinnamātiko;
::

::gathalast
Samānamātiko ceva, moggallāno mahabbalo.
::

::hangnum
81\.
::

::gatha1
Tathā pāṇasamā ekā, duhitā ca manoramā;
::

::gathalast
Bhāgineyyassa pādāsi, senāpaccañca tañca so.
::

::hangnum
82\.
::

::gatha1
Vinā dosena tāḷesi, kasāyūrusu so’pitaṃ;
::

::gathalast
Rājā disvāna duhitu-vatthaṃ lohitamakkhitaṃ.
::

::hangnum
83\.
::

::gatha1
Ñatvā taṃ mātaraṃ tassa, naggaṃ jhapesi kujjhiya;
::

::gathalast
Tatoppabhutiso baddha-vero saṅgamma kassapaṃ.
::

::hangnum
84\.
::

::gatha1
Rajje netaṃ palobhetvā, bhinditvā pituantare;
::

::gathalast
Saṅgahetvā janaṃ java-gāhaṃ gāhāpayī patiṃ.
::

::hangnum
85\.
::

::gatha1
Ussāpesi tato chattaṃ, kassapo pitupakkhiye;
::

::gathalast
Vināsetvā jane laddha-sabbapāpasahāyako.
::

::hangnum
86\.
::

::gatha1
Moggallāno tato tena,
::

::gatha2
Kātukāmo mahāhavaṃ;
::

::gatha3
Aladdha balatāya’gā,
::

::gathalast
Jambudīpa balatthiko.
::

::hangnum
87\.
::

::gatha1
Mahārajja {pb:M:0.0252} vināsena, viyogena ca sūnuno;
::

::gathalast
Baddhanāgāravāsena, dukkhitampi durādhipaṃ.
::

::hangnum
88\.
::

::gatha1
Dukkhāpetumapaññoso, āha kassaparājakaṃ;
::

::gathalast
Nidhi rājakulerāja-gutta te pitarā iti.
::

::hangnum
89\.
::

::gatha1
Ne’ti gutte na jānāsi, cittametassa bhūmipa;
::

::gathalast
Moggallānassa kāpeti, nidhiṃsoti tadabrūvi.
::

::hangnum
90\.
::

::gatha1
Sutvā taṃ kupito dūte, pāhesī pitusantikaṃ;
::

::gathalast
Ācikkhatu nidhiṭhāna-miti vatvā narādhamo.
::

::hangnum
91\.
::

::gatha1
Māretu amhe pāpassa, tassupāyo’ti cintiya;
::

::gathalast
Tuṇhī ahosi te gantvā, rājakassa nivedayuṃ.
::

::hangnum
92\.
::

::gatha1
Tato’tīva pakuppitvā, pesayittha punappunaṃ;
::

::gathalast
Sādhu disvā sahāyamme, nhatvāna kāḷavāpiyaṃ.
::

::hangnum
93\.
::

::gatha1
Parissāmīti cintetvā, āha dūte sace mamaṃ;
::

::gathalast
Kāḷavāpiṃsamāpeti, sakkā ñātunti te gatā.
::

::hangnum
94\.
::

::gatha1
Rañño āhaṃsu rājāpi, tuṭṭhahaṭṭho dhanatthiko;
::

::gathalast
Pesesi dūte datvāna, rathaṃ jiṇṇena vājinā.
::

::hangnum
95\.
::

::gatha1
Evaṃ gacchati bhūpāle, pājento rathiko rathaṃ;
::

::gathalast
Khādanto lājamassāpi, kiñci mattaṃ adāsi so.
::

::hangnum
96\.
::

::gatha1
Taṃ khāditvā pasīditvā, tasmiṃ pāṇamadā tadā;
::

::gathalast
Moggallānassa taṃ kātuṃ, saṅgahaṃ dvāranāyakaṃ.
::

::hangnum
97\.
::

::gatha1
Evaṃ sampattiyo nāma, calā vijjullatopamā;
::

::gathalast
Tasmā tāsu pamajjeyya, ko hi nāma sacetano.
::

::hangnum
98\.
::

::gatha1
Rājā etītisutvāna, thero so tassa soha do;
::

::gathalast
Laddhā māsodanaṃ maṃsaṃ, sāṇuṇañca varaṃ saraṃ.
::

::hangnum
99\.
::

::gatha1
Rājā roceti etanti, gopayitvā upāvisi;
::

::gathalast
Gantvā rājāpi vanditvā, ekamantamupāvisī.
::

::hangnum
100\.
::

::gatha1
Evaṃ nisinnā sampatta-rajjā viya ubhopi te;
::

::gathalast
Aññamaññā’bhilāpena, nibbāpesuṃ mahādaraṃ.
::

::hangnum
101\.
::

::gatha1
Bhojayitvāna taṃ thero, ovaditvā anekadhā;
::

::gathalast
Appamāde niyojesi, dassetvā lokadhammataṃ.
::

::hangnum
102\.
::

::gatha1
Tato {pb:M:0.0253} vāpī mupagamma, oggayhitvā yathā sukhaṃ;
::

::gathalast
Nhayitvā pivitvā ca, āhevaṃ rājasevake.
::

::hangnum
103\.
::

::gatha1
Ettakaṃ me dhanaṃ bho’ti, sutvā taṃ rājasevakā;
::

::gathalast
Āparitvā puraṃrañño, nivedesuṃ nirissaro.
::

::hangnum
104\.
::

::gatha1
Dhanaṃ rakkhati puttassa, dīpe bhindati mānuse;
::

::gathalast
Jīvanto’yaṃtī kujjhitvā, āṇāpesi camūpatiṃ.
::

::hangnum
105\.
::

::gatha1
Mārehi pitaraṃ meti, diṭṭhā piṭṭhīti verino;
::

::gathalast
Haṭṭhatuṭṭho tiruṭṭhoso, sabbālaṅkaramaṇḍito.
::

::hangnum
106\.
::

::gatha1
Rājānamupasaṅkamma, purato ca’ssa caṅkami;
::

::gathalast
Rājādisvā ca cintesi, pāpiyo’yaṃ mataṃ mama.
::

::hangnum
107\.
::

::gatha1
Kāyaṃ viya dukkhāpetvā, narakaṃ hetu micchati;
::

::gathalast
Rosuppādena tasseva, kiṃpuremi manorathaṃ.
::

::hangnum
108\.
::

::gatha1
Iti mettāyamāno taṃ, āha senāpatiṃ pati;
::

::gathalast
Moggallāne tvayiceva, ekacitto ahaṃ iti.
::

::hangnum
109\.
::

::gatha1
Hasaṃcālesi sīsaṃso, disvā taṃ jānibhūpati;
::

::gathalast
‘‘Nūna māreti ajjā’’ti, tadā sāhasikopi so.
::

::hangnum
110\.
::

::gatha1
Naggaṃ katvāna rājānaṃ, sasaṅkhalika bandhanaṃ;
::

::gathalast
Puratthābhimukhaṃ katvā, antobandhiya bhittiyaṃ.
::

::hangnum
111\.
::

::gatha1
Mattikāya vilimpesi, evaṃ disvāpi paṇḍito;
::

::gathalast
Ko hi rajjeyya bhogesu, jīvitepi yasepi vā.
::

::hangnum
112\.
::

::gatha1
Dhātuseno narindo so, evaṃ puttahato gato;
::

::gathalast
Aṭṭhārasahi vassehi, devarājassa santikaṃ.
::

::hangnum
113\.
::

::gatha1
Kāḷavāpī mayaṃ rājā, kārāpento samāhitaṃ;
::

::gathalast
Passitvā bhikkhumetantu, vuṭṭhāpetuṃ samādhito.
::

::hangnum
114\.
::

::gatha1
Asakkonto khipāpesi, paṃsuṃ bhikkhussa matthake;
::

::gathalast
Sandhiṭṭhiko vipākoyaṃ, tassa kammassa dīpito.
::

::hangnum
115\.
::

::gatha1
Dasāpite {pb:M:0.0254} rājavarā sabhogā,
::

::gatha2
Upāgamuṃ maccumukhaṃ sabhovā;
::

::gatha3
Aniccataṃ bhogavato dhane ca,
::

::gathalast
Disvā sapañño vibhavaṃ icche.
::

::centre
Sujanappasādasaṃvegatthāya kate mahāvaṃse
::

::centre
Dasarājako nāma
::

::centre
Aṭṭhatiṃsatiemā paricchedo.
::

### Ekūnacattālīsatima pariccheda

#### Rājadvayadīpano

::hangnum
1\.
::

::gatha1
Tato kassapanāmo so, pāpako narapālako;
::

::gathalast
Assa go pañcasūdañca, pesayitvāna bhātikaṃ.
::

::hangnum
2\.
::

::gatha1
Mārāpetuṃ asakkonto, bhīto sīhagiriṃ gato;
::

::gathalast
Durārohaṃ manussehi, sodhāpetvā samantato.
::

::hangnum
3\.
::

::gatha1
Pākārena parikkhippa, sīhākārena kārayi;
::

::gathalast
Tattha nisseṇi gehāni, tena taṃ nāmako ahū.
::

::hangnum
4\.
::

::gatha1
Saṃharitvā dhanaṃ tattha, nidahitvā sugopitaṃ;
::

::gathalast
Attano nihitānaṃ so, rakkhaṃ datvā tahiṃ tahiṃ.
::

::hangnum
5\.
::

::gatha1
Katvā rājagharaṃ tattha, dassaneyyaṃ manoramaṃ;
::

::gathalast
Dutiyālakamandaṃva, kuverova tahiṃ vasi.
::

::hangnum
6\.
::

::gatha1
Migāro nāma kāresi, senāpati sanāmakaṃ;
::

::gathalast
Pariveṇaṃ tathāgeha-mabhisekajinissa ca.
::

::hangnum
7\.
::

::gatha1
Tassābhisekaṃ yācitvā, silāsambuddhato’dhiraṃ;
::

::gathalast
Aladdhāsāmi no rajje, jānissāmīti saṇṭhahi.
::

::hangnum
8\.
::

::gatha1
Hutvā vippaṭisārī so, attanā katakammanā;
::

::gathalast
Muccissāmi kataṃ nu’ti, puññaṃ kāsi anappakaṃ.
::

::hangnum
9\.
::

::gatha1
Mahā {pb:M:0.0255} vatthuni kāresi, dvāresu nagarassa so;
::

::gathalast
Ambuyyāne ca kāresi, dīpe yojana yojane.
::

::hangnum
10\.
::

::gatha1
Issarasamaṇārāmaṃ, kāretvā pubbavatthuto;
::

::gathalast
Adhikaṃ bhogagāme ca, adhikaṃ tassa dāpayi.
::

::hangnum
11\.
::

::gatha1
Bodhi uppalavaṇṇā ca, tassāsuṃ dhītaro duve;
::

::gathalast
Vihārassa’ssa kāresi, nāmaṃ tāsañca attano.
::

::hangnum
12\.
::

::gatha1
Dente tasmiṃ na icchiṃsu, samaṇā theravādino;
::

::gathalast
‘‘Pitughātissa kamma’’nti, lokagārayha bhīruno.
::

::hangnum
13\.
::

::gatha1
Dātukāmosa tesaṃ’va, sambuddha paṭimāya’dā;
::

::gathalast
Bhikkhave adhivāsesuṃ, bhogo no satthuno iti.
::

::hangnum
14\.
::

::gatha1
Kathā niyyanti uyyāne, samīpe pabbatassa so;
::

::gathalast
Kārāpesi vihāraṃ so, tesaṃ nāmo tato ahu.
::

::hangnum
15\.
::

::gatha1
Adā dhammarucinaṃ taṃ, sampatta catupaccayaṃ;
::

::gathalast
Vihārañceva uyyānaṃ, disābhāgamhi uttare.
::

::hangnum
16\.
::

::gatha1
Bhattaṃ sanīrapakkaṃ so, bhuñjitvā dinnamitthiyā;
::

::gathalast
Sappiyuttaṃ manuññehi, sūpehi abhisaṅkhataṃ.
::

::hangnum
17\.
::

::gatha1
Manuññamidamayyānaṃ, dassamevanti tādisaṃ;
::

::gathalast
Bhattaṃ pādāsi bhikkhūnaṃ, sabbesañca sacīvaraṃ.
::

::hangnum
18\.
::

::gatha1
Uposathamadhiṭṭhāsi, appamaññañca bhāvayi,
::

::gathalast
Samādiyi dhutaṅge ca, likhāpesi ca potthake.
::

::hangnum
19\.
::

::gatha1
Paṭimādāna sālādiṃ, kārāpesi anappakaṃ;
::

::gathalast
Bhito so paralokamhā, moggallānā ca vattati.
::

::hangnum
20\.
::

::gatha1
Tato aṭṭhārase vasse, moggallāno mahābhaṭo;
::

::gathalast
Ādesena nigaṇṭhānaṃ, dvādasaggasahāya vā.
::

::hangnum
21\.
::

::gatha1
Jambudīpā idhāgamma, dese ambaṭṭhakolake;
::

::gathalast
Kuḷārī nāme bandhittha, vihāre balasañcayaṃ.
::

::hangnum
22\.
::

::gatha1
Rājā sutvā gahetvā taṃ, bhañjissāmiti nikkhami;
::

::gathalast
Nemittehi na sakkāti, vadantepi mahābalo.
::

::hangnum
23\.
::

::gatha1
Moggallānopi sannaddha balo sūrasahāya vā;
::

::gathalast
Gacchanto surasaṅgāmaṃ, devo viya sujampati.
::

::hangnum
24\.
::

::gatha1
Aññamaññaṃ {pb:M:0.0256} upāgamma, bhinnavelāva sāgarā;
::

::gathalast
Ārabhiṃsu mahāyuddhaṃ, balakāyā ubhopi te.
::

::hangnum
25\.
::

::gatha1
Kassapo purato disvā, mahantaṃ kaddamāsayaṃ;
::

::gathalast
Gantumaññena maggena, parivattesi dantinaṃ.
::

::hangnum
26\.
::

::gatha1
Disvā taṃ sāmikono’yaṃ, palāyati bhaṇe iti;
::

::gathalast
Balakāyo pabhijjittha, ‘‘diṭṭhaṃ piṭha’’nti ghosayuṃ.
::

::hangnum
27\.
::

::gatha1
Moggalāna balārājā, chetvā nikaraṇena so;
::

::gathalast
Sīsaṃ ukkhipiyā’kāsaṃ, churikaṃ kosiyaṃ khipi.
::

::hangnum
28\.
::

::gatha1
Katvā’ḷāhana kiccaṃ so, tassa kamme pasīdiya;
::

::gathalast
Sabbaṃso dhanamādāya, āgañchi nagaraṃ varaṃ.
::

::hangnum
29\.
::

::gatha1
Bhikkhū sutvā pavattiṃ taṃ, sunivatthā supārutā;
::

::gathalast
Sammajjitvā vihārañca, aṭṭhaṃsu paṭipāṭiyā.
::

::hangnum
30\.
::

::gatha1
Mahāmeghavanaṃ patvā, devarājāva nandanaṃ;
::

::gathalast
Mahāsena nivattetvā, hatthipākārato bahi.
::

::hangnum
31\.
::

::gatha1
Upasaṅkamma vanditvā, saṅghe tasmiṃ pasīdiya;
::

::gathalast
Chattattena saṅghaṃ pūjesi, saṅgho tasseva taṃ adā.
::

::hangnum
32\.
::

::gatha1
Taṃ ṭhānaṃ chattavaḍḍhīti, vohariṃsu tahiṃ kataṃ;
::

::gathalast
Pariveṇampi taṃ nāmaṃ, ahosi puramāgato.
::

::hangnum
33\.
::

::gatha1
Vihāre dvepi gantvāna, saṅghaṃ tatthā’bhivandiya;
::

::gathalast
Pāpuṇitvā mahārajjaṃ, lokaṃ dhammena pālayi.
::

::hangnum
34\.
::

::gatha1
Kuddho nīhari dāṭhaṃso, ghātakaṃ pituno mama;
::

::gathalast
Anuvattitvā maccāti, tena rakkhasa nāma vā.
::

::hangnum
35\.
::

::gatha1
Atirekasahassaṃ so, amaccānaṃ vināsayi;
::

::gathalast
Kaṇṇanāsādi chedesi, pabbājesi tathā bahū.
::

::hangnum
36\.
::

::gatha1
Tato sutvāna saddhamma-mupasanno sumānaso;
::

::gathalast
Mahādānaṃ pavattesi, megho viya mahītale.
::

::hangnum
37\.
::

::gatha1
Phussapuṇṇamīyaṃ dāna-manuvassaṃ pavattayi;
::

::gathalast
Tato paṭṭhāya taṃ dānaṃ, dīpe ajjāpi vattati.
::

::hangnum
38\.
::

::gatha1
Sopi sārathiko lāja-dāyako piturājino;
::

::gathalast
Ānetvā pitusande saṃ, moggallānassa dassayi.
::

::hangnum
39\.
::

::gatha1
Taṃ {pb:M:0.0257} disvā paridevitvā, pituno pema mattanī;
::

::gathalast
Vaṇṇetvā tassa pādāsi, dvāranāyakataṃ vibhū.
::

::hangnum
40\.
::

::gatha1
Senāpati migārohi, nivedetvā yathā vidhiṃ;
::

::gathalast
Abhiseka jinassā’kā, abhisekaṃ yathāruciṃ.
::

::hangnum
41\.
::

::gatha1
Sīhā’cale daḷhanāmaṃ, dāṭhā koṇḍaññakampi ca;
::

::gathalast
Vihāraṃ dhammarucinaṃ, sāgalinañca dāpayi.
::

::hangnum
42\.
::

::gatha1
Pabbatantu vihāraṃso, katvā therassa dāpayi;
::

::gathalast
Mahānāmasanāmassa, dīghasaṇḍa vihārake.
::

::hangnum
43\.
::

::gatha1
Rājinināmakañceva, katvā bhikkhunupassayaṃ;
::

::gathalast
Adā sāgalikānaṃ so, bhikkhunīnaṃ mahāmati.
::

::hangnum
44\.
::

::gatha1
Lambakaṇṇakagottopi, dāṭhā pabhuti nāmako;
::

::gathalast
Kassapassa upaṭhāne, koci nibbinna mānaso.
::

::hangnum
45\.
::

::gatha1
Gantā me reliyaṃ vaggaṃ,
::

::gatha2
Vāsaṃ tattheva kappayi;
::

::gatha3
Ahosi putto tasseko,
::

::gathalast
Silākā loti pissuto.
::

::hangnum
46\.
::

::gatha1
Sopi kassapato bhīto, ñātakena saha’ttano;
::

::gathalast
Moggallānena gantvāna, jambudīpatalaṃ ito.
::

::hangnum
47\.
::

::gatha1
Bodhipaṇḍavihārampi, pabbajjaṃ samupāgato;
::

::gathalast
Karonto saṅghakiccāni, sādaro so supesalo.
::

::hangnum
48\.
::

::gatha1
Ammaṃ saṅghassa pādāsi, saṅgho tasmiṃ pasīdiya;
::

::gathalast
Āha’mba sāmaṇero’ti, tena taṃ nāmako ahu.
::

::hangnum
49\.
::

::gatha1
So kesadhātuvaṃsamhi, vuttena vidhinā tato;
::

::gathalast
Kesadhātuṃ labhitvāna, tassa rajje idhā’nayi.
::

::hangnum
50\.
::

::gatha1
Tassa katvāna sakkāraṃ, gahetvā kesa dhātuyo;
::

::gathalast
Mahagghe nidahitvāna, karaṇḍe phalikumbhavhe.
::

::hangnum
51\.
::

::gatha1
Dīpaṅkarassa nāthassa, paṭimāya ghare vare;
::

::gathalast
Vaḍḍhetvā parihārena, mahāpūjaṃ pavattayi.
::

::hangnum
52\.
::

::gatha1
Mātulaṃ bhariyañca’ssa, katvā sovaṇṇayaṃ tahiṃ;
::

::gathalast
Ṭhapesi paṭimāyo ca, assa bimbañca cārukaṃ.
::

::hangnum
53\.
::

::gatha1
Kesadhātukaraṇḍañca{pb:M:0.0258}, chattaṃ ratanamaṇḍapaṃ;
::

::gathalast
Sāvakaggayuṃgaṃ vāḷa-bījaniñca sakārayi.
::

::hangnum
54\.
::

::gatha1
Parihārañca tassa’dā, rājā adhikamattano;
::

::gathalast
Silākāḷa masiggāhaṃ, katvā rakkhāya yojayi.
::

::hangnum
55\.
::

::gatha1
Asiggāhasilākāḷo, iti tenā’si vissuto;
::

::gathalast
Bhaginiñca’ssa pādāsi, saddhiṃ bhogena bhūmipo.
::

::hangnum
56\.
::

::gatha1
Vutto’yamati saṅkhepo, vitthāro pana sabbaso;
::

::gathalast
Kesadhātukavaṃsamhā, gahetabbo vibhāvinā.
::

::hangnum
57\.
::

::gatha1
Bandhitvā sāgarā rakkhaṃ, dīpañca kāsinibbhayaṃ;
::

::gathalast
Dhammakammana sodhesi, sadhammaṃ jinasāsanaṃ.
::

::hangnum
58\.
::

::gatha1
Senāpatisa nāmaṃ’kā, padhānaghara muttaro;
::

::gathalast
Katvā’ṭṭhārasame vasse, so puññāni khayaṃ gato.
::

::hangnum
59\.
::

::gatha1
Kassapato jito atibali puññakkhaye saṅkhate;
::

::gatha2
Jetuṃ no visahittha maccumupagaṃ so yevadāsoviya;
::

::gatha3
Tasmā maccubalaṃ nihacca sukhino hessanti medhāvino;
::

::gathalast
Nibbānaṃ paramaccutaṃ sivapadaṃ pattabbamattaññunā.
::

::centre
Sujanappasāda saṃvegatthāya kate mahāvaṃse
::

::centre
Rājadvayadīpano nāma
::

::centre
Ekūnacattālīsatimo paricchedo.
::

### Cattālīsatima pariccheda

#### Aṭṭharājako

::hangnum
1\.
::

::gatha1
Tassaccaye kumārādi-dhātusenoti vissuto;
::

::gathalast
Ahu tassa suto rājā, devarūpo mahābalo.
::

::hangnum
2\.
::

::gatha1
Kārite pitarā’kāsi, vihāre navakammakaṃ;
::

::gathalast
Kāretvā dhammasaṅgītiṃ parisodheti sāsanaṃ.
::

::hangnum
3\.
::

::gatha1
Santappesi {pb:M:0.0259} mahāsaṅghaṃ, paccayehi catūhipi;
::

::gathalast
Katvā puññāni’nekāni, navame hāyane’tigā.
::

::hangnum
4\.
::

::gatha1
Tittiseno suto tassa, rājā hutvā anekadhā;
::

::gathalast
Katvā puññāni rajjaṃ taṃ, māsampi navame jahi.
::

::hangnum
5\.
::

::gatha1
Sivo taṃ mātulo hantvā, hutvā rājā anappakaṃ;
::

::gathalast
Puññaṃ katvo’patissena, pañcavīsa dine hato.
::

::hangnum
6\.
::

::gatha1
Upatisso tato āsi, rājā hantvāna sīvakaṃ;
::

::gathalast
Moggallānassa bhaginī, sāmiko dhajinīpati.
::

::hangnum
7\.
::

::gatha1
Rājā ṭhānantarādīhi, katvāna janasaṅgahaṃ;
::

::gathalast
Sīlākāḷassa pādāsi, saha bho kanadhīvaraṃ.
::

::hangnum
8\.
::

::gatha1
Eko putto ahu rañño, upatissassa kassapo;
::

::gathalast
Sasoḷasa sahāyehi, sūro sūpehi saññuto.
::

::hangnum
9\.
::

::gatha1
Eka vuttisahāyehi, dānamāna mahādhano;
::

::gathalast
Dhammaṭṭho vīriyājīvi, sādhu jeṭṭhapacāyako.
::

::hangnum
10\.
::

::gatha1
Silā kāḷotato rajja-lobhavañcita mānaso;
::

::gathalast
Dakkhiṇaṃ malayaṃ gantvā, saṅgaṇhitvā mahā balaṃ.
::

::hangnum
11\.
::

::gatha1
Vilumpamāno paccanti, sampatto nagarantikaṃ;
::

::gathalast
Taṃ sutvā kassapo jeṭṭho, varamāruyha kuñjaraṃ.
::

::hangnum
12\.
::

::gatha1
Assā setvāna pitaraṃ, samādāya sahāyake;
::

::gathalast
Nikkhamma nagarā gacchi, silākālassa dassanaṃ.
::

::hangnum
13\.
::

::gatha1
Evaṃ satta’ṭṭha vāresu, palāto līnavuttiko;
::

::gathalast
Hatthe katvā upāyena, dese pācina pacchime.
::

::hangnum
14\.
::

::gatha1
Yujjhituṃ puna pācina-tissa pabbatamāgami;
::

::gathalast
Kassapopi sahāyehi, saddhimāruyha dantinaṃ.
::

::hangnum
15\.
::

::gatha1
Tattha gantvā palāpetvā, coraṃ pabbatamatthakaṃ;
::

::gathalast
Āropesi mahānāgaṃ, tenā’si girikassapo.
::

::hangnum
16\.
::

::gatha1
Mānatthaddho silākāḷo, bhiyyo raṭṭhaṃ pabhindiya;
::

::gathalast
Sabbaṃ hatthagataṃ katvā, ajeyya balavāhano.
::

::hangnum
17\.
::

::gatha1
Āgamma nagaraṃ rundhi, satthāhaṃ rājasevakā;
::

::gathalast
Yujjhitvā viralā āsuṃ, tato cintesi kassapo.
::

::hangnum
18\.
::

::gatha1
Ete {pb:M:0.0260} nagararodhena, sabbe bhijjanti pāṇino;
::

::gathalast
Parihīnaṃ balaṃ rājā, andhako ca mahallako.
::

::hangnum
19\.
::

::gatha1
Merukandarake katvā, mātaraṃ pitarañca me;
::

::gathalast
Aṅgahetvā balaṃ pacchā, coro niggaṇhi yo iti.
::

::hangnum
20\.
::

::gatha1
Rattiyaṃ so sahāye ca, rājasādhanamevaca;
::

::gathalast
Ādāya pitaro ceva, malayaṃ gantumārabhi.
::

::hangnum
21\.
::

::gatha1
Tadā maggamajānantā, sammūḷā maggadesakā;
::

::gathalast
Nagarassa samīpeva, sambhamiṃsu ito tato.
::

::hangnum
22\.
::

::gatha1
Silākāḷo pavattiṃ taṃ, sutvā saṅgamma vegasā;
::

::gathalast
Parivāresi saṅgāmo, tattha bhiṃsanako ahu.
::

::hangnum
23\.
::

::gatha1
Devāsuraraṇākāre, vattamāne mahāhave;
::

::gathalast
Patitesu sahāyesu, sīdamāne mahāgaje.
::

::hangnum
24\.
::

::gatha1
Hatthārohassa datvā, chinditvā sīsamattano;
::

::gathalast
Puñchitvā lohitaṃ katvā, kosiyaṃ asi puttikaṃ.
::

::hangnum
25\.
::

::gatha1
Hatthikumbhe ubho hatthe, ṭhapetvāna avatthari;
::

::gathalast
Upatissopi taṃ sutvā, sokasallāhato mari.
::

::hangnum
26\.
::

::gatha1
Evaṃ diyaḍḍhavassena, upatisse divaṃgate;
::

::gathalast
Rājā’hosi silākāḷo, pubbanāmena ekato.
::

::hangnum
27\.
::

::gatha1
Taṃ ambasāmaṇerādi-silākāḷoti voharuṃ;
::

::gathalast
Titthaṃ terasavassāni, dipaṃ dhammena pālayi.
::

::hangnum
28\.
::

::gatha1
Mahāpāḷimhi dāpesi, paccagghaṃ rājabhojanaṃ;
::

::gathalast
Vejjasālāsu bhoge ca, vaḍḍhesi janatāhito.
::

::hangnum
29\.
::

::gatha1
Anvahaṃ pūjayi bodhiṃ, paṭimāyo ca kārayi;
::

::gathalast
Sabbesaṃ dīpavāsīnaṃ, bhikkhūnaṃ’dā ticīvaraṃ.
::

::hangnum
30\.
::

::gatha1
Māghātaṃ kārayidīpe, sabbesaṃyeva pāṇinaṃ;
::

::gathalast
Ānitaṃ attanā kesa-dhātuṃ sammā apūjayi.
::

::hangnum
31\.
::

::gatha1
Raheradakavārañca, adāsi abhayuttare;
::

::gathalast
Puratthimā therīyānaṃ, vihārakunthanāma so.
::

::hangnum
32\.
::

::gatha1
Ānetvā āsanaṃ tattha, ṭhapesi dumarājake;
::

::gathalast
Yāvajīvaṃ pavattesi, puññakammamasaṅkhiyaṃ.
::

::hangnum
33\.
::

::gatha1
Moggallāno {pb:M:0.0261} tathā dāṭhā, pabhuti co’patissako;
::

::gathalast
Putto tassā’sumaggassa, desaṃ datvā puratthimaṃ.
::

::hangnum
34\.
::

::gatha1
Datvā ṭhānantarañcādi-pādasaññaṃ visajjayi;
::

::gathalast
Gantvā tattha vasāhīti, sopi gantvā tahiṃ vasi.
::

::hangnum
35\.
::

::gatha1
Ṭhānaṃ malayarājaggaṃ, desaṃ datvāna dakkhiṇaṃ;
::

::gathalast
Rakkhaṇatthaṃ samuddassa, majjhimaṃ tu niyojayi.
::

::hangnum
36\.
::

::gatha1
Upatissaṃ tu vāsesi, santikeyeva attano;
::

::gathalast
Visesena mamāyanto, yūnaṃ kalyānadassanaṃ.
::

::hangnum
37\.
::

::gatha1
Tassa dvādasame vasse, ito kāsi puraṃ gato;
::

::gathalast
Dhammātu midhā’nesi, tato vāṇija māṇavo.
::

::hangnum
38\.
::

::gatha1
Rājā disvā’samattho so, dhammādhammavicāraṇe;
::

::gathalast
Hemasaññāya dīpamhi, patanto salabho viya.
::

::hangnum
39\.
::

::gatha1
Buddhadhammoti saññāya, taṃ gahetvāna sādhukaṃ;
::

::gathalast
Katvā sakkārasammānaṃ, gehe rājagharantike.
::

::hangnum
40\.
::

::gatha1
Ṭhapetvā anuvassaṃ tu, netvā jetavanaṃ mahaṃ;
::

::gathalast
Kātuṃ kāresi cārittaṃ, hitaṃ mantvāna pāṇinaṃ.
::

::hangnum
41\.
::

::gatha1
Evaṃ katvā silākāḷo, puññakammamanappakaṃ;
::

::gathalast
Patte terasame vasse, yathākammamupāgami.
::

::hangnum
42\.
::

::gatha1
Dāṭhappabhutiko rajjaṃ, gahetvā bhātaraṃsakaṃ;
::

::gathalast
Akkamoti nivārentaṃ, mārāpesi vibuddhiko.
::

::hangnum
43\.
::

::gatha1
Moggallāno’tha taṃ sutvā, appattaṃ rajjamaggahi;
::

::gathalast
Akāraṇe me māresi, kaṇiṭṭhaṃ dhammavādīnaṃ.
::

::hangnum
44\.
::

::gatha1
Kārāpessāmahampajja, rajjanti parikuppiya;
::

::gathalast
Samādāya mahāsenaṃ, agārāhera pabbataṃ.
::

::hangnum
45\.
::

::gatha1
Rājāpi sutvā sannaddha-balakāyo karindake;
::

::gathalast
Pabbate siviraṃ bandhi, moggallāno nisammataṃ.
::

::hangnum
46\.
::

::gatha1
Sāparādhāna te me vā, manussā dīpavāsino;
::

::gathalast
Ekasmiñca mate rajja-mubhinnaṃyeva nosiyā.
::

::hangnum
47\.
::

::gatha1
Tasmā aññena yujjhantu, ubhoyeva mayaṃ idha;
::

::gathalast
Hatthiyuddhaṃ karomāti, rañño pesesi sāsanaṃ.
::

::hangnum
48\.
::

::gatha1
Sopi {pb:M:0.0262} sādhūti vatvāna, baddhapañcāyudho gajaṃ;
::

::gathalast
Āruyha munino māro viya otthari tāvade.
::

::hangnum
49\.
::

::gatha1
Moggallānopi sannaddho, āruyha karīnaṃ varaṃ;
::

::gathalast
Tatthā’go aññamaññaṃ te, pāpuṇiṃsu mahāgajā.
::

::hangnum
50\.
::

::gatha1
Saddo sūyittha saṅghaṭṭe, asanirāva sannibho;
::

::gathalast
Dantaghātena uṭṭhāsi, jālā vijjullatā viya.
::

::hangnum
51\.
::

::gatha1
Sañjhāghanasabhāgā’suṃ, gajā lohitamakkhitā;
::

::gathalast
Moggallānagajāviddho, raññoosakki kuñjaro.
::

::hangnum
52\.
::

::gatha1
Rājā ārabhi taṃ disvā, chindituṃ sīsamattano;
::

::gathalast
Moggallāno’tha vandanto, yāci’me’vaṃ kirīiti.
::

::hangnum
53\.
::

::gatha1
Yācamānepi somānaṃ, mānento chindikandharaṃ;
::

::gathalast
Chaḍḍesi chahi so rajjaṃ, māsehi divasehi ca.
::

::hangnum
54\.
::

::gatha1
Moggallāno tato rājā, āsi dīpe mahābalo;
::

::gathalast
Mātulañca paṭiccemaṃ, cūlanāmena voharuṃ.
::

::hangnum
55\.
::

::gatha1
Āsādhāraṇakāveyyo, vatthuttaya parāyaṇo;
::

::gathalast
Dānasaṃyama soceyyo, soraccādiguṇālayo.
::

::hangnum
56\.
::

::gatha1
Dānena piyavācāya, atthassa cariyāya ca;
::

::gathalast
Samānattassabhāvena, saṅgahesi mahājanaṃ.
::

::hangnum
57\.
::

::gatha1
Piṇḍapātavihārehi, bhesajjacchādanehi ca;
::

::gathalast
Bhikkhusaṅghañhi saṅgaṇhi, dhammikāya ca guttiyā.
::

::hangnum
58\.
::

::gatha1
Atirekāya pūjāya, pūjetvā dhammabhāṇake;
::

::gathalast
Piṭake tīṇi vācesi, saddhimaṭṭhakathāya so.
::

::hangnum
59\.
::

::gatha1
Kumāre upalāletvā, nivāpena yathāruciṃ;
::

::gathalast
Sajjhāpesi sadā dhammaṃ, dhammadīpo mahāmati.
::

::hangnum
60\.
::

::gatha1
Dhammadīpañca so katvā, kuñjarasekhareni sā;
::

::gathalast
Dhammāvāsāne vācesi, puramhi purisuttamo.
::

::hangnum
61\.
::

::gatha1
Bandhāpesi kadambañca, nadiṃpabbatamajjhato;
::

::gathalast
Pattapasāṇavāpiñca, dhanavāpiṃ garitaraṃ.
::

::hangnum
62\.
::

::gatha1
Gaṇhāpesi sadīghāyu-hetu kammanti sādaro;
::

::gathalast
Likhāpesi ca saddhammaṃ, vatthupūjañca kārayi.
::

::hangnum
63\.
::

::gatha1
Lokaṃ {pb:M:0.0263} so anukampitvā, mātāputtaṃva orasaṃ;
::

::gathalast
Datvā bhutvā yathākāmaṃ, vasse vīsatime mari.
::

::hangnum
64\.
::

::gatha1
Mahesī tassa ghātetvā, visayogena ñātake;
::

::gathalast
Puttaṃ rajje’bhisiñcitvā, sayaṃ rajjaṃ vicārayi.
::

::hangnum
65\.
::

::gatha1
Tathābhisitto so kitti-sirimegho narādhipo;
::

::gathalast
Tipupattehi chādesi, dumindadharamādito.
::

::hangnum
66\.
::

::gatha1
Kapaṇaddhivaṇibbānaṃ, mahādānaṃ pavattayi;
::

::gathalast
Maggapālo tathākāro, ahu sabbopabhogiyo.
::

::hangnum
67\.
::

::gatha1
Mahesī sā sadā āsi, padhānā sabbakammasu;
::

::gathalast
Rajjaṃ tassā’si teneva, heṭṭhupariyavattikaṃ.
::

::hangnum
68\.
::

::gatha1
Rājāpādā mahāmaccā’-hesuṃ lañcaparāyanā;
::

::gathalast
Dubbale ca viheṭhesuṃ, balī jānapadā narā.
::

::hangnum
69\.
::

::gatha1
Silākāḷassa kālamhi, gāme saṅgillanāmake;
::

::gathalast
Bhayavasīvhayo poso, ahu moriyavaṃsajo.
::

::hangnum
70\.
::

::gatha1
Ahosi putto sīvassa, aggabodhi sanāmako;
::

::gathalast
Bhāgineyyopi tassāsi, mahānāgoti vissuto.
::

::hangnum
71\.
::

::gatha1
Bhāgineyo mahānāgo, aggabodhi ca sundaro;
::

::gathalast
Uḷārajjhāsayattā so, mahānāgo mahabbalo.
::

::hangnum
72\.
::

::gatha1
Hitvā kassakakammāni, corakammamakā vane;
::

::gathalast
Godhaṃ laddhāna pesesi, mātulāniya santikaṃ.
::

::hangnum
73\.
::

::gatha1
Godhaṃ disvā’vasā ñatvā, dhaññapacchimapesayi;
::

::gathalast
Kammārassā’pi pesesi, sasaṃ sopi tathevakā.
::

::hangnum
74\.
::

::gatha1
Bījaṃ bhaginī māyāci, bījagāhañca tassa sā;
::

::gathalast
Dāsañca ñatvā pesesi, annapānādinā raho.
::

::hangnum
75\.
::

::gatha1
Tadā dubbhikkhakālamhi, eko mantadharo naro;
::

::gathalast
Bhikkhālābhāya saddhehi, bhikkhuvesena bhikkhati.
::

::hangnum
76\.
::

::gatha1
Taṃ gāmaṃ pavisitvā so, aladdhā kiñci bhojanaṃ;
::

::gathalast
Abhibhūto jighacchāya, kampamāno nigacchati.
::

::hangnum
77\.
::

::gatha1
Taṃ disvā karuṇāyanto, mahānāgo mahādayo;
::

::gathalast
Pattamādāya gāmanta-māhiṇḍitvāpi sabbaso.
::

::hangnum
78\.
::

::gatha1
Yāgumattampi {pb:M:0.0264} nālattha, tato uttarasāṭakaṃ;
::

::gathalast
Datvā āhari āhāraṃ, so taṃ bhutvā pasīdiya.
::

::hangnum
79\.
::

::gatha1
Rajjārahamimaṃ dīpe, karissāmīti cintiya;
::

::gathalast
Tamādāya khaṇenā’gā, gokaṇṇakamahaṇṇavaṃ.
::

::hangnum
80\.
::

::gatha1
Atha tattha nisīditvā, sañjapanto yathāvidhiṃma;
::

::gathalast
Mantonā’nesi nāgindaṃ, phussapuṇṇamarattiyaṃ.
::

::hangnum
81\.
::

::gatha1
Mahānāgaṃ phusāhīti, mahānāgaṃ niyojayi;
::

::gathalast
So bhīto purime yāme, āgataṃ taṃ na sambhusī.
::

::hangnum
82\.
::

::gatha1
Tathā majjhimayāmepi, pacchime pana naṅgale;
::

::gathalast
Gahetvā khipi tīheva, aṅgulīhi sataṃ chupi.
::

::hangnum
83\.
::

::gatha1
So taṃ byākāsi taṃ ditvā, sabalaṃ me parissamaṃ;
::

::gathalast
Tīhi rājūhi yujjhitvā, catutthaṃ tvaṃ nighātiya.
::

::hangnum
84\.
::

::gatha1
Vuḍḍho tīṇeva vassāni, rājā hutvā na jīvasi;
::

::gathalast
Tathā hessanti rājāno, tayo te vaṃsajā narā.
::

::hangnum
85\.
::

::gatha1
Gantvā sevassu rājānaṃ, pacchā passasi mekhalaṃ;
::

::gathalast
Iti vatvāna pesesi, sopi gantvā narissaraṃ.
::

::hangnum
86\.
::

::gatha1
Passitvā tamupaṭṭhāsi, rājā rohaṇakammikaṃ;
::

::gathalast
Taṃ akāsi taduṭṭhānaṃ, bhaṇḍamāhari so bahuṃ.
::

::hangnum
87\.
::

::gatha1
Rājā tasmiṃ pasīditvā, andhasenāpativhayaṃ;
::

::gathalast
Datvā ṭhānantaraṃ tassa, gantuṃ tattheva yojayi.
::

::hangnum
88\.
::

::gatha1
Bhayasīvassa puttañca, bhāgineyyañca attano;
::

::gathalast
Ādāya gantvā taṃ desaṃ, parivattesi sabbaso.
::

::hangnum
89\.
::

::gatha1
Paccekabhogaṃ katvāna, rohaṇaṃ tattha so vasaṃ;
::

::gathalast
Dāṭhappabhūtinā kātuṃ, yuddhaṃgantvā mahabbalo.
::

::hangnum
90\.
::

::gatha1
Moggallānabhayā gantvā, rohaṇañca tahiṃ vasī;
::

::gathalast
Sutvā kittisirīmeghavaṇṇa-rañño rajje samañjasaṃ.
::

::hangnum
91\.
::

::gatha1
Rajjaṃ gahetuṃ kāloti, sīghaṃ āgamma rohaṇā;
::

::gathalast
Ekūnavise divase, mārayitvā mahīpatiṃ.
::

::hangnum
92\.
::

::gatha1
Sayaṃ hutvā mahīpālo, desaṃ katvā yathā pure;
::

::gathalast
Bhāgineyyassa pāhesi, paṇṇamāgacchatūti so.
::

::hangnum
93\.
::

::gatha1
Āgacchanto {pb:M:0.0265} nimittena, nivattitvā marittha so;
::

::gathalast
Tato mātulaputtaṃ’kā, uparajjaṃ kataññuko.
::

::hangnum
94\.
::

::gatha1
Ālavālaṃ dumindassa, katvā hemamayaṃ gharaṃ;
::

::gathalast
Chādāpesi munindassa, paṭimāyo ca sandahi.
::

::hangnum
95\.
::

::gatha1
Mahācetittaye kāsi, sudhākammañca cumbaṭaṃ;
::

::gathalast
Hatthivediñca kāretvā, cittakammamakārayi.
::

::hangnum
96\.
::

::gatha1
Pesakārakagāmaṃ so, jambelavhayamuttare;
::

::gathalast
Mahāvihārecābandhi, gāmaṃ tintiṇikavhayaṃ.
::

::hangnum
97\.
::

::gatha1
Uddhagāmamhi vasabha-gāmaṃ jetavanassa’dā;
::

::gathalast
Vatthadānaṃ nikāyesu, tīsu ceva pavattayi.
::

::hangnum
98\.
::

::gatha1
Khettānaṃ hisataṃ datvā, vihāre jetanāmake;
::

::gathalast
Yāguṃ tattha pavattesi, bhikkhūnaṃ sabbakālikaṃ.
::

::hangnum
99\.
::

::gatha1
Sahassa dūratissavhā, khettaṃ datvā tapassinaṃ;
::

::gathalast
Mahāvihāravāsīnaṃ, yāguṃ niccaṃ pavattayi.
::

::hangnum
100\.
::

::gatha1
Ciramātikavārañca, tattheva’dā guṇe rato;
::

::gathalast
Mayūrapariveṇe ca, navakammamakārayi.
::

::hangnum
101\.
::

::gatha1
Kāsikhaṇḍe mahādeva-rattakuravanāmake;
::

::gathalast
Vihāre anurārāmaṃ, jiṇṇañca paṭisaṅkharī.
::

::hangnum
102\.
::

::gatha1
Kamaṃ sovaggikaṃ katvā, evamādiṃ narissaro;
::

::gathalast
Agamā tīhi vassehi, devarājasahabyataṃ.
::

::hangnum
103\.
::

::gatha1
Aṭṭhete kuṭṭhacittā’parimitavibhavā rājarājenarūpā;
::

::gatha2
Rājāno rājamānā narakarituragāsūrasenārathehi;
::

::gatha3
Ante hitvā’khilaṃ taṃ vigataparijanā’ḷāhanaṃ saṅkhatāsuṃ;
::

::gathalast
Sappañño taṃ saranto bhavatu bhavasukhaṃ vantukāmo hitesī.
::

::centre
Sujanappasādasaṃvegatthāya kate mahāvaṃse
::

::centre
Aṭṭharājako nāma
::

::centre
Cattālīsatimo paricchedo.
::

### Ekacattālīsatima pariccheda

#### Dvirājako

::hangnum
1\.
::

::gatha1
Mahānāganarindassa{pb:M:0.0266}, bhāgineyyo subhāgiyo;
::

::gathalast
So aggabodhirājāsi, aggabodhigatāsayo.
::

::hangnum
2\.
::

::gatha1
Tejena bāhuṃ sommena, candaṃ sampuṇṇamaṇḍalaṃ;
::

::gathalast
Sumerumacalantena, gambhirena mahodadhiṃ.
::

::hangnum
3\.
::

::gatha1
Vasundharā pakampena, mārutaṃ sampavuttiyā;
::

::gathalast
Buddhiyāmaramantāraṃ, suddhiyā saradambaraṃ.
::

::hangnum
4\.
::

::gatha1
Kāmabhogena devinda, matthena ca narissaraṃ;
::

::gathalast
Dhammena suddhavāseṭṭhaṃ, vikkamena migādhipaṃ.
::

::hangnum
5\.
::

::gatha1
Rājadhammehi rajjehi, cakkavattinarissaraṃ;
::

::gathalast
Vessantarañca dānena, anugantvā jane suto.
::

::hangnum
6\.
::

::gatha1
Mātulaṃ uparājavhe, bhātaraṃ yuvarājake;
::

::gathalast
Bhāgineyyañca malaya-rājaṭhāne ṭhapesi so.
::

::hangnum
7\.
::

::gatha1
Ṭhānantare yathāyogaṃ-seṭṭhāmacce ṭhapesi ca;
::

::gathalast
Janaṃ saṅgahavatthūhī, rājadhammehi caggahi.
::

::hangnum
8\.
::

::gatha1
Desaṃ sayoggaṃ pādāsi, yuvarājassa dakkhiṇaṃ;
::

::gathalast
Vasaṃ tattha sirīvaḍḍha-mānavāpiṃ sagāhayi.
::

::hangnum
9\.
::

::gatha1
Katvā girivihārañca, saṅghikaṃ tassa dāpayi;
::

::gathalast
Khettānaṃ dvisataṃ saṅgha-bhogatthāya mahāmati.
::

::hangnum
10\.
::

::gatha1
Adā malayarājassa, dāṭhānāmaṃ sadhītaraṃ;
::

::gathalast
Pariveṇaṃ sīrisaṅgha-bodhināmañca kārayi.
::

::hangnum
11\.
::

::gatha1
Mahāsivassa kāresi, pariveṇaṃ sanāmakaṃ;
::

::gathalast
Parivāro’pi tassāsi, evaṃ puññaparāyano.
::

::hangnum
12\.
::

::gatha1
Katvā sādhupacārena, porāṇaṃ saṅgahaṃ vidhiṃ;
::

::gathalast
Antarāyaṃ visodhetuṃ, jiṇṇañca paṭisaṅkhari.
::

::hangnum
13\.
::

::gatha1
Kavayo {pb:M:0.0267} tassa rajjamhi, sīhaḷāya niruttiyā;
::

::gathalast
Kāveyye bahuke’kāsuṃ, vicitranayāsālino.
::

::hangnum
14\.
::

::gatha1
Vihāre dakkhiṇe kāsi, pāsādaṃ sumanoharaṃ;
::

::gathalast
Akā navahi vassehi, dipe kaṇṭakasodhanaṃ.
::

::hangnum
15\.
::

::gatha1
Kurundanāmaṃ kāretvā, vihāraṃ sabbasaṅghikaṃ;
::

::gathalast
Vāpiṃ tannāmakaṃ nāḷi-kerārāmaṃ tiyojanaṃ.
::

::hangnum
16\.
::

::gatha1
Mahāsivavhaye ceva, sassaṃ kārayituṃ adā;
::

::gathalast
Lābhasakkārasammāna-mārāmikasataṃ tadā.
::

::hangnum
17\.
::

::gatha1
Vihāraṃ taṃ samīpamhi, katvā ambilapassavaṃ;
::

::gathalast
Gāmaṃ tannāmakaṃ cādā, theriyānaṃ tapassīnaṃ.
::

::hangnum
18\.
::

::gatha1
Uttaravallivihārassa, ratanaṃ dīghavaṇṇitaṃ;
::

::gathalast
Datvā gāmaṃ patiṭṭhesi, satthubimbaṃ silāmayaṃ.
::

::hangnum
19\.
::

::gatha1
Keḷivāte ca kāresi, sumanaṃ nāma pabbataṃ;
::

::gathalast
Mahātelavaṭaṃbodhi-ghare pāsāṇavedikaṃ.
::

::hangnum
20\.
::

::gatha1
Kāretvā lohapāsādaṃ, pāsādamahane adā;
::

::gathalast
Chattiṃsānaṃ sahassānaṃ, bhikkhūnaṃ so ticīvaraṃ.
::

::hangnum
21\.
::

::gatha1
Gāmaṃ datvā niyojesi, ārakkhaṃ dhītu nāmakaṃ;
::

::gathalast
Hatthikucchivihārepi, pāsādaṃ kāsi buddhimā.
::

::hangnum
22\.
::

::gatha1
Dāṭhā sivassa ṭhatvāna, ovāde sādhu bhikkhuno;
::

::gathalast
Samācaranto dhammena, sakkaccaṃ tamupaṭṭhahi.
::

::hangnum
23\.
::

::gatha1
Mūgasenāpatiṃ cākā, vihāraṃ so visālakaṃ;
::

::gathalast
Gāmaṃ lajjikametassa, dāsa bhogāya’dāsi ca.
::

::hangnum
24\.
::

::gatha1
Mahānāgassa puññatthaṃ, rañño taṃnāmakaṃ akā;
::

::gathalast
Mahātherassa tañcā’dā, rājā tepiṭakassa so.
::

::hangnum
25\.
::

::gatha1
Attano sadisānañca, yogīnaṃ vigatālayo;
::

::gathalast
Bhikkhūnaṃ catusaṭṭhīnaṃ, vihāraṃ taṃ tadā adā.
::

::hangnum
26\.
::

::gatha1
Katvā tasseva mahā-pariveṇanivāsino;
::

::gathalast
Bhinnorudīpaṃ datvāna, vaṭṭakākārapiṭṭhito.
::

::hangnum
27\.
::

::gatha1
Dakkhiṇagīridaḷhavhe, mahānāge ca pabbate;
::

::gathalast
Kāḷavāpādike cā’kā, vihāre posathālaye.
::

::hangnum
28\.
::

::gatha1
Vihāre {pb:M:0.0268} abhaye’kāsi, mahāpokkharaṇiṃ tathā;
::

::gathalast
Cetiyapabbate cākā, nāgasoṇḍiṃ thirodikaṃ.
::

::hangnum
29\.
::

::gatha1
Mahindataṭavāviñca, kārāpetvāna sādhukaṃ;
::

::gathalast
Etissā mariyādāya, theraṃ netuṃ niyojayi.
::

::hangnum
30\.
::

::gatha1
Mahāmahinda theramhi, taṃṭhānasamupāgato;
::

::gathalast
Taracchā eva netunti, katikañceva kārayi.
::

::hangnum
31\.
::

::gatha1
Chattaṃ soṇṇañca kāresi, nikāyesupi tīsu so;
::

::gathalast
Sattāṭṭhanava vāresu, mahaggharatanehi ca.
::

::hangnum
32\.
::

::gatha1
Mahātūpe catubbīsa-bhāraṃ chattaṃ suvaṇṇayaṃ;
::

::gathalast
Tattha tattha ca pūjesi, mahagghaṃ ratanuttamaṃ.
::

::hangnum
33\.
::

::gatha1
Dāṭhādhātugharaṃ katvā, vicitraratanujjalaṃ;
::

::gathalast
Kāsi hemakaraṇḍañca, lohanāvañca pāḷiyaṃ.
::

::hangnum
34\.
::

::gatha1
Maṇimekhalanāmañca, bandhāpesi sabandhanaṃ;
::

::gathalast
Mahāmātiñca gaṇhesi, maṇihīrakavāpiyaṃ.
::

::hangnum
35\.
::

::gatha1
Tadā eko mahāthero, jotipālakanāmako;
::

::gathalast
Parājesi vivādena, dīpe vetullavādino.
::

::hangnum
36\.
::

::gatha1
Dāṭhāpabhutināmo’tha, ādipādo’tilajjito;
::

::gathalast
Hatthamukkhippi taṃ hantuṃ, gaṇḍo sañjāyi taṃkhaṇe.
::

::hangnum
37\.
::

::gatha1
Rājā tasmiṃ pasīditvā, vihāreyeva vāsayi;
::

::gathalast
Mānena taṃ anāgamma, dāṭhāpabhūmato kira.
::

::hangnum
38\.
::

::gatha1
Datvā mahādipādattaṃ, bhāgineyyaggabodhino;
::

::gathalast
Rakkhituṃ taṃ niyojesi, theraṃ sopi tamācari.
::

::hangnum
39\.
::

::gatha1
Nīlagehaparicchedaṃ, katvā tasseva so adā;
::

::gathalast
Katvevaṃ bahudhā puññaṃ, catuttiṃse same mato.
::

::hangnum
40\.
::

::gatha1
Aggabodhi tato āsi, rājā pubbassa rājino;
::

::gathalast
Mahallakattānaṃ khudda-nāmena paridīpayuṃ.
::

::hangnum
41\.
::

::gatha1
So dīpaṃ paripālesi, pubbacārittakovido;
::

::gathalast
Akāsi ca mahesiṃ so, mātuladhītumattano.
::

::hangnum
42\.
::

::gatha1
Saṅghabhaddaṃ asiggāhaṃ, kāsi bandhuṃ mahesiyā;
::

::gathalast
Yathārahamadā ceva, ṭhānantaramanālayo.
::

::hangnum
43\.
::

::gatha1
Katvā {pb:M:0.0269} veḷuvanaṃ rājā, sāgalīnaṃ niyojayī;
::

::gathalast
Jamburantaragallañca, kāsi mātikapiṭṭhikaṃ.
::

::hangnum
44\.
::

::gatha1
Rañño tasse’va rajjamhi, kāliṅgesu mahīpati;
::

::gathalast
Sattānaṃ maraṇaṃ yuddhe, disvā saṃviggamānaso.
::

::hangnum
45\.
::

::gatha1
Imaṃ dīpamupāgamma, pabbajjā katanicchayo;
::

::gathalast
Jotipālamhi pabbaji, rājā sakkāsi taṃ ciraṃ.
::

::hangnum
46\.
::

::gatha1
Padhānaṭhānaṃ tassa’kā, vihāre mattapabbate;
::

::gathalast
Tassāmacco mahesī ca, tathevā’gamma pabbajuṃ.
::

::hangnum
47\.
::

::gatha1
Rañño mahesī sutvāna, tassa pabbajjamuttamaṃ;
::

::gathalast
Sakkaccaṃ tamupaṭṭhāsi, ratanavhañca kārayi.
::

::hangnum
48\.
::

::gatha1
Adā rājā amaccassa, pācīnakaṇḍarājiyaṃ;
::

::gathalast
Vettavāsavihārañca, so’dā saṅghassa taṃ yati.
::

::hangnum
49\.
::

::gatha1
Rājattheremate rājā, socitvā parideviya;
::

::gathalast
Padhānaṭhānaṃ kāresi, cūḷagallavihārake.
::

::hangnum
50\.
::

::gatha1
Palaṃnagaragañceva, tassa ṭhānañhi kārayi;
::

::gathalast
Evaṃ tadatthaṃ puññāni, bahūni’pi mahīpati.
::

::hangnum
51\.
::

::gatha1
Jotipālita theramhi, tūpārāmamhi cetiyaṃ;
::

::gathalast
Vandamāne pabhijjitvā, bhāgo taṃ purato pati.
::

::hangnum
52\.
::

::gatha1
Pakkositvāna rājānaṃ, thero dassesi dukkhito;
::

::gathalast
Rājā disvāva saṃviggo, kammaṃ paṭṭhapi taṃkhaṇe.
::

::hangnum
53\.
::

::gatha1
Dakkhiṇakkhakadhātuṃ so, lohapāsādakucchiyaṃ;
::

::gathalast
Sārakkhaṃ ṭhapayitvāna, rattindivamapūjayi.
::

::hangnum
54\.
::

::gatha1
Navakamme cirāyante, thūpārāmamhi devatā;
::

::gathalast
Supinaṃ tassa dassesuṃ, rattimārāmikā viya.
::

::hangnum
55\.
::

::gatha1
Sace rājā papañceti, kātuṃ dhātugharaṃ mayaṃ;
::

::gathalast
Dhātuṃ gahetvā gacchāma, yatthatatthā’ti taṃkhaṇe.
::

::hangnum
56\.
::

::gatha1
Rājā pabuddho saṃviggo, na cireneva kārayi;
::

::gathalast
Kammaṃ dhātugharesabbaṃ, cittakammādisaññuttaṃ.
::

::hangnum
57\.
::

::gatha1
Catasso paṭimāyo ca, pallaṅke ca silāmaye;
::

::gathalast
Hemacchattaṃ silādanta-kammaṃ gehamhi sabbaso.
::

::hangnum
58\.
::

::gatha1
Mahāmaccādayo’kaṃsu{pb:M:0.0270}, karaṇḍānaṃ sataṃ nava;
::

::gathalast
Devānaṃpiyatissassa, kammañca nikhilaṃ navaṃ.
::

::hangnum
59\.
::

::gatha1
Sabbussāhena kāretvā, mahāpūjaṃ yathārahaṃ;
::

::gathalast
Ānetvā lohapāsādā, dhātuṃ sabbādarena so.
::

::hangnum
60\.
::

::gatha1
Jotipālaṃ mahātheraṃ, sasaṅghaṃ parivāriya;
::

::gathalast
Parihārena vaḍḍhesi, dhātuṃ dhātukaraṇḍake.
::

::hangnum
61\.
::

::gatha1
Dhātugehassa pādāsi, laṅkādīpaṃ sahattanā;
::

::gathalast
Lābhaggāma-madā tassā, rakkhakānaṃ mahesiyā.
::

::hangnum
62\.
::

::gatha1
Nāgadīpamhi gehañca, rājāyatanadhātuyā;
::

::gathalast
Uṇṇalomagharañceva, chattamāmalacetiye.
::

::hangnum
63\.
::

::gatha1
Tattha gāmaṃ vihārassa, yāgudānāya’dāsi ca;
::

::gathalast
Vihārassa’bhayassā’dā, gāmamaṅgaṇasālakaṃ.
::

::hangnum
64\.
::

::gatha1
Nāmaṃ katvāna so’kāsi, attano ca mahesiyā;
::

::gathalast
Dāṭhaggabodhimāvāsaṃ, vihāre atayuttare.
::

::hangnum
65\.
::

::gatha1
Devī kapālanāgaṃ sā, vihāraṃ sādhukāriya;
::

::gathalast
Tasse’vādā vihārassa, sampannacatupaccayaṃ.
::

::hangnum
66\.
::

::gatha1
Gehaṃ jetavane kāsi, rājā rājatacumbaṭaṃ;
::

::gathalast
Udapānaṃ maṇāpesi, sova bodhigharantike.
::

::hangnum
67\.
::

::gatha1
Gaṅgātaṭaṃ valāhassaṃ, vāpiṃ giritaṭañcakā;
::

::gathalast
Mahāpāḷiṃpi vaḍḍhesi, bhatanāvañca kārayi.
::

::hangnum
68\.
::

::gatha1
Bhikkhūnīnaṃ mahesī ca, bhattavaṃsaṃ samādisi;
::

::gathalast
Evaṃ puññāni katvā so, divaṃ’gā dasame same.
::

::hangnum
69\.
::

::gatha1
Evaṃ puññaratā narādhipatayo sampannabhogā gamuṃ;
::

::gatha2
Maccusseva vasaṃ tatohi matimā sammā bhavassīdisaṃ;
::

::gatha2
Passanto niyamaṃ vihāya vidhinā sabbaṃ bhave saṅgatiṃ;
::

::gathalast
Nibbānābhimukho careyya dhitimā pabbajjamajjhūpago.
::

::centre
Sujanappasādasaṃvegatthāya kate mahāvaṃse
::

::centre
Dvirājako nāma
::

::centre
Ekacattālīsatimo paricchedo.
::

### Dvicattālīsatima pariccheda

#### Cha rājako

::hangnum
1\.
::

::gatha1
Saṅghatisso {pb:M:0.0271} tato āsi, asiggāho mahīpati;
::

::gathalast
Sāsanassa ca raṭṭhassa, vuddhikāmo naye rato.
::

::hangnum
2\.
::

::gatha1
Ṭhānantaraṃ yathārahaṃ, datvā saṅgaṇhiso janaṃ;
::

::gathalast
Tadā khuddakarājassa, moggallāno camūpati.
::

::hangnum
3\.
::

::gatha1
Vasanto rohaṇe sutvā, saṅghatissassa rājataṃ;
::

::gathalast
Khandhavāraṃ sayuddhatthaṃ, mahāgalle nivesayi.
::

::hangnum
4\.
::

::gatha1
Saṅghatisso ca sutvā taṃ, balakāyamapesayi;
::

::gathalast
Yujjhituṃ tena tajjesi, moggallāno mahabbalo.
::

::hangnum
5\.
::

::gatha1
Tato hatthassamādāya, gantvā rattivihārakaṃ;
::

::gathalast
Balaṃ so sannipātento, vāsaṃ tattheva kappayi.
::

::hangnum
6\.
::

::gatha1
Rājā sutvā punā’gantvā, kadallādīnivātake;
::

::gathalast
Yujjhitvā taṃ palāpetvā, pesetvā balamattano.
::

::hangnum
7\.
::

::gatha1
Sayaṃ puramupāgañchi, sopi naṭṭhaṃ savāhiniṃ;
::

::gathalast
Puna pākatikaṃ katvā, kareheramupāgami.
::

::hangnum
8\.
::

::gatha1
Rañño senāpati puttaṃ, pesetvā corasantikaṃ;
::

::gathalast
Yena kenaci lesena, sayaṃ dukkhiva dummano.
::

::hangnum
9\.
::

::gatha1
Āturo viya bāḷhaṃ so, hosi mañcaparāyano;
::

::gathalast
Rājā sutvā pavattitaṃ, upasaṅkamma taṅkhaṇe.
::

::hangnum
10\.
::

::gatha1
Mā tvaṃ soci kumārassa, sammānetvānusāsiya;
::

::gathalast
Handa tvaṃ nagaraṃ rakkha, nate sakkā mayā saha.
::

::hangnum
11\.
::

::gatha1
Yuddhamaṇḍalamāgantuṃ, gilānattāti yojayi;
::

::gathalast
Ubbāsite jane sabbe, vicchinne rājabhojane.
::

::hangnum
12\.
::

::gatha1
Mahāpāḷimhi sampakkaṃ, rañño bhojanamāharuṃ;
::

::gathalast
Rājā dvisvā’ti nibinno, yāva mando na hessati.
::

::hangnum
13\.
::

::gatha1
Ekko {pb:M:0.0272} pīti vicintetvā, yuddhāya samāsā’gamā;
::

::gathalast
Saddhiṃ puttena āruyha, hatthiṃsannaddhavāhano.
::

::hangnum
14\.
::

::gatha1
Thokeneva balenāgā, pācinatissapabbataṃ;
::

::gathalast
Evaṃ ubhayato cūḷa-saṅgāme paccupaṭṭhite.
::

::hangnum
15\.
::

::gatha1
Senāpatisamittaddu, yuddhamārabhi pacchato;
::

::gathalast
Putto disvā narindassa, ghātessāmi imaṃ iti.
::

::hangnum
16\.
::

::gatha1
Āha rājā nivāresi, mā te rucci balaṃ idaṃ;
::

::gathalast
Neva sakkā’dhivāsetuṃ, atimandaṃ hanissati.
::

::hangnum
17\.
::

::gatha1
Duvinnaṃ balakāyānaṃ, rājāmajjhagato ahu;
::

::gathalast
Tato senā dvidhā’hosi, corasenāpatīpati.
::

::hangnum
18\.
::

::gatha1
Rañño nāgo madhukavha rukkhacchāyaṃ samāvisi;
::

::gathalast
Tadā chattaṃ patitassa, sākhamāhacca bhūmiyaṃ.
::

::hangnum
19\.
::

::gatha1
Corassa senā taṃ ditvā, haritvā sāmino adā;
::

::gathalast
So taṃ ussāpayichattaṃ, ṭhatvāpabbatamuddhani.
::

::hangnum
20\.
::

::gatha1
Tadā rājabalaṃ rājā, nunamesoti cintiya;
::

::gathalast
Gantvā taṃ parivāresi, rājā āsi tadekako.
::

::hangnum
21\.
::

::gatha1
Hatthikkhandhā tadoruyha-puttaṃ’maccañca sohadaṃ;
::

::gathalast
Upāvisi samīpamhi, merumajjarakānanaṃ.
::

::hangnum
22\.
::

::gatha1
Moggallāno tato laddha-jayo vāhanamādiya;
::

::gathalast
Senāpatiṃca mittadduṃ, tassa puttañca pāpinaṃ.
::

::hangnum
23\.
::

::gatha1
Upāgamma puraṃ rājā, āsī laṅkā talādhipo;
::

::gathalast
Tato cintesi jīvante, sattumhi na sukhaṃ iti.
::

::hangnum
24\.
::

::gatha1
So sutvā pubbarājassa, putto etthāti kujjhiya;
::

::gathalast
Āṇāpesi ca tassā’su, hatthapādāni chindituṃ.
::

::hangnum
25\.
::

::gatha1
Upakkami tadā raññā, āṇatto puriso khaṇe;
::

::gathalast
Chindituṃ hatthapādaṃ so, kumāro rodi dummano.
::

::hangnum
26\.
::

::gatha1
Pūvakhādakahatthaṃ me, chindeyyaṃ ce tadā ahaṃ;
::

::gathalast
Khādisaṃ tena pūveti, haṃ sutvā rājakammiko.
::

::hangnum
27\.
::

::gatha1
Roditvā paridevitvā, rājāṇāya dukhaddito;
::

::gathalast
Vāmaṃ hatthañca pādañca, tassa chindi narādhamo.
::

::hangnum
28\.
::

::gatha1
Jeṭṭhatisso {pb:M:0.0273} palāyitvā, rañño putto’paro agā;
::

::gathalast
Aññato malayaṃ desaṃ, merukandaranāmakaṃ.
::

::hangnum
29\.
::

::gatha1
Rājā’tha sasutā’macco, gantvā veḷuvanaṃ raho;
::

::gathalast
Codito tattha bhikkhūhi, kāsāvāni samādiyi.
::

::hangnum
30\.
::

::gatha1
Bhikkhuvesaṃ gahetvāna, rohaṇaṃ gantumānaso;
::

::gathalast
Maṇihīraṃ samāgañchi, tatraṭhā rājasevakā.
::

::hangnum
31\.
::

::gatha1
Sañjānitvā tayopete, tesaṃ pādevarujjhiya;
::

::gathalast
Sāsanaṃ tassa pesesuṃ, rājā sutvā visesato.
::

::hangnum
32\.
::

::gatha1
Tuṭṭho āṇāpayi gantvā, sīghamādāya tejane;
::

::gathalast
Tato sīhagiriṃnetvā, tissaṅkaṃ nirupaddavaṃ.
::

::hangnum
33\.
::

::gatha1
Sīsaṃ gaṇhatha tattheva, rañño ca tanayassa ca;
::

::gathalast
Amaccaṃ pana jīvanta-māneyyātha mama’ntikaṃ.
::

::hangnum
34\.
::

::gatha1
Manussā evamāṇattā, te gahetvā tayojane;
::

::gathalast
Netvā sīhagiriṃkātuṃ, yathāvuttamupakkamuṃ.
::

::hangnum
35\.
::

::gatha1
Tato rājasuto āha, purise kammakārake;
::

::gathalast
Sīsaṃ me paṭhamaṃ chetvā, detha mayhaṃ sukhaṃ iti.
::

::hangnum
36\.
::

::gatha1
Rājaposā tathā’kāsuṃ, pacchāchindiṃsu rājino;
::

::gathalast
Sīsaṃ passatha bālānaṃ, kammaṃ kammavidūjanā.
::

::hangnum
37\.
::

::gatha1
Evaṃ aniccā bhogāhi, adhuvā asayaṃvasī;
::

::gathalast
Tattha laggā kathaṃ niccaṃ, sukhaṃ bho na gavesatha.
::

::hangnum
38\.
::

::gatha1
Rañño sāsanamāhaṃsu, amaccassa hitesino;
::

::gathalast
Taṃ sutvāna hasitvāna, idaṃ vacanamabravi.
::

::hangnum
39\.
::

::gatha1
Chinnasīso mayā diṭṭho, mayi jīvati sāmiko;
::

::gathalast
Ṭhapetvā hampi sevāmi, aho aññañhi sāmikaṃ.
::

::hangnum
40\.
::

::gatha1
Idha taṃ mārayitvāna, chāyaṃ tassa harissatha;
::

::gathalast
Aho aññāṇakā tumhe, maññe ummattakā iti.
::

::hangnum
41\.
::

::gatha1
Iti vatvāna so pāde, gahetvā sāmino sayi;
::

::gathalast
Tassa te haraṇopāyaṃ, apassantā yathā tathā.
::

::hangnum
42\.
::

::gatha1
Tassāpi sīsaṃ chetvāna, maccā ādāya tīṇi’pi;
::

::gathalast
Rañño dassetumāhacca, rājā tusittha nibbhayo.
::

::hangnum
43\.
::

::gatha1
Duṭṭhasenā {pb:M:0.0274} patissā’dā, tato malayarājataṃ;
::

::gathalast
Asiggāhakaṭhānamhi, tassa puttaṃ ṭhapesi ca.
::

::hangnum
44\.
::

::gatha1
Thūpattayampi chādesi, vatthehi ahatehi so;
::

::gathalast
Tathā laṅkātale sabbe, thūpekāsi mahussavaṃ.
::

::hangnum
45\.
::

::gatha1
Kesadhātuñca nāthassa, dāṭhādhātuṃ tatheva ca;
::

::gathalast
Mahābodhiṃ sasakkaccaṃ, mahāpūjāya sakkari.
::

::hangnum
46\.
::

::gatha1
Sabbaṃ vesākhapūjādiṃ, cārittaṃnugataṃ akā;
::

::gathalast
Dhammakammena sodhesi, sabbaṃ sugatasāsanaṃ.
::

::hangnum
47\.
::

::gatha1
Piṭakānañca sajjhāyaṃ, mahāpūjāya kārayi;
::

::gathalast
Lābhaṃ datvā tirekena, pūjayittha bahussute.
::

::hangnum
48\.
::

::gatha1
Bhikkhūnaṃ dīpavāsīnaṃ, sabbesaṃ cīvaraṃ agā;
::

::gathalast
Āvāsesu ca sabbesu, kathinaṃ attharāpayi.
::

::hangnum
49\.
::

::gatha1
Paṭimāyo ca kāresi, jiṇṇañca paṭisaṅkhari;
::

::gathalast
Loṇakkhettañca pādāsi, saṅghassa tisatādhikaṃ.
::

::hangnum
50\.
::

::gatha1
Kārapiṭṭhimhi kāresi, moggallāna vihārakaṃ;
::

::gathalast
Vihārā piṭṭhigāmañca, sagāmaṃ vaṭagāmakaṃ.
::

::hangnum
51\.
::

::gatha1
Tathā cetiyagehañca’-kāsi rakkhavihārake;
::

::gathalast
Vihāraṃ naṃ bahunnaṃ so, bhogagāme bahū adā.
::

::hangnum
52\.
::

::gatha1
Evaṃ puññānī so’kāsi, appameyyāni bhūmipo;
::

::gathalast
Sampattīnamanicattaṃ, saranto pubbarājino.
::

::hangnum
53\.
::

::gatha1
Tadā kenaci dosena, kuddhomalayarājino;
::

::gathalast
Saritvā pubbarājassa, kataṃ tena virūpakaṃ.
::

::hangnum
54\.
::

::gatha1
Upāyena gahetvāna, hatthapādañca chedayi;
::

::gathalast
Taṃ sutvā so asiggāho, saputto rohaṇaṃgato.
::

::hangnum
55\.
::

::gatha1
Vasanto tattha so katvā, hatthe janapadaṃ lahuṃ;
::

::gathalast
Jeṭṭhasissamupagañchi, nilīnaṃ malaye ṭhitaṃ.
::

::hangnum
56\.
::

::gatha1
Saddhiṃ tenasaghātento, raṭṭhaṃ janapadaṃ khaṇe;
::

::gathalast
Doḷapabbatamāgamma, khandhāvāraṃ nivesayi.
::

::hangnum
57\.
::

::gatha1
Rājā sutvāna taṃ sabbaṃ, sannaddhabalavāhano;
::

::gathalast
Khandhāvāraṃ nivesesi, gantvā tasseva santikaṃ.
::

::hangnum
58\.
::

::gatha1
Tadā {pb:M:0.0275} pajjararogena, manussārājino bahū;
::

::gathalast
Upaddutā matā āsuṃ, taṃ sutvā so asiggaho.
::

::hangnum
59\.
::

::gatha1
Yuddhamārabhivegena, rañño senātidubbalā;
::

::gathalast
Pabhijjitvā palāyittha, rājāpacchā palāyi so.
::

::hangnum
60\.
::

::gatha1
Disvā ekākinaṃ yantaṃ, sīhapabbatasantike;
::

::gathalast
Asiggāho mahārājaṃ, mārayittha saparisaṃ.
::

::hangnum
61\.
::

::gatha1
Ohīnaṃ pacchato jeṭṭha-tissampi pana mārituṃ;
::

::gathalast
Sāsanaṃ tassa pesesi, ehi rājā bhavāhīti.
::

::hangnum
62\.
::

::gatha1
So taññatvā palāyitvā, nivatto malayaṃ agā;
::

::gathalast
Kathañhi laddhaṃ kicchena, rajjaṃso deti me iti.
::

::hangnum
63\.
::

::gatha1
Evaṃ kho dallanāmaṃ so, moggallānaṃ narissaraṃ;
::

::gathalast
Māretvā chahi vassehi, sampattabalavāhano.
::

::hangnum
64\.
::

::gatha1
Athā’gantvā asiggāho, anurādhapuraṃ varaṃ;
::

::gathalast
Rājā hutvā pavattesi, āṇācakkaṃ mahītale.
::

::hangnum
65\.
::

::gatha1
Sa silāmeghavaṇṇavho, saṅghaṃ bodhiñca vandiya;
::

::gathalast
Thūpattayañca sakkāsi, mahāpāḷiñca vaḍḍhayi.
::

::hangnum
66\.
::

::gatha1
Pāyāsaṃ’dāsi saṅghassa, sappiphāṇitasaṅkhataṃ;
::

::gathalast
Chātake atikicchamhi, parissāvanameva ca.
::

::hangnum
67\.
::

::gatha1
Sabbadānena saṅgaṇhī, kapaṇaddhivaṇibbake;
::

::gathalast
Pūvamūladhanaṃcā’dā, kumārānaṃ mahādayo.
::

::hangnum
68\.
::

::gatha1
Vihāre abhaye buddhaṃ, pūjayittha sīlāmayaṃ;
::

::gathalast
Jiṇṇañca gehaṃ tassā’kā, nānāratanacittikaṃ.
::

::hangnum
69\.
::

::gatha1
Kolavāpiñca datvāna, ārakkhatthaṃ jinassa so;
::

::gathalast
Pūjaṃ sabbopahārehi, sabbakālaṃ pavattayi.
::

::hangnum
70\.
::

::gatha1
Evaṃ tasmiṃ mahīpāle, vasante puññabhājane;
::

::gathalast
Nāyako sirināgavho, jeṭṭhatissassa mātulo.
::

::hangnum
71\.
::

::gatha1
Gantvāna paratīraṃ so, ādāya damiḷe bahū;
::

::gathalast
Āgantvā uttaraṃ desaṃ, gaṇhituṃ tamupakkami.
::

::hangnum
72\.
::

::gatha1
Rājāpi sutvā taṃ gantvā, yujjhitvā rājamittake;
::

::gathalast
Gāme hantvāna taṃ tena, damiḷe saddhimāgate.
::

::hangnum
73\.
::

::gatha1
Hatasese {pb:M:0.0276} gahetvāna, katvā paribhavaṃ bahuṃ;
::

::gathalast
Adāsi dāse katvāna, vihāresu tahiṃ tahiṃ.
::

::hangnum
74\.
::

::gatha1
Evaṃsampattavijaye, puramāgammabhūmipe;
::

::gathalast
Sabbaṃ raṭṭhaṃ visodhetvā, vasante akuto bhaye.
::

::hangnum
75\.
::

::gatha1
Bhikkhubodhī sanāmo’tha, vihāre abhayuttare;
::

::gathalast
Dussīle bahule disvā, pabbajjāya navopi so.
::

::hangnum
76\.
::

::gatha1
Rājānamupasaṅkamma, dhammakammamayācatha;
::

::gathalast
Rājā te neva kāresi, dhammakammaṃ vihārake.
::

::hangnum
77\.
::

::gatha1
Dussīlā nihaṭā tena, sabbe mantiya ekato;
::

::gathalast
Raho taṃ mārayitvāna, taṃ kammaṃ paṭibāhayyuṃ.
::

::hangnum
78\.
::

::gatha1
Rājā sutvā tadā kuddho, sabbegaṇhiya ekato;
::

::gathalast
Akā pokkharaṇī pāle, chinnahatthe sabandhane.
::

::hangnum
79\.
::

::gatha1
Aññe tattha sataṃ bhikkhū, jambudīpe khipāpayi;
::

::gathalast
Saranto tassa ussāhaṃ, parisodhesi sāsanaṃ.
::

::hangnum
80\.
::

::gatha1
Bhikkhū theriyavāde so, kātuṃ tehi uposathaṃ;
::

::gathalast
Ārādhetvā paṭikkhitto, pakuppitvā anādaro.
::

::hangnum
81\.
::

::gatha1
Akkositvā ca bhāsitvā, vācāhi pharusāhi so;
::

::gathalast
Bhikkhū te akkhamāpetvā, dakkhiṇaṃ desamajjhagā.
::

::hangnum
82\.
::

::gatha1
Tassa so mahatā phuṭṭho, rogena marisajjukaṃ;
::

::gathalast
Evaṃ navahi vassehi, pariccaji mahītalaṃ.
::

::hangnum
83\.
::

::gatha1
Tassa putto tato agga-bodhi nāmo kumārako;
::

::gathalast
Āsi rājāsirisaṅgha-bodhināmena visuto.
::

::hangnum
84\.
::

::gatha1
Kaṇiṭṭhaṃ bhātaraṃ māṇaṃ, oparajje’bhisañciya;
::

::gathalast
Tassā’dā dakkhiṇaṃ desaṃ, sayoggabalavāhanaṃ.
::

::hangnum
85\.
::

::gatha1
Rājā so pubbarājūnaṃ, pavattaṃ na vināsiya;
::

::gathalast
Raṭṭhaṃ dhammena pālesi, saṅghañca bahumānayi.
::

::hangnum
86\.
::

::gatha1
Jeṭṭhatisso’tha taṃ sabbaṃ, suṇitvā malaye ṭhito;
::

::gathalast
Ariṭṭhaṃ girimāgamma, saṅgahesi mahājanaṃ.
::

::hangnum
87\.
::

::gatha1
Katvā hatthagate pubba-dakkhiṇe susamānase;
::

::gathalast
Kamena puramāgantu-mārabhittha mahābalo.
::

::hangnum
88\.
::

::gatha1
Dāṭhāsiva {pb:M:0.0277} mamaccañca, gahetuṃ pacchimaṃ disaṃ;
::

::gathalast
Pesayitvā sayaṃ gāme, vasittha siripiṭṭhike.
::

::hangnum
89\.
::

::gatha1
Rājā nisamma taṃsabbaṃ, uparājaṃ visajjayi;
::

::gathalast
Sabalaṃ pacchimaṃ desaṃ, so gantvā taṃ palāpayi.
::

::hangnum
90\.
::

::gatha1
Potakaṃva kulāvamhi, sakkā hantunti dārakaṃ;
::

::gathalast
Māyettaṃ āgataṃ rājā, kumārā’macca maggahī.
::

::hangnum
91\.
::

::gatha1
Jeṭṭhatissaṃpi etaṃva, gaṇhissāmīti cintiya;
::

::gathalast
Thokeneva balenāgā, nirāsaṅkotivikkamo.
::

::hangnum
92\.
::

::gatha1
Jeṭṭhasissopi taṃ sutvā, sannaddhabalavāhano;
::

::gathalast
Sāgaro bhinnavelova, rājasenaṃ samotthari.
::

::hangnum
93\.
::

::gatha1
Rājasenā pabhijjittha, rājā āruyha kuñjaraṃ;
::

::gathalast
Eko aññātavesena, palāyitvā khaṇena so.
::

::hangnum
94\.
::

::gatha1
Chaṭṭhe māsamhi rajjamhā, nāvamāruyha sajjukaṃ;
::

::gathalast
Jambudīpamagāhitvā, dhanaṃ desañca ñātake.
::

::hangnum
95\.
::

::gatha1
Jeṭṭhatisso tato hutvā, pure rājāyathā pure;
::

::gathalast
Sabbaṃ kiccaṃ pavattesi, paripālesi sāsanaṃ.
::

::hangnum
96\.
::

::gatha1
Mahādāragiriṃ so’dā, vihāre abhayuttare;
::

::gathalast
Mahāvihārassā’dāsi, mahāmettavhabodhikaṃ.
::

::hangnum
97\.
::

::gatha1
Goṇḍigāmañca pādāsi, rājā jetavanassa so;
::

::gathalast
Mātulaṅgaṇakañceva, gāmañco dumbaraṅgaṇaṃ.
::

::hangnum
98\.
::

::gatha1
Mahānāgassa pādāsi, padhānagharakassa so;
::

::gathalast
Kassapassa girissāpi, āhāraṃ ambilāpikaṃ.
::

::hangnum
99\.
::

::gatha1
Gāmaṃ kakkhalavitthiñca, adāveḷuvanassa so;
::

::gathalast
Gaṅgāmāti vihārassa, kehetaṃ gāmakaṃ adā.
::

::hangnum
100\.
::

::gatha1
Antarāgaṅgasavhassa, cullamātikagāmakaṃ;
::

::gathalast
Mayettikassapāvāse, sahanna nagaraṃ adā.
::

::hangnum
101\.
::

::gatha1
Kāḷavāpi vihārassa, udavhaṃ gāmamādisi;
::

::gathalast
Ete caññeca so bhoga-gāmehi paripūrayi.
::

::hangnum
102\.
::

::gatha1
Jiṇṇaṃ satasahassehi, tīhi so paṭisaṅkhari;
::

::gathalast
Bhikkhūnaṃ dīpavāsīnaṃ, ticīvaramadāsi ca.
::

::hangnum
103\.
::

::gatha1
Jambudīpagatassā’suṃ{pb:M:0.0278}, rañño sodariyā narā;
::

::gathalast
Tattha tattha nilīnā te, desaṃ hantumupakkamuṃ.
::

::hangnum
104\.
::

::gatha1
Sutvā taṃ jeṭṭhatisso’tha, kāḷavāpiṃupacca so;
::

::gathalast
Yujjhanto tehi tattheva, vāsaṃ’kāsi savāhano.
::

::hangnum
105\.
::

::gatha1
Paratīraṃ gato rājā, gahetvā damiḷaṃ balaṃ;
::

::gathalast
Kāḷavāpimupāgamma, kātuṃ yuddhamupakkami.
::

::hangnum
106\.
::

::gatha1
Jeṭṭhatissopi sannaddha balakāyo dhanāyudho;
::

::gathalast
Jambudīpaṃ gamāpetvā, amaccaṃ dāṭhasivakaṃ.
::

::hangnum
107\.
::

::gatha1
Vammitaṃ gajamāruyha, yujjhanto attano balaṃ;
::

::gathalast
Ohīyamānaṃ disvāna, āruḷhaṃ attanā saha.
::

::hangnum
108\.
::

::gatha1
Mahāmaccavaco vedaṃ, sandesaṃ me mahesiyā;
::

::gathalast
Ārocehi yathākāmaṃ, pacchā tava karissati.
::

::hangnum
109\.
::

::gatha1
Pabbajitvā mahādevī, sajjhāyitvā ca āgamaṃ;
::

::gathalast
Abhidhammaṃ kathetvāna, pattiṃ dehīti rājino.
::

::hangnum
110\.
::

::gatha1
Iccetaṃ sāsanaṃ datvā, damiḷe āgatāgate;
::

::gathalast
Yāva yuddhaṃ nihantvāna, āyumhi khayamāgate.
::

::hangnum
111\.
::

::gatha1
Veḷuppadamiḷaṃ nāma, disvā yujjhitumāgataṃ;
::

::gathalast
Tambulatthaviyaṃ hatthe, rakkhanto churikaṃ tadā.
::

::hangnum
112\.
::

::gatha1
Tato nikkaraṇiṃ sammā, gahetvā sīsamattano;
::

::gathalast
Chetvā hatthimhi appetvā, churikaṃ kosiyaṃ khipi.
::

::hangnum
113\.
::

::gatha1
Ugghosayi mahāsenā, mahāmaccopi so tadā;
::

::gathalast
Gantvā’bhiyogaṃ vatvāna, sīsacchedamhi rājino.
::

::hangnum
114\.
::

::gatha1
Sandesaṃ deviyā vatvā, tāya pabbajjasāsane;
::

::gathalast
Samāpito bhidhammamhi, saddhimaṭṭhakathāya hi.
::

::hangnum
115\.
::

::gatha1
Dhammāsanā samoruyha, nisīdiya mahītale;
::

::gathalast
Ehi rañño mahākāraṃ, dassehī’ti niyojito.
::

::hangnum
116\.
::

::gatha1
Nisajja purato tassā, chinditvā sīsamattano;
::

::gathalast
Khipitvā churikaṃ āha, evaṃ devo mato iti.
::

::hangnum
117\.
::

::gatha1
Sā taṃ disvā-tisokena, phāletvā hadayaṃ matā;
::

::gathalast
Evaṃ pañcahi māsehi, rājā so tidivaṃ gato.
::

::hangnum
118\.
::

::gatha1
Evaṃ {pb:M:0.0279} vijitasaṅgāmo, sattavo abhimaddiya;
::

::gathalast
Rajjaṃ pākatikaṃ katvā, viharanto pure vare.
::

::hangnum
119\.
::

::gatha1
Uparājassa nāmena, kāritassa pana’ttanā;
::

::gathalast
Mahallarājā savhassa, padhānagharakassa so.
::

::hangnum
120\.
::

::gatha1
Addhā gāmadvayaṃ rājā, haṅkāraṃ sāmugāmakaṃ;
::

::gathalast
Kehellarājabhāgañca, sabbepi paricārake.
::

::hangnum
121\.
::

::gatha1
Tathā jetavanassa’dā, mahāmaṇikagāmakaṃ;
::

::gathalast
Mayettikassapāvāsaṃ, sālagāmena pūjayi.
::

::hangnum
122\.
::

::gatha1
Ambillapadaraṃ cā’dā, cetiyassa girissa so;
::

::gathalast
Pulatthinagare kāsi, mahāpānādi dīpakaṃ.
::

::hangnum
123\.
::

::gatha1
Amaccā tassa māresuṃ, māṇavhaṃ yuvarājakaṃ;
::

::gathalast
Antopure’parajjhitvā, datvāpi samamettikaṃ.
::

::hangnum
124\.
::

::gatha1
Tato kassapanāmaṃ so, kaṇiṭṭhaṃ sakabhātaraṃ;
::

::gathalast
Pālento santatiṃ rājā, oparajje’bhisecayi.
::

::hangnum
125\.
::

::gatha1
Māṇassa maraṇaṃ sutvā, gahetvā damiḷe lahuṃ;
::

::gathalast
Dāṭhāsivo samāgañchi, gāmaṃ tintiṇī nāmakaṃ.
::

::hangnum
126\.
::

::gatha1
Tassāgamanamaññāma, nikkhamitvā savāhano;
::

::gathalast
Yujjhanto dvārase vasse, jambudīpaṃ palātavā.
::

::hangnum
127\.
::

::gatha1
Pahāya sabbaṃ gacchanto, saññāṇatthāya attano;
::

::gathalast
Ekāvaliṃ gahetvāva, ekākī so hi nikkhami.
::

::hangnum
128\.
::

::gatha1
Ekāvaliṃ vināceva, rājā hutvā yathāvidhiṃ;
::

::gathalast
Ahu dāṭhopatissoti, visuto dharaṇī tale.
::

::hangnum
129\.
::

::gatha1
Itaro laddhaokāso, rajjamaggahi yujjhiya;
::

::gathalast
Aññamaññaṃ palāpesuṃ, evaṃ te antarantarā.
::

::hangnum
130\.
::

::gatha1
Evaṃ ubhinnaṃ rājūnaṃ, saṅgāmenā’bhipīḷito;
::

::gathalast
Loko upadduto-sabbo vihīnadhanadhaññavā.
::

::hangnum
131\.
::

::gatha1
Dāṭhopatisso nāsesi, sabbaṃ pubbakarājūnaṃ;
::

::gathalast
Gaṇhī tīsu nikāyesu, sāraṃ dhātugharesu ca.
::

::hangnum
132\.
::

::gatha1
Suvaṇṇapaṭimāyo so, suvaṇṇaṃ gaṇhi bhindiya;
::

::gathalast
Soṇṇamālādikaṃ sabbaṃ, pūjābhaṇḍaṃ nirākari.
::

::hangnum
133\.
::

::gatha1
Thūpārāme {pb:M:0.0280} tathāgaṇhi, sovaṇṇaṃ thupikaṃ ghare;
::

::gathalast
Mahaggharatanākiṇṇaṃ, chattaṃ bhindittha cetiye.
::

::hangnum
134\.
::

::gatha1
Mahāpāḷimhi nāvāyo, damiḷānaṃ sadāpayi;
::

::gathalast
Rājagehā nijhāpesuṃ, saddhiṃ dhātugharena te.
::

::hangnum
135\.
::

::gatha1
Pacchā vippaṭisārī so, desetuṃ, pāpamattano;
::

::gathalast
Kāresi saha bhogena, sākavatthuvihārakaṃ.
::

::hangnum
136\.
::

::gatha1
Bhāgineyyopi ratana-dāṭho iti jane suto;
::

::gathalast
Mahādīpādo hutvāna, sabhogo tamupaṭṭhahi.
::

::hangnum
137\.
::

::gatha1
Aggabodhimhi sampatte, rajjaṃ yuddhabalena ca;
::

::gathalast
Kassapo yuvarājā so, senaṃ rakkhitumattano.
::

::hangnum
138\.
::

::gatha1
Duppañño sahasā bhetvā, thūpārāmamhi cetiyaṃ;
::

::gathalast
Devānaṃpiyatissena, khuddarājena ceva hi.
::

::hangnum
139\.
::

::gatha1
Pubbakehica rājūhi, pūjitaṃdhanasārakaṃ;
::

::gathalast
Aggahesi dunnitīhi, pāpakehi purakkhato.
::

::hangnum
140\.
::

::gatha1
Dakkhiṇassa vihārassa, cetiyaṃ paribhindiya;
::

::gathalast
Aggahesi dhanaṃ sāraṃ, evamaññepi bhindayi.
::

::hangnum
141\.
::

::gatha1
Evaṃ karontaṃ taṃ rājā, dunnitikapurakkhataṃ;
::

::gathalast
Nāsakkhi kira vāretuṃ, aho pāpā nivāriyā.
::

::hangnum
142\.
::

::gatha1
Taṃ vāretu masakkonto, thūpārāmamhi cetiyaṃ;
::

::gathalast
Bhinnaṃ tena sakāresi, sahassena samaṅgalaṃ.
::

::hangnum
143\.
::

::gatha1
Tadā dāṭhopatissena, aggabodhi narissaro;
::

::gathalast
Jito rohaṇamevā’gā, sajjetuṃ balavāhanaṃ.
::

::hangnum
144\.
::

::gatha1
Tatra ṭhito soḷasame, vasse byādhihato mato;
::

::gathalast
Tadā tassa kaṇiṭṭho so, yuvarājāpi kassapo.
::

::hangnum
145\.
::

::gatha1
Dāṭhopatissa rājānaṃ, jambudīpaṃ palāpiya;
::

::gathalast
Ekarajjamakādesaṃ, makuṭantu na dhārayi.
::

::hangnum
146\.
::

::gatha1
Sādhūnaṃ saṅgamene’sa, hutvā vippaṭisārako;
::

::gathalast
Nāsaṃ pāpassa kammassa, karissāmīti cintiya.
::

::hangnum
147\.
::

::gatha1
Pupphārāme phalārāme, vāpiyo’pi ca kārayi;
::

::gathalast
Mahācetittayañcāpi, mahāpūjāhi sakkari.
::

::hangnum
148\.
::

::gatha1
Thūpārāmañca {pb:M:0.0281} pūjetvā, ekaṃgāmañca tassadā;
::

::gathalast
Sabbāgamiyabhikkhūhi, dhammaṃdesāpayittha ca.
::

::hangnum
149\.
::

::gatha1
Katvā maricavaṭṭimhi, pāsādaṃ sutthiraṃ tahiṃ;
::

::gathalast
Vāsayittha mahātheraṃ, nāgasāla nivāsitaṃ.
::

::hangnum
150\.
::

::gatha1
Tatraṭṭhaṃ tamupaṭṭhāya, paccayeti catūhi’pi;
::

::gathalast
Abhidhammaṃ kathāpesi, saddhimaṭṭhakathāya so.
::

::hangnum
151\.
::

::gatha1
Nāgasālakamāvāsaṃ, katvā tasseva’dāsi so;
::

::gathalast
Mahāniṭṭhilagāmañca, paccayatthāya tassa’dā.
::

::hangnum
152\.
::

::gatha1
Atha dāthopatisso so, jambudīpā idhāgato;
::

::gathalast
Mahantaṃ balamādāya, karonto tena āhavaṃ.
::

::hangnum
153\.
::

::gatha1
Kassapena susannaddha-vāhanena tato mari;
::

::gathalast
Dvādasāsuṃ kiretassa, rājabhūtassa hāyanā.
::

::hangnum
154\.
::

::gatha1
Tassa dāṭhopatissassa, bhāgineyyo sanāmako;
::

::gathalast
Jambudīpaṃ palāyittha, bhīto tamhā mahāraṇe.
::

::hangnum
155\.
::

::gatha1
Evaṃ aniccā vata sabbabhogā,
::

::gatha2
Sudullabhā ceva khaṇeva sobhā;
::

::gatha3
Tasmāhi etesu ratiṃ vihāya,
::

::gathalast
Bhaveyya dhammābhimukho hitesī.
::

::centre
Sujanappasādasaṃvegatthāya kate mahāvaṃse
::

::centre
Cha rājako nāma
::

::centre
Dvicattālīsatimo paricchedo.
::

### Tecattālīsatima pariccheda

#### Caturājako

::hangnum
1\.
::

::gatha1
Tato {pb:M:0.0282} vijitasaṅgāmo, kassapo puritāsayo;
::

::gathalast
Mahāpāḷimhi saṅghassa, samiddhaṃ bhojanaṃ akā.
::

::hangnum
2\.
::

::gatha1
Nāgasālā nivāsiṃ so, mahādhammakathiṃ yatiṃ;
::

::gathalast
Mahāpūjāya pūjetvā, saddhammaṃ tena vācayi.
::

::hangnum
3\.
::

::gatha1
Vasantaṃ bhātuāvāse, samuddissa likhāpayi;
::

::gathalast
Kaṭandhakāravāsiṃ so, pāḷi sabbaṃ sasaṅgahaṃ.
::

::hangnum
4\.
::

::gatha1
Jiṇṇaṃ saṅkharikammañca, navaṃ kāresi cetiye;
::

::gathalast
Saṅghabhogamanekañca, tattha tattha pavattayi.
::

::hangnum
5\.
::

::gatha1
Nānāmaṇisamujjotaṃ, kāsi cūḷamaṇittayaṃ;
::

::gathalast
Sataṃ paṇḍupalāsānaṃ, vatthadānena tappayi.
::

::hangnum
6\.
::

::gatha1
Tassāsuṃ bahavo puttā, jeṭṭho tesañca māṇako;
::

::gathalast
Sabbe te na vayappattā, bālāvigatabuddhino.
::

::hangnum
7\.
::

::gatha1
Tato so byādhinā phuṭṭho, atekicchena kenaci;
::

::gathalast
Puttā me bālakā sabbe, ne’te rajjakkhamā iti.
::

::hangnum
8\.
::

::gatha1
Vasantaṃ rohaṇe dese, bhāgineyyaṃ mahāmatiṃ;
::

::gathalast
Āhuya sabbaṃ pādāsi, rajjaṃ puttehi attano.
::

::hangnum
9\.
::

::gatha1
Gandhamālādipūjāhi, pūjayitvāna cetiye;
::

::gathalast
Bhikkhusaṅghaṃ khamādhapasi, datvāna catupaccayaṃ.
::

::hangnum
10\.
::

::gatha1
Evaṃ dhammaṃ caritvāna, mittāmaccajanesu ca;
::

::gathalast
Gato navahi vassehi, yathākammaṃ narādhipo.
::

::hangnum
11\.
::

::gatha1
Katvā kattabbakiccaṃ so, mātulassa sagāravo;
::

::gathalast
Saṅgahanto janaṃ māṇo, damiḷe nīharāpayi.
::

::hangnum
12\.
::

::gatha1
Ekato damiḷā hutvā, nibbāsema imaṃ iti;
::

::gathalast
Tasmiṃ ṭhite bahiddhāva, aggahesuṃ puraṃ sayaṃ.
::

::hangnum
13\.
::

::gatha1
Hatta {pb:M:0.0283} dāṭhassa pesesi, jambudīpagatassa te;
::

::gathalast
Āgantuṃtava kāloti, sāsanaṃ rajjagāhaṇe.
::

::hangnum
14\.
::

::gatha1
Māṇo’pi saṅghaṃ pesesi, sāsanaṃ piturohaṇaṃ;
::

::gathalast
Pitā sutvāna taṃ āgā, na cīreneva rohaṇā.
::

::hangnum
15\.
::

::gatha1
Ubhe te mantayitvāna, akaṃsu sandhilesakaṃ;
::

::gathalast
Umiḷehi tato jātā, sabbe te samavuttino.
::

::hangnum
16\.
::

::gatha1
Tato so pitaraṃ rajje, abhisiñcittha māṇako;
::

::gathalast
So’bhisitto nikāyānaṃ, sahassānaṃ tayaṃ adā.
::

::hangnum
17\.
::

::gatha1
Saṅghaṃ raṭṭhañca saṅgayha, sabbaṃ rājakulaṭṭhitaṃ;
::

::gathalast
Bhaṇḍaṃ pesesi sattūhi, rakkhaṇatthāya rohaṇaṃ.
::

::hangnum
18\.
::

::gatha1
Hatthadāṭhopi sutvāna, damiḷānaṃ tu sāsanaṃ;
::

::gathalast
Khaṇenā’gā imaṃ dīpaṃ, gahetvā damiḷhaṃ balaṃ.
::

::hangnum
19\.
::

::gatha1
Tadā te damiḷā sabbe, paribhūtā idha ṭhitā;
::

::gathalast
Āyantameva taṃ gantvā, parivāresu mañjase.
::

::hangnum
20\.
::

::gatha1
Māṇopi sutvā taṃ sabbaṃ, nāyaṃ kāloti yujjhituṃ;
::

::gathalast
Pesetvā piturājānaṃ, saddhiṃ sārena rohaṇaṃ.
::

::hangnum
21\.
::

::gatha1
Pubbadesaṃ sayaṃ gantvā, saṅgaṇhanto janaṃ vasī;
::

::gathalast
Laddhā damiḷapakkhaṃ so, gahetvā rājakaṃ puraṃ.
::

::hangnum
22\.
::

::gatha1
Dāṭhopatisso rājāti, nāmaṃ sāveti attano;
::

::gathalast
Mātulaṃ viya taṃ loko, tena nāmena vohari.
::

::hangnum
23\.
::

::gatha1
Pitucchaputtamānetvā, aggabodhi sanāmakaṃ;
::

::gathalast
Ṭhapetvā yuvarājatte, desañcā’dāsi dakkhiṇaṃ.
::

::hangnum
24\.
::

::gatha1
Ṭhānantarañca pādāsi, nissitānaṃ yathārahaṃ;
::

::gathalast
Sāsanassa ca lokassa, sabbaṃ kattabbamācari.
::

::hangnum
25\.
::

::gatha1
Mahāpāḷimhi dāpesi, savatthaṃ dadhibhattakaṃ;
::

::gathalast
Khīraṃ pāyāsakañceva, dhammaṃ suṇi uposathi.
::

::hangnum
26\.
::

::gatha1
Kāretvā sabbapūjāyo, desā petvāna desanaṃ;
::

::gathalast
Evamādīhi puññehi, attānaṃ’kāsi bhaddakaṃ.
::

::hangnum
27\.
::

::gatha1
Kassapassa vihārassa, datvāsenavhagāmakaṃ;
::

::gathalast
Mahāgallañca pādāsi, padhānagharakassa so.
::

::hangnum
28\.
::

::gatha1
Pariveṇassa {pb:M:0.0284} morassa, akāsi sakagāmakaṃ;
::

::gathalast
Thūpārāmassa puṇṇoḷiṃ, datvā sakkāsi cetiyaṃ.
::

::hangnum
29\.
::

::gatha1
Kappūrapariveṇaṃ so, kāresi abhayuttare;
::

::gathalast
Vihāraṃ tiputhullavhaṃ, katvā tasseva dāpayi.
::

::hangnum
30\.
::

::gatha1
Tasmiṃ karonte vāresuṃ, sīmāyanto’ti bhikkhavo;
::

::gathalast
Theriyā te kibāhetvā, balaṃ tatheva kārayi.
::

::hangnum
31\.
::

::gatha1
Atha te te theriyā bhikkhū, dummaññū tattha rājini;
::

::gathalast
Assaddhaṃ taṃ viditvāna, pattanikkujjanaṃ karuṃ.
::

::hangnum
32\.
::

::gatha1
Vuttañhi muninā tena, assaddho yo upāsako;
::

::gathalast
Alābhāya ca bhikkhūnaṃ, ceteta’kkosati ca te.
::

::hangnum
33\.
::

::gatha1
Pattanikujjanaṃ tassa, kattabbanti tato hi te;
::

::gathalast
Tassa taṃ kammamakaruṃ, loko maññittha aññathā.
::

::hangnum
34\.
::

::gatha1
Ādāyu kujjitaṃ pattaṃ, caranto bhikkhubhikkhakaṃ;
::

::gathalast
Nikujjeyya gharadvāre, tassā’ti kathikaṃ karuṃ.
::

::hangnum
35\.
::

::gatha1
Tasmiṃ so samaye phuṭṭho, byādhinā mahatāmari;
::

::gathalast
Vassamhi navame rājā, sampatto jīvitakkhayaṃ.
::

::hangnum
36\.
::

::gatha1
Dappulopi tato rājā, gato rohaṇakaṃ sakaṃ;
::

::gathalast
Vāsaṃ kappesi tattheva, karonto puññasañcayaṃ.
::

::hangnum
37\.
::

::gatha1
Ito paṭṭhāya vakkhāma, tassa vaṃsamanākulaṃ;
::

::gathalast
Vuccamānamhi ettheva, tasmiṃ hoti asaṅkaro.
::

::hangnum
38\.
::

::gatha1
Jāto okkākavaṃsamhi, mahātissoti vissuto;
::

::gathalast
Āsi eko mahāpuñño, samākiṇṇaguṇākaro.
::

::hangnum
39\.
::

::gatha1
Tasse’kā bhariyā āsi, saṅghapivāti vīssutā;
::

::gathalast
Dhaññapuññaguṇūpetā, dhītā rohaṇasāmino.
::

::hangnum
40\.
::

::gatha1
Tassāputtā tayo āsuṃ, paṭhamo aggabedhiko;
::

::gathalast
Dutiyo dappulo nāma, tatiyo maṇiakkhiko.
::

::hangnum
41\.
::

::gatha1
Ekāva dhītā tassāsi, rājanamagamā ca sā;
::

::gathalast
Jeṭṭho rohaṇanāmassa, desassā’si sayaṃ vasī.
::

::hangnum
42\.
::

::gatha1
Mahāpāḷiṃ sa kāresi, mahāgāme mahādhano;
::

::gathalast
Dāṭhaggabodhināmañca, pariveṇaṃ tahi vaṃso.
::

::hangnum
43\.
::

::gatha1
Kāṇagāmamhi {pb:M:0.0285} kāṇānaṃ, gilānānañca sālake;
::

::gathalast
Vihāre paṭimāvhe ca, mahantaṃ paṭimāgharaṃ.
::

::hangnum
44\.
::

::gatha1
Patiṭṭhapesi katvāna, buddhatattha silāmayaṃ;
::

::gathalast
Mahantanāmaṃ sappañño, iddhīhi viya nimmitaṃ.
::

::hangnum
45\.
::

::gatha1
Sālavāṇañca kāresi, vihāraṃ attanāmakaṃ,
::

::gathalast
Pariveṇavihārañca, tathā kājaragāmakaṃ.
::

::hangnum
46\.
::

::gatha1
Navakammāni kāretvā, dhammasālavihārake;
::

::gathalast
Sayaṃ vaccakuṭī esa, tattha sodhesi buddhimā.
::

::hangnum
47\.
::

::gatha1
Ucciṭṭhaṃ bhikkhusaṅghassa, bhojanaṃ paribhuñjiya;
::

::gathalast
Maṇḍagāmañca saṅghassa, gāmaṃ’dāsi masādavā.
::

::hangnum
48\.
::

::gatha1
Puññāne’tānicaññāni, katvā tasmiṃ divaṅgate;
::

::gathalast
Āsī tassā’nujo tattha, sāmi dappulanāmako.
::

::hangnum
49\.
::

::gatha1
Isseraṃ tattha vattesi, sampamaddiya satta vo;
::

::gathalast
Mahādānaṃ pavattesi, nissaṅkaṃ rohaṇaṃ agā.
::

::hangnum
50\.
::

::gatha1
Tassa tuṭṭho jano āha, mahāsāmīti esano;
::

::gathalast
Tato paṭṭhāya taṃ loko-mahāsāmīti vohari.
::

::hangnum
51\.
::

::gatha1
Sutvāna taṃ silādāṭho, narindo sakadhītaraṃ;
::

::gathalast
Tassa pādāsi santuṭṭho, guṇehi bahukehi ca.
::

::hangnum
52\.
::

::gatha1
Yujarājattamassādā, rajjayoggoti mānituṃ;
::

::gathalast
Māṇavammādayo tassa, puttā āsuṃ mahāsayā.
::

::hangnum
53\.
::

::gatha1
Pāsāṇadipavāsissa, mahātherassa santike;
::

::gathalast
Dhammaṃ sutvā pasīditvā, tasmiṃ taṃ bahumānituṃ.
::

::hangnum
54\.
::

::gatha1
Vihāraṃ rohaṇe katvā, tassa pādāsi sopi taṃ;
::

::gathalast
Cātuddisiyasaṅghassa, paribhogāya vissajji.
::

::hangnum
55\.
::

::gatha1
Ambamālā vihārādi, vihāre kārayi bahū;
::

::gathalast
Khadirālivihārañca, katvā deva mapūjayi.
::

::hangnum
56\.
::

::gatha1
Pāsādamanurārāmaṃ, muttolambaṃ sujiṇṇakaṃ;
::

::gathalast
Sīrivaḍḍhañca pāsādaṃ, tathā takkambilaṃ paraṃ.
::

::hangnum
57\.
::

::gatha1
Sodhetvā bhikkhavo tattha, dvattiṃsa parivāsayi;
::

::gathalast
Sabbapaccayadānena, santappetvā mahīmati.
::

::hangnum
58\.
::

::gatha1
Adā {pb:M:0.0286} kevaṭṭagambhīraṃ, gāmaṃ nāgavihārake;
::

::gathalast
Tathā rājavihārassa, gonnagāmaṃ samādiyi.
::

::hangnum
59\.
::

::gatha1
Adā tīsavihārassa, tathākantikapabbakaṃ;
::

::gathalast
Cittalapabbatassā’dā, gāmaṃ so gonnaviṭṭhikaṃ.
::

::hangnum
60\.
::

::gatha1
Datvā riyākarassesa, gāmaṃ somālavatthukaṃ;
::

::gathalast
Akāsi paṭimāgehaṃ, tatheva sumanoharaṃ.
::

::hangnum
61\.
::

::gatha1
Tatraṭṭhassa jinassā’kā, uṇṇalomaṃ mahagghiyaṃ;
::

::gathalast
Hemapaṭṭañca kāresi, sabbaṃ pūjāvidhiṃ sa’kā.
::

::hangnum
62\.
::

::gatha1
Cetiye parijiṇṇe so, sudhākammena rañjayi;
::

::gathalast
Tipañcahatthaṃ kāresi, metteyyaṃ sugataṃ paraṃ.
::

::hangnum
63\.
::

::gatha1
Evamādini puññāni, appameyyāni so vibhū;
::

::gathalast
Akāsi ca sayaṃ sādhu, parivārehī kārayi.
::

::hangnum
64\.
::

::gatha1
Parivārā ca tassāsuṃ, bahūpuññakarā narā;
::

::gathalast
Vihārā nekakā āsuṃ, katā tehi sappaccayā.
::

::hangnum
65\.
::

::gatha1
Kadāci maggaṃ gacchaṃ so, araññamhi agāmake;
::

::gathalast
Senaṃ saṃvidahitvāna, vāsaṃ kappesi rattiyaṃ.
::

::hangnum
66\.
::

::gatha1
Sunahātavillitto so, subhuttosayane sukhe;
::

::gathalast
Nipannesu ghare ramme, niddāyitumupakkami.
::

::hangnum
67\.
::

::gatha1
Alabhanto tadā niddaṃ, kinnu kho iti kāraṇaṃ;
::

::gathalast
Pavattiṃ upadhārento, divase sabbamattano.
::

::hangnum
68\.
::

::gatha1
Adisvā kāraṇaṃ anto, avassaṃ bahi hessati;
::

::gathalast
Iti cintiya yojesi, manussetaṃ gavesituṃ.
::

::hangnum
69\.
::

::gatha1
Evamāha ca nissaṅkaṃ, ayyakā mama rattiyaṃ;
::

::gathalast
Tementā rukkhamūlasmiṃ, ṭhitā ānetha te iti.
::

::hangnum
70\.
::

::gatha1
Tepi gantvā gavesantā, dīpahatthā mahājanā;
::

::gathalast
Mahāgāmā’gate bhikkhū, rukkhamūlagate tadā.
::

::hangnum
71\.
::

::gatha1
Te gantvā sāsanaṃ rañño, ārocesuṃ padhāviso;
::

::gathalast
Disvā ca bhikkhu santuṭṭho, netvā vāsagharaṃ sakaṃ.
::

::hangnum
72\.
::

::gatha1
Niccadānāya bhikkhūnaṃ, ṭhapite rattacīvare;
::

::gathalast
Tesaṃ datvāna tintāni, cīvarāni samādiya.
::

::hangnum
73\.
::

::gatha1
Sukkhāpiya {pb:M:0.0287} ca katvāna, pādadhovanakādikaṃ;
::

::gathalast
Nisīdāpiya te sabbe, sayane sādhu santhate.
::

::hangnum
74\.
::

::gatha1
Bhesajjaṃ paṭiyādetvā, sayamevo’panāmiya;
::

::gathalast
Paccūsepi ca katvāna, kattabbaṃ bhojanādikaṃ.
::

::hangnum
75\.
::

::gatha1
Datvā kappiya kāre’tha, vissajjesi yathāruciṃ;
::

::gathalast
Evaṃ puññaratasseva, tassā’si divasaṃ gataṃ.
::

::hangnum
76\.
::

::gatha1
Evaṃ puññaparetasmiṃ, vasamāne naruttame;
::

::gathalast
Raṭṭhaṃ janapadaṃ sabbaṃ, yojetvā puññakammesu.
::

::hangnum
77\.
::

::gatha1
Māṇo pācinadesamhi, vasanto balasaṅgahaṃ;
::

::gathalast
Katvāna pituno senaṃ, dhanaṃ cevā harāpiya.
::

::hangnum
78\.
::

::gatha1
Kātuṃ saṅgāmamāgañchi, tipucullasagāmakaṃ;
::

::gathalast
Dāṭhopatisso taṃ sutvā, tambalaṃgā mahābalo.
::

::hangnum
79\.
::

::gatha1
Tatthā’kaṃsu mahāyuddhaṃ, aññamaññaṃ samāgatā;
::

::gathalast
Yodhā dāṭho patissassa, māṇaṃ saṅgaṃva mārayuṃ.
::

::hangnum
80\.
::

::gatha1
Taṃ sutvā dappulo sopi, sokasallahato mari;
::

::gathalast
Sattāha manurādhamhi, vasaṃ rajjamakārayi.
::

::hangnum
81\.
::

::gatha1
Rohaṇe tīṇi vassāni, esa rajjamakārayi;
::

::gathalast
Tasmā tassa kathā āsi, rohaṇamhi idhāpi ca.
::

::hangnum
82\.
::

::gatha1
Evaṃ paremāriya āhavamhi,
::

::gatha2
Kicchena laddhāva narena bhogā;
::

::gatha3
Āsuṃ khaṇe vijjulatopa bhogā,
::

::gathalast
Ko buddhimā tesu ratiṃ kareyya.
::

::centre
Sujanappasādasaṃvegatthāya kate mahāvaṃse
::

::centre
Caturājako nāma
::

::centre
Tecattālīsatimo paricchedo.
::

### Catucattālīsatima pariccheda

#### Tirājako

::hangnum
1\.
::

::gatha1
Accaye {pb:M:0.0288} hatthadāṭhassa, aggabodhikumārako;
::

::gathalast
Kaṇiṭṭho rājino āsi, sirisaṅghādi bodhiko.
::

::hangnum
2\.
::

::gatha1
Dhammarājā ayaṃ āsi, sammā dassanasaññuto;
::

::gathalast
Tasmā so puññakammāni, appameyyāni vattayi.
::

::hangnum
3\.
::

::gatha1
Nikāyattayavāsīnaṃ, bhattaggamavalokayi;
::

::gathalast
Mahāpāḷiñca vaḍḍhesi, māghātañceva kārayi.
::

::hangnum
4\.
::

::gatha1
Ṭhānantarañca dāpesi, yathāraha manālayo;
::

::gathalast
Sipagottādiyoggehi, saṃgatehi ca saṃgahi.
::

::hangnum
5\.
::

::gatha1
Yattha katthaci disvāpi, bhikkhavo so mahāmati;
::

::gathalast
Sakkatvā sobhaṇāpesi, parittaṃ sāsanogadhaṃ.
::

::hangnum
6\.
::

::gatha1
Theraṃ so upasaṅkamma, nāgasālanivāsinaṃ;
::

::gathalast
Dāṭhāsivaṃ mahāpaññaṃ, sīlavantaṃ bahussutaṃ.
::

::hangnum
7\.
::

::gatha1
Sakkacca naṃ tato sutvā, sammāsambuddhasāsanaṃ;
::

::gathalast
Dhamme’tīvapasīditvā, sabbasantikaro iti.
::

::hangnum
8\.
::

::gatha1
Sutvā theriyavādānaṃ, pubbañātīnamattano;
::

::gathalast
Pāpānaṃ duṭṭhacittānaṃ, apakāre kate bahū.
::

::hangnum
9\.
::

::gatha1
Vihāre pariveṇe ca, jiṇṇepākatike akā;
::

::gathalast
Bhogagāme ca dāpesi, tattha tattha bahūdaye.
::

::hangnum
10\.
::

::gatha1
Vicchinnapaccaye cākā, tadātyaṃ kurite viya;
::

::gathalast
Dāsakepi ca saṅghassa, yathāṭhāne ṭhapāpayi.
::

::hangnum
11\.
::

::gatha1
Padhānaghara metassa, therassa’kāsanāmakaṃ;
::

::gathalast
Paṭiggahetvā taṃ so’pi, saṅghassā’dā mahāmatī.
::

::hangnum
12\.
::

::gatha1
Bhogagāme ca tassā’dā, bharattālaṃ kihimbilaṃ;
::

::gathalast
Katakañca tulādhāraṃ, andhakārakameva ca.
::

::hangnum
13\.
::

::gatha1
Andhakāraṃ {pb:M:0.0289} antureḷiṃ, bālavaṃ dvāranāyakaṃ;
::

::gathalast
Mahānikaḍḍhikañceva, peḷahāḷaṃ tathāparaṃ.
::

::hangnum
14\.
::

::gatha1
Ete aññe ca so datvā, bhogagāme narissaro;
::

::gathalast
Dāsi ārāmike ceva, attano kira ñātake.
::

::hangnum
15\.
::

::gatha1
Tathā dvinnaṃ nikāyānaṃ, vihāre mandapaccaye;
::

::gathalast
Disvāpi ca sutvā vā, bhogagāme bahū adā.
::

::hangnum
16\.
::

::gatha1
Bahunā kintuvuttena, nikāyesu’pi tīsu’pi;
::

::gathalast
Adā gāmasahassaṃ so, bahuppādaṃ nirākulaṃ.
::

::hangnum
17\.
::

::gatha1
Anussaranto so tiṇṇaṃ, ratanānaṃ guṇe vare;
::

::gathalast
Ekāvaliṃ gahetvāna, akkhamāla makā kira.
::

::hangnum
18\.
::

::gatha1
Evaṃ sabbappayogehi, so’hu dhammaparāyano;
::

::gathalast
Sabbe tamanusikkhantā, hesu dhammakarā narā.
::

::hangnum
19\.
::

::gatha1
Damiḷo potthakuṭṭhavo, tassa kammakaro tadā;
::

::gathalast
Māṭambiyavhaṃ kāresi, padhānagharamabbhutaṃ.
::

::hangnum
20\.
::

::gatha1
Būkakalle ambavāpiṃ, tantavāyikacāṭikaṃ;
::

::gathalast
Gāmaṃ niṭṭhilaveṭṭhiñca, tassā’dā so sadā sakaṃ.
::

::hangnum
21\.
::

::gatha1
Kappūrapariveṇe ca, kurundapillake tathā;
::

::gathalast
Mahārājaghare ceva, pāsāde so’va kārayi.
::

::hangnum
22\.
::

::gatha1
Aññatthā’dā tayo gāme, vihāresu mahādhano;
::

::gathalast
Potthasātavhayo pañño, vihāre jetanāmake.
::

::hangnum
23\.
::

::gatha1
Senāpatirājanāmaṃ, pariveṇaṃ samāpayi;
::

::gathalast
Mahākando ca damiḷo, pariveṇaṃ sanāmakaṃ.
::

::hangnum
24\.
::

::gatha1
Cullapanthaṃ tathā eko, sehālauparājakaṃ;
::

::gathalast
Uparājā sakāresi, saṅghatisso’pi rājino.
::

::hangnum
25\.
::

::gatha1
Aññesu bahavo āsuṃ, vihāre evamādike;
::

::gathalast
Bhassa rañño’ nuvattantā, evaṃ dhammīhi pāṇino.
::

::hangnum
26\.
::

::gatha1
Pāpaṃ vāpi hi puññaṃ vā,
::

::gatha2
Padhānoyaṃ karoti yo;
::

::gatha3
Lo ko taṃ taṃ karoteva,
::

::gathalast
Taṃ vijaneyya paṇḍito.
::

::hangnum
27\.
::

::gatha1
Jeṭṭhanāmā {pb:M:0.0290} mahāpuññā, mahesī tassa rājino;
::

::gathalast
Jeṭṭhārāmañca kāresi, bhikkhūnīnamupassayaṃ.
::

::hangnum
28\.
::

::gatha1
Tassā’dāsi ca dve gāme, pakkapāsāṇabhūmiyaṃ;
::

::gathalast
Tambuddhaṃ bhelagāmañca, ārāmikasataṃ tathā.
::

::hangnum
29\.
::

::gatha1
Akā malayarājāpi, dhātugehaṃ mahārahaṃ;
::

::gathalast
Maṇḍalagirivihāramhi, cetiyassa mahādhano.
::

::hangnum
30\.
::

::gatha1
Lohapāsādake so’va, chādesi majjhakūṭakaṃ;
::

::gathalast
Bodhitissavihārañca, bodhitasso mahāyaso.
::

::hangnum
31\.
::

::gatha1
Dīpe maṇḍalikā sabbe, tattha tattha yathābalaṃ;
::

::gathalast
Vihāre pariveṇe ca, kārayiṃsu anappake.
::

::hangnum
32\.
::

::gatha1
Tassa kālo narindassa, puññakammamayo idha;
::

::gathalast
Ativitthārabhītena, sabbaso na vicāritaṃ.
::

::hangnum
33\.
::

::gatha1
Pubbakopi kathāmaggo, ākulo viya bhātime;
::

::gathalast
Yathāpadhānaṃ kathitaṃ, hetūnaṃ upalakkhaṇaṃ.
::

::hangnum
34\.
::

::gatha1
Athāparena kālena, pulatthinagaraṃ gato;
::

::gathalast
Vāsaṃ tattheva kappesi, karonto puññasañcayaṃ.
::

::hangnum
35\.
::

::gatha1
Atekicchiyarogena, samphuṭṭho kālamattano;
::

::gathalast
Maraṇassa viditvāna, tamāhuyamahājanaṃ.
::

::hangnum
36\.
::

::gatha1
Ovaditvāna dhammena, maraṇaṃ so upāgami;
::

::gathalast
Mahājano mate tasmiṃ, bāḷhasoko parodiya.
::

::hangnum
37\.
::

::gatha1
Katvā āḷahaṇe tassa, kiccaṃ sabbamasesato;
::

::gathalast
Tassāḷāhaṇabhasmampi, katvā bhesajjamattano.
::

::hangnum
38\.
::

::gatha1
Rājā bhaṇḍañca taṃ sabbaṃ, sabbañca balavāhanaṃ;
::

::gathalast
Sammā ādāya gopetvā, nagaraṃ samupāgami.
::

::hangnum
39\.
::

::gatha1
Evaṃ soḷasame vasse, rājā āsi divaṅgato;
::

::gathalast
Potthakuṭṭhopi damiḷo, rajjaṃ tassa vicārayi.
::

::hangnum
40\.
::

::gatha1
Uparājaṃ gahetvāna, dāṭhāsivaṃ khipāpayi;
::

::gathalast
Cārako vihituṃ sammā, rakkhāvaraṇa mādisi.
::

::hangnum
41\.
::

::gatha1
Vinā raññā na sakkāti, mediniṃ paribhuñjituṃ;
::

::gathalast
Ānetvā dattanāmakaṃ, dhanapiṭṭhappadhānakaṃ.
::

::hangnum
42\.
::

::gatha1
Uppannaṃ {pb:M:0.0291} rājavaṃsamhi, rajje taṃ abhisiñciya;
::

::gathalast
Tassa nāmaṃ ṭhapetvāna, sayaṃ sabbaṃ vicārayi.
::

::hangnum
43\.
::

::gatha1
Danto so dhanapiṭṭhimhi, vihāraṃ sakanāmakaṃ;
::

::gathalast
Kārayitvāna puññāni, aññānipi samācini.
::

::hangnum
44\.
::

::gatha1
Samakantu so ṭhatvā’va, vassadvaya mahumato;
::

::gathalast
Potthakuṭṭho matetasmiṃ, puna aññampi māṇavaṃ.
::

::hangnum
45\.
::

::gatha1
Hatthadāṭhaṃ samāhūya, uṇhā nagarasambhavaṃ;
::

::gathalast
Tampi rajje bhisiñcitvā, yathā pubbaṃ sayaṃvasī.
::

::hangnum
46\.
::

::gatha1
Kāḷadīghāvikaṃ katvā, padhānagharakaṃ tathā;
::

::gathalast
Puññamaññaṃ chamāsehi, so’pi maccuvasaṃ gato.
::

::hangnum
47\.
::

::gatha1
Evaṃ viditvā bahupaddavāni;
::

::gatha2
Dhanāni dhaññāni ca vāhanāni;
::

::gatha3
Vihāya rajjesu ratiṃsappaññā;
::

::gathalast
Manuññapuññābhiratā bhaveyyuṃ.
::

::centre
Sujanappasādasaṃvegatthāya kate mahāvaṃse
::

::centre
Tirājako nāma
::

::centre
Catucattālīsatimo paricchedo.
::

### Pañcacattālīsatima pariccheda

::hangnum
1\.
::

::gatha1
Rañño tassaccaye rājā, māṇavammo ahosi so;
::

::gathalast
Kiṃ gotto kassa putto ca, kathaṃ rajjamapāpuṇi.
::

::hangnum
2\.
::

::gatha1
Mahāsammatavaṃsamhi, jāto jātiguṇāvaho;
::

::gathalast
Putto kassapanāmassa, thūpārāmassa bhedino.
::

::hangnum
3\.
::

::gatha1
Dhītā malayarājassa, saṅghanāmassa rājino;
::

::gathalast
Taṃ labhitvā vasaṃ dese, uttare līnavuttiko.
::

::hangnum
4\.
::

::gatha1
Hatthadāṭhanarindena, tasmiṃ attheva dhārite;
::

::gathalast
Jambudīpamupāgamma, narasīhaṃ mahīpati.
::

::hangnum
5\.
::

::gatha1
Gantvā vatvā {pb:M:0.0292} sakaṃ nāmaṃ, sevituṃ tamupakkami;
::

::gathalast
Ārādhesi ca sabbehi, payogehi narādhīpaṃ.
::

::hangnum
6\.
::

::gatha1
Viditvā tassa sohajjaṃ, netvā bhariyamattano;
::

::gathalast
Vāsaṃ tattheva kappesi, sevamāno divānisaṃ.
::

::hangnum
7\.
::

::gatha1
Sopi ārādhito tena, kaṇḍuveṭṭhi naruttamo;
::

::gathalast
Sabbaṃ nentova taṃ rajjaṃ, mahābhogamadāpayi.
::

::hangnum
8\.
::

::gatha1
Tena saṃvāsamanvāya, bhariyā saṅghanāmikā;
::

::gathalast
Catasso dhītaro putte, cattāropi vijāyatha.
::

::hangnum
9\.
::

::gatha1
Athekadivasaṃ rājā, hatthikkhandhavaraṃ gato;
::

::gathalast
Sañcaranto yathākāmaṃ, māṇavammena ekato.
::

::hangnum
10\.
::

::gatha1
Nāḷikeraṃ pivitvāna, tatraṭṭhova pipāsito;
::

::gathalast
Māṇavammassa pādāsi, maññanto aññameva taṃ.
::

::hangnum
11\.
::

::gatha1
So taṃ gahetvā cintesi, sakhaṃ pesa narādhipo;
::

::gathalast
Ucchiṭṭhaṃ nāma kiṃ hoti, sattānaṃ paramatthato.
::

::hangnum
12\.
::

::gatha1
Tasmā yuttaṃ mayāpātu-mīti cintiya taṃ pivi;
::

::gathalast
Evaṃ honti mahussāhā, detukāmāhi buddhino.
::

::hangnum
13\.
::

::gatha1
Rājāpi disvā taṃ bhīto, tassapī tāva sesakaṃ;
::

::gathalast
Sayaṃ pivi tathāhoti, kammaṃ puññavataṃ sadā.
::

::hangnum
14\.
::

::gatha1
Ṭhapesi sakaveseva, tato paṭṭhāya attano;
::

::gathalast
Bhojane sayane ceva, parihāre ca vāhane.
::

::hangnum
15\.
::

::gatha1
Evaṃ tesu vasantesu, yuddhatthāyamupakkami;
::

::gathalast
Vallabho narasīhena, narasīho vicintayi.
::

::hangnum
16\.
::

::gatha1
Ayaṃ kho mama sevāya, rajjaṃ vaṃsa gataṃ sakaṃ;
::

::gathalast
Labhissāmīti seveti, rattiṃ diva matandito.
::

::hangnum
17\.
::

::gatha1
Sace sopi mayā gantvā, yujjhanto maraṇaṃ gato;
::

::gathalast
Takkitaṃ tassa mayhañca, sabbaṃ tamaphalaṃ bhave.
::

::hangnum
18\.
::

::gatha1
Evaṃ cintiyataṃ rājā, nivattetvā sake pure;
::

::gathalast
Sayaṃ vallabharājena, kātuṃ saṅgāmamārasi.
::

::hangnum
19\.
::

::gatha1
Māṇavammopi cintesi, sace’yaṃ mayi jīviti;
::

::gathalast
Rājā mīyati yuddhamhi, kiṃ phalaṃ mama jīvite.
::

::hangnum
20\.
::

::gatha1
Vissāso {pb:M:0.0293} dukkato tena, bhavissati tathāsati;
::

::gathalast
Saṅgahesi kimatthaṃ maṃ, samānattena attano.
::

::hangnum
21\.
::

::gatha1
Tasmā yuttaṃ mayā gantuṃ, sahasaṅgāma maṇḍalaṃ;
::

::gathalast
Sukhañhi saddhiṃ tenettha, jīvitaṃ maraṇaṃpi vā.
::

::hangnum
22\.
::

::gatha1
Evaṃ cintiya sannaddha-balo hatthivaraṃ gato;
::

::gathalast
Gantvā dassesi attānaṃ, so taṃ saṅgāma maṇḍale.
::

::hangnum
23\.
::

::gatha1
Narasīhova taṃ disvā, haṭṭhatuṭṭho samuggiri;
::

::gathalast
Saho santhavametasmiṃ, kattabbaṃ me kataṃ iti.
::

::hangnum
24\.
::

::gatha1
Tato mānassa senā ca, senā cevassarājino;
::

::gathalast
Senaṃ vallabharājassa, viddhaṃsesi samāgatā.
::

::hangnum
25\.
::

::gatha1
Māṇavammopi dassesi, tahiṃ surattamattano;
::

::gathalast
Parakkamanto devānaṃ, raṇe nārāyaṇo viya.
::

::hangnum
26\.
::

::gatha1
Narasītopi santuṭṭho, māṇavammassa vikkame;
::

::gathalast
Āliṅgatvā sinehena, tvaṃ kho me jayado iti.
::

::hangnum
27\.
::

::gatha1
Attano puramāgamma, katvā vijayamaṅgalaṃ;
::

::gathalast
Māṇavammassa senāya, kattabbaṃ sabbamācari.
::

::hangnum
28\.
::

::gatha1
Athevaṃ cintayi rājā, kattabbaṃ me sahāyako;
::

::gathalast
Attanā’kāsi sabbañca, anaṇo so mamajjato.
::

::hangnum
29\.
::

::gatha1
Iṇaṃ mamāpi sodhemi, katvā kattabbamattanā;
::

::gathalast
Kattaññū katavedīhi, purisā’tīvadullabhā.
::

::hangnum
30\.
::

::gatha1
Amacce sannipātetvā, idaṃ vacanamabravi;
::

::gathalast
Sahāyassa mametassa, kamme tumhepi sakkhino.
::

::hangnum
31\.
::

::gatha1
Mayāpi tassa kattabbaṃ, kammaṃ sādhu sukhāvahaṃ;
::

::gathalast
Upakāro hi sādhūnaṃ, dhammo pubbopakārino.
::

::hangnum
32\.
::

::gatha1
Evaṃ vutte amaccā te, paccāhaṃsu mahīpati;
::

::gathalast
Yaṃ yamicchati devohi, taṃ taṃ ruccati no iti.
::

::hangnum
33\.
::

::gatha1
Atha so māṇavammassa, senaṃ datvā savāhanaṃ;
::

::gathalast
Sabbopakaraṇañceva, sabbakammakarepi ca.
::

::hangnum
34\.
::

::gatha1
Gacchāti vatvā taṃ yantaṃ, sahasenāyapekkhiya;
::

::gathalast
Paridevittha bhūmindo, vippavutthaṃ’va puttakaṃ.
::

::hangnum
35\.
::

::gatha1
Māṇavammopi {pb:M:0.0294} āruyha, nāvāyo jaladhītaṭe;
::

::gathalast
Na cireneva āgamma, samattikkamma vegasā.
::

::hangnum
36\.
::

::gatha1
Saha senāya maddantho, laṅkādīpamupavisī;
::

::gathalast
Taṃ sutvāna palāyittha, rājā dāṭhopatissako.
::

::hangnum
37\.
::

::gatha1
Māṇavammo puraṃ gantvā, ahutvāva narādhipo;
::

::gathalast
Palātamanubandhittha, padānupadamugato.
::

::hangnum
38\.
::

::gatha1
Tadā sā damiḷi senā, assosi kira sāmiko;
::

::gathalast
Mahārogā’bhibhūtoti, sutvā taṃ sā apakkami.
::

::hangnum
39\.
::

::gatha1
Sutvā dāṭhopatisso taṃ, samādāya mahābalaṃ;
::

::gathalast
Māṇavammaṃ upāgamma, kātumārabhi saṃyudhaṃ.
::

::hangnum
40\.
::

::gatha1
Māṇavammo ca cintesi, sabbā senā gatā mama;
::

::gathalast
Mate mayi samijjheyya, verino me manorathaṃ.
::

::hangnum
41\.
::

::gatha1
Jambudīpaṃva tasmā’haṃ, gantvā’dāsa balaṃ tato;
::

::gathalast
Puna rajjaṃ gahessaṃti, tasmā evamakāsi so.
::

::hangnum
42\.
::

::gatha1
Gantvā puna’pi disvāna, sahāyaṃ narasīhakaṃ;
::

::gathalast
Ārādhahanto nipuṇaṃ, sakkaccaṃ tamupaṭṭhahi.
::

::hangnum
43\.
::

::gatha1
Yāva rājacatukkaṃso, māṇāmmo tahiṃ vasi;
::

::gathalast
Narasīho’tha cintesi, mānatthaddho yasodhano.
::

::hangnum
44\.
::

::gatha1
Rajjatthaṃ me sahā yo maṃ, sevantoyeva addhago;
::

::gathalast
Vuddho hessati taṃ passaṃ, kathaṃ rajjaṃ karomahaṃ.
::

::hangnum
45\.
::

::gatha1
Imasmiṃ pana vārasmiṃ, pesayitvā balaṃ mama;
::

::gathalast
Rajjaṃ taṃ na gahessāmi, ko attho jīvitena me.
::

::hangnum
46\.
::

::gatha1
Evaṃ cintiya so senaṃ, sannipātiya attano;
::

::gathalast
Sannāhetvā yathā yogaṃ, dāpetvāna yathāruciṃ.
::

::hangnum
47\.
::

::gatha1
Sayameva tamādāya, samuddataṭamāgato;
::

::gathalast
Nāvāyo cittarūpāyo, kārayitvā thirā bahū.
::

::hangnum
48\.
::

::gatha1
Amacce āha ‘‘etena, saddhiṃ gacchatha bho’’iti;
::

::gathalast
Nāvaṃ ārohituṃ sabbe, na icchiṃsu tadā janā.
::

::hangnum
49\.
::

::gatha1
Tadā sīho vicintetvā, sayaṃ hutvā tirohito;
::

::gathalast
Attano parihāraṃ so, rājalakkhaṇasammataṃ.
::

::hangnum
50\.
::

::gatha1
Sabbaṃ {pb:M:0.0295} tasseva datvāna, alaṅkārampi attano;
::

::gathalast
Āropetvāna taṃ nāvaṃ, gaccha ṭhatvāna sāgare.
::

::hangnum
51\.
::

::gatha1
Imaṃ bheriṃca vādehi, koṭṭhanāmanti yojayī;
::

::gathalast
So’pi sabbaṃ tathākāsi, rājāno agamā iti.
::

::hangnum
52\.
::

::gatha1
Āruhiṃsu janā nāvaṃ, ekaṃ katvā narādhipaṃ;
::

::gathalast
So taṃ senaṅgamādāya, māṇo gantuṃ samārabhi.
::

::hangnum
53\.
::

::gatha1
Kevalo’pi samuddo so, ahobhi nagarūpamo;
::

::gathalast
Atha so paṭṭanaṃ patvā, otaritvā savāhano.
::

::hangnum
54\.
::

::gatha1
Vissāmetvā balaṃ tattha, vasaṃ katipaye dine;
::

::gathalast
Uttaraṃ desamādāya, katvā hatthagataṃ janaṃ.
::

::hangnum
55\.
::

::gatha1
Akkhobbhiya mahāseno, nagaraṃ gantumārabhi;
::

::gathalast
Potthakuṭṭhopi taṃ sutvā, paccuggañchi mahābalo.
::

::hangnum
56\.
::

::gatha1
Saṃgacchiṃsu ubho senā, bhinnavelā’va sāgarā;
::

::gathalast
Māṇavammo tato hatthi-māruyha gahitāyudho.
::

::hangnum
57\.
::

::gatha1
Potthakuṭṭhañca rājānaṃ, dvedhā katvā palāpayi;
::

::gathalast
Hatthadāṭhaṃ palāyantaṃ, disvā janapadā narā.
::

::hangnum
58\.
::

::gatha1
Sīsamassa gahetvāna, māṇavammassa dassayuṃ;
::

::gathalast
Potthakuṭṭhopalāyitvā, merukandaramāgami.
::

::hangnum
59\.
::

::gatha1
Tato taṃ sāmiko disvā, sahāyo me ayaṃciraṃ;
::

::gathalast
Tasmā na sakkā caḍḍetuṃ, āpade saraṇāgataṃ.
::

::hangnum
60\.
::

::gatha1
Sāmino ca sahāyassa, niddosohaṃ kathaṃ bhave;
::

::gathalast
Iti cintiya pūvaṃ so, savisaṃ khādiyā’mari.
::

::hangnum
61\.
::

::gatha1
Kuṭṭhakopi ca teneva, khāditvā pūvakaṃ mato;
::

::gathalast
Māṇavammassa tassevaṃ, dīpo āsi akaṇṭako.
::

::hangnum
62\.
::

::gatha1
Māṇavammo tato dīpe, chattaṃ ussāpayi tadā;
::

::gathalast
Vārento viya teneva, dukkhaṃ dīpe janassa so.
::

::hangnum
63\.
::

::gatha1
Puññakammāni so’kāsi, anagghāni bahūni ca;
::

::gathalast
Samattho kohi taṃ sabbaṃ, vattuṃ paṭipadaṃ naro.
::

::hangnum
64\.
::

::gatha1
Kappagāmavhayañceva, tathā sepaṇṇināmakaṃ;
::

::gathalast
Padhānarakkhe ca siriṃ, sirīsaṅghādi bodhike.
::

::hangnum
65\.
::

::gatha1
Pāsādaṃ {pb:M:0.0296} sova kāresi, pasādāvahamuttamo;
::

::gathalast
Chādesi lohapāsādaṃ, thūpārāmagharaṃ tathā.
::

::hangnum
66\.
::

::gatha1
Thūpārāme ca pāsādaṃ katvā’dā paṃsukūlinaṃ;
::

::gatha2
Jiṇṇakaṃ paṭisaṅkhāsi chattaṃ cetiyamuddhani;
::

::gathalast
Bahavo jiṇṇakāvāse tattheva paṭisaṅkhari.
::

[Ettha māṇavammassa rajjakathāya ūnatā dissati. Ito paṭṭhāya aggabodhissa rajjapaṭibaddhā kathā vira khāyati.]

### Chacattālīsatima pariccheda

::hangnum
1\.
::

::gatha1
…Vāsaṃ-katvā sulabhapaccayaṃ;
::

::gathalast
Dāsi dhammarucinaṃ so, rājinī dīpakampi ca.
::

::hangnum
2\.
::

::gatha1
Kāretvāna paricchedaṃ, mahānettādi pādikaṃ;
::

::gathalast
Tesameva adā koḷu-vāte so devatissakaṃ.
::

::hangnum
3\.
::

::gatha1
Vahatthale ca so katvā, kadambagonanāmakaṃ;
::

::gathalast
Devapāḷimhi katvāna, gīrivhanagaraṃ tathā.
::

::hangnum
4\.
::

::gatha1
Katvā antarasobbhamhi, devanāmaṃ vihārakaṃ;
::

::gathalast
Rājamātikamārāmaṃ, katvā’dā paṃsukūlinaṃ.
::

::hangnum
5\.
::

::gatha1
Gokaṇṇakavihāre’kā, padhānagharameva ca;
::

::gathalast
Jiṇṇagehañca kāresi, vaḍḍhamānakabodhiyā.
::

::hangnum
6\.
::

::gatha1
Saṅghamittavhaye ceva, aññattha ca mahāyaso;
::

::gathalast
Tattha tattha vihāresu, navakammamakārayi.
::

::hangnum
7\.
::

::gatha1
Chabbīsati sahassāni, suvaṇṇānaṃ samappiya;
::

::gathalast
Jiṇṇāni paṭisaṅkhāsi, rājā cetiyapabbate.
::

::hangnum
8\.
::

::gatha1
Tālavatthuvihārañca, kāretvā paṇṇabhattakaṃ;
::

::gathalast
Vihārassa mahāsena-narindavhassa dāpayi.
::

::hangnum
9\.
::

::gatha1
Goṇḍigāmikavāpiñca, chinnaṃ bandhi yathā purā;
::

::gathalast
Dānabhaṇḍañca so sabbaṃ, sabbesaṃ dāsi pāṇinaṃ.
::

::hangnum
10\.
::

::gatha1
Uposathaṃ {pb:M:0.0297} upavasati, saddhiṃ dīpajanehi so;
::

::gathalast
Dhammañca tesaṃ deseti, dātuṃ lokuttaraṃ sukhaṃ.
::

::hangnum
11\.
::

::gatha1
Kammaṃ sovaggiyaṃ tassa, rajje sabbo samācari;
::

::gathalast
Yaṃ karoti mahīpālo, taṃ tassa kurute jano.
::

::hangnum
12\.
::

::gatha1
Tasmā rājā mahāpañño, dhammameva samācare;
::

::gathalast
So nivutthanivutthamhi, ṭhāne hoti mahāyaso.
::

::hangnum
13\.
::

::gatha1
Sampattaparivāro ca, ante gacchati nibbutiṃ;
::

::gathalast
Attatthañca paratthañca, tasmā passeyya buddhimā.
::

::hangnum
14\.
::

::gatha1
Attanā yadi ekena, vinitena mahājanā;
::

::gathalast
Vinayaṃ yanti sabbepi, kotaṃ nāseyya paṇḍito.
::

::hangnum
15\.
::

::gatha1
Payogo yo hi sattānaṃ, lohadvaya hitāvaho;
::

::gathalast
So tena akato natthi, rattandivamatandinā.
::

::hangnum
16\.
::

::gatha1
Attano so nivatthāni, vatthāni sukhumāni ca;
::

::gathalast
Paṃsūkūlikabhikkhūnaṃ, cīvaratthāya dāpayi.
::

::hangnum
17\.
::

::gatha1
Aṭṭhānaviniyogopi, saṅgaho vā virūpako;
::

::gathalast
Sāvajjo paribhogo vā, tassa nāhosi sabbaso.
::

::hangnum
18\.
::

::gatha1
Ye ye sattā yadā hārā, tesaṃ taṃ taṃ sadāpayi;
::

::gathalast
Ye yena sukhī honti, te te tena sukhāpayī.
::

::hangnum
19\.
::

::gatha1
Evaṃ puññāni katvāna, chabbassāni narādhipo;
::

::gathalast
Agamā devarājassa, santikaṃ santiyāvaho.
::

::hangnum
20\.
::

::gatha1
Atha tassa nujo rājā, kassapo hoti khattiyo;
::

::gathalast
Samattho rajjabhārassa, vahituṃ pubbavuttino.
::

::hangnum
21\.
::

::gatha1
Pitā viya niyaṃ puttaṃ, so saṅgaṇhi mahājanaṃ;
::

::gathalast
Dānena peyyavajjena, atthassa cariyāya ca.
::

::hangnum
22\.
::

::gatha1
Ṭhānantarañca dāpesi, tassa tassa yathārahaṃ;
::

::gathalast
Sayaṃ bhuñjittha bhogepi, sabbadukkhavivajjito.
::

::hangnum
23\.
::

::gatha1
Gīhinañceva bhikkhūnaṃ, brahmaṇānañca khattiyo;
::

::gathalast
Vattāpayi sakāvāre, māghātañceva kārayi.
::

::hangnum
24\.
::

::gatha1
Macchatitthe duve ceva, āvāsaṃ heḷigāmakaṃ;
::

::gathalast
Vaṇijjagāmamārāmaṃ, kassapādīgiriṃ tathā.
::

::hangnum
25\.
::

::gatha1
Tathā {pb:M:0.0298} ambatanavhañca, padhānaghara muttamaṃ; Bhogagāmañca…
::

[Etthakassapassa rajjapaṭibaddhāya kathāya ūnatā dissati.]

::hangnum
26\.
::

::gatha1
Tesaṃ sabbakaniṭṭhopi, mahindo nāma khattiyo;
::

::gathalast
Sampattarajjo nāhosi, rājā rajja dhurandharo.
::

::hangnum
27\.
::

::gatha1
Tassapi kira nilavho, sahāyo cīrasatthuto;
::

::gathalast
Mato pubbeva tasmā, so saranto taṃ na icchitaṃ.
::

::hangnum
28\.
::

::gatha1
Ahorajjampi dīpamhi, na maññittha sukhāvahaṃ;
::

::gathalast
Abhāvena sahāyassa, sahāyā’tīva dullabhā.
::

::hangnum
29\.
::

::gatha1
Teneva vuttaṃ muninā, dhammā yekeci lokiyā;
::

::gathalast
Tathā lokuttarā ceva, dhammā nibbānagāmino.
::

::hangnum
30\.
::

::gatha1
Kalyāṇamittaṃ āgamma, sabbe te honti pāṇinaṃ;
::

::gathalast
Tasmā kalyāṇamittesu, kattabbo’ti sadā daro.
::

::hangnum
31\.
::

::gatha1
Ādipādova so tasmā, hutvā rajjaṃ vicārayi;
::

::gathalast
Pāletuṃyeva dīpamhi, jivanto viya pāṇino.
::

::hangnum
32\.
::

::gatha1
Kassapassa sabhātussa, puttaṃ so aggabodhikaṃ;
::

::gathalast
Ṭhapetvā oparajjamhi, datvā bhogamanappakaṃ.
::

::hangnum
33\.
::

::gatha1
Desaṃ datvāna pācinaṃ, vasituṃ tattha pesiya;
::

::gathalast
Desaṃ dakkhiṇamādāsi, rāja puttassa attano.
::

::hangnum
34\.
::

::gatha1
Mahāpāḷimhi dānañca, dāpesi dasavāhaṇaṃ;
::

::gathalast
Sabbe bhoge same’kāsi, yācanānaṃ saha’ttanā.
::

::hangnum
35\.
::

::gatha1
Adatvā yācakānaṃ so, nu kiñci paribhuñjati;
::

::gathalast
Bhuttaṃ vā satiyā deti, dvi guṇaṃ attabhuttato.
::

::hangnum
36\.
::

::gatha1
Sakanāmaṃ sakāresi, bhikkhunī na mupassayaṃ;
::

::gathalast
Pādānagaragallañca, ārāma mariyādakaṃ.
::

::hangnum
37\.
::

::gatha1
Mahindataṭamārāmaṃ, sampatta catupaccayaṃ;
::

::gathalast
Aññampi bahudhā kāsi, puññaṃ puññaguṇerato.
::

::hangnum
38\.
::

::gatha1
Tiṇī vassāni kāretvā, rajjameva mahāmati;
::

::gathalast
Gavesanto sahāyaṃ’va, devalokamupāgami.
::

::hangnum
39\.
::

::gatha1
Vasanto {pb:M:0.0299} dakkhiṇe dese, aggabodhi kumārako;
::

::gathalast
Kenāpi karaṇīyena, nagaraṃ āgato ahu.
::

::hangnum
40\.
::

::gatha1
Tasmiṃ tattha vasantamhi, ādipādo mahindako;
::

::gathalast
Mato āsi tato tassa, rajjaṃ hatthagataṃ ahu.
::

::hangnum
41\.
::

::gatha1
So taṃ hatthagataṃ katvā, saṇṭhapetvāna sāsanaṃ;
::

::gathalast
Pācina desapatino, aggabodhissa pesayi.
::

::hangnum
42\.
::

::gatha1
Sa āgantvā ahu rājā, silāmeghoti saññito;
::

::gathalast
Oparajje kumārañca, abhisiñcittha bhūpati.
::

::hangnum
43\.
::

::gatha1
So rājā naṃ niyojetvā, cintā bhāraṃ vimuñciya;
::

::gathalast
Bhoge bhuñjatha tumheti, sayaṃ rajjaṃ vicārayi.
::

::hangnum
44\.
::

::gatha1
Yathāyogaṃ janassesa-kāsi niggahasaṃgahe;
::

::gathalast
Dese ubbinayaṃ sabbaṃ, maggaṃ pāpesi cakkhumā.
::

::hangnum
45\.
::

::gatha1
Evaṃ tesu vasantesu, otāraṃ pāpakammino;
::

::gathalast
Na labhantā vicintesuṃ, bhinditabbā ime iti.
::

::hangnum
46\.
::

::gatha1
Rājānamupasaṅkamma, avocuṃ pisunaṃ raho;
::

::gathalast
Tuvaṃ rājāsi nāmena, rājā añño sabhāvaho.
::

::hangnum
47\.
::

::gatha1
Uparājā ayaṃ rajjaṃ, gaṇhissati mahājanaṃ;
::

::gathalast
Saṅgayha na cireneva, hoti rājā na saṃsayo.
::

::hangnum
48\.
::

::gatha1
Taṃ sutvāna mahīpālo, paribhijji kumārake;
::

::gathalast
Kumāropi vidhitvā taṃ, coro hutvāna rājindo.
::

::hangnum
49\.
::

::gatha1
Palāyitvā sakaṃ desaṃ, saṅgaṇhitvā tahiṃ jane;
::

::gathalast
Mahantaṃ balamādāya, kātuṃ saṅgāma mārabhi.
::

::hangnum
50\.
::

::gatha1
Kadalyādinivātamhi, saṅgāmo bhiṃsano ahu;
::

::gathalast
Gato tattha parājitvā, kumāro malayaṃ vaso.
::

::hangnum
51\.
::

::gatha1
Tato rājā kataññū so, upakāraṃ sabhātuno;
::

::gathalast
Cintetvā rajjadānādiṃ, paridevittha pākaṭaṃ.
::

::hangnum
52\.
::

::gatha1
Kumāropi ca taṃ sutvā, ahosi muducittako;
::

::gathalast
Evaṃ te aññamaññassa, siniddhantaṃ pakāsayuṃ.
::

::hangnum
53\.
::

::gatha1
Rājā gantvā sayaṃyeva, malayaṃ ekako vaṃso;
::

::gathalast
Kumāraṃ taṃ samādāya, āgamittha sakaṃ puraṃ.
::

::hangnum
54\.
::

::gatha1
Hoti {pb:M:0.0300} nissaṃsayaṃ [evaṃpi citto] atīva so;
::

::gathalast
Vivāhaṃ tena kāresi, dhītaraṃ saṅghanāmikaṃ.
::

::hangnum
55\.
::

::gatha1
Tāya saddhiṃ vasanto so, vissattho tena rājinā;
::

::gathalast
Pahāraṃ tāya pādāsi, duṭṭho dosamhi kismiṃci.
::

::hangnum
56\.
::

::gatha1
Pitaraṃ sā upāgamma, karuṇaṃ roditampati;
::

::gathalast
Akāraṇe maṃ māreti, dinno vo sāmiko iti.
::

::hangnum
57\.
::

::gatha1
Sopi taṃ sutamatteva, dukkataṃ vata me iti;
::

::gathalast
Pabbājesi lahuṃ gantvā, bhikkhūnī na mupassayaṃ.
::

::hangnum
58\.
::

::gatha1
Aggabodhisanāmotha, tassā mātula puttako;
::

::gathalast
Sucireneva kālena, tassaṃ sā rattamānaso.
::

::hangnum
59\.
::

::gatha1
Kālo’yanti viditvāna, tamādāya palāyituṃ;
::

::gathalast
Aññato taṃ gahetvāna, gato ekova rohaṇaṃ.
::

::hangnum
60\.
::

::gatha1
Aggabodhiṃ narindo so, aggabodhi namādiya;
::

::gathalast
Aggabodhiṃ nihantuṃ taṃ, rohaṇaṃ tamupāvīsi.
::

::hangnum
61\.
::

::gatha1
Aggabodhi nisedhetvā, aggabodhiṃ sabhātaraṃ;
::

::gathalast
Apare pabbate hantu-maggabodhiṃ sayaṃ gato.
::

::hangnum
62\.
::

::gatha1
Kasiṇaṃ rohaṇaṃ hattha-gataṃ katvā mahā balo;
::

::gathalast
Yujjhitvā tena taṃ gaṇhi, bhariyaṃ saṅghamattano.
::

::hangnum
63\.
::

::gatha1
Tato paṭṭhāya sukhitā, samaggā te tayo janā;
::

::gathalast
Vissaṭṭhā aññamaññesu, vihariṃsu yathāruciṃ.
::

::hangnum
64\.
::

::gatha1
Vāpāraniṃ akārāmaṃ, tathā māṇaggabodhikaṃ;
::

::gathalast
Sabhattuddesabhogañca, vihāre atiyuttare.
::

::hangnum
65\.
::

::gatha1
Hatthi kucchivihāre ca, vihāre puna piṭṭhike;
::

::gathalast
Mahādīpariveṇe ca, pāsāde vāhadīpake.
::

::hangnum
66\.
::

::gatha1
Thūpārāmamhi gehassa, dvāre ca parijiṇṇake;
::

::gathalast
Kāsi pākatikaṃ tattha, thambhe ca parivattayi.
::

::hangnum
67\.
::

::gatha1
Evaṃ katvāna puññāni, puññāni ca yathābalaṃ;
::

::gathalast
Cattālīsatime vasse, yathākamma mupāgami.
::

::hangnum
68\.
::

::gatha1
Athoparājā rājā’si, aggabodhi sirīdharo;
::

::gathalast
Tanayo so mahindassa, ādipādassa dhīmato.
::

::hangnum
69\.
::

::gatha1
Sāsanampi {pb:M:0.0301} ca lokañca, saṅgaṇittha yathārahaṃ;
::

::gathalast
Oparajje’bhisiñcattha, mahindaṃ puttamattano.
::

::hangnum
70\.
::

::gatha1
Mahābodhissa kāresi, gharaṃ jiṇṇaṃ navaṃ thiraṃ;
::

::gathalast
Ārāme dve ca kāresi, kaḷandaṃ mallavātakaṃ.
::

::hangnum
71\.
::

::gatha1
Dhammakammehi sakkaccaṃ, sodhesi jinasāsanaṃ;
::

::gathalast
Vinicchananto dhammena, chindi kūṭaṭṭakārake.
::

::hangnum
72\.
::

::gatha1
Bhesajjañca gilānānaṃ, maṅgalaṃ cāvamaṅgalaṃ;
::

::gathalast
Laṅkādīpamhi sakale, sayameva vicārayī.
::

::hangnum
73\.
::

::gatha1
Salākabhattaṃ dāpesi, nikāyattaya vāsinaṃ;
::

::gathalast
Bhojanaṃ paṃsukūlīnaṃ, attayoggaṃ mahārahaṃ.
::

::hangnum
74\.
::

::gatha1
Evamādīni katvāna, puññāni sasayaṃ vasī;
::

::gathalast
Cuto’si chahi vassehi, pulatthinagare vasaṃ.
::

::hangnum
75\.
::

::gatha1
Tato pubbeva tassāsi, putto so yuvarājako;
::

::gathalast
Mato kira tato rajjaṃ, aputtaṃ taṃ tadā ahu.
::

::hangnum
76\.
::

::gatha1
Putto mahindo nāmā’si, silā meghassa rājino;
::

::gathalast
Rajjayoggo mahāpuñño, lokasaṅgaṇha nakkhamo.
::

::hangnum
77\.
::

::gatha1
Tassa jātadineyeva, rājā nakkhattapāṭhake;
::

::gathalast
Pucchitvā rajjayoggoti, sutvā tehi viyākataṃ.
::

::hangnum
78\.
::

::gatha1
Datvā tesaṃ dhanaṃ sādhu, pavattiṃ taṃ nigūhayi;
::

::gathalast
Atha naṃ so vayappattaṃ, katvā senāpatiṃsakaṃ.
::

::hangnum
79\.
::

::gatha1
Rajjaṃ vasseva katvāna, sabbaṃ hatthe sayaṃvasī;
::

::gathalast
So dhammena vicāresi, rāja kiccaṃ mahāmati.
::

::hangnum
80\.
::

::gatha1
Matepi tasmiṃ tasmā so, aggabodhābhidhānino;
::

::gathalast
Senāpaccaṃ na gaṇhittha, nayaññū tassa hatthako.
::

::hangnum
81\.
::

::gatha1
Tadā kenaci gantvā so, karaṇīyena rājino;
::

::gathalast
Samuddatīre vasati, mahātitthamhi paṭṭane.
::

::hangnum
82\.
::

::gatha1
Sutvā so cūḷapituno, maraṇaṃ vegasā’gamā;
::

::gathalast
Corā rajjaṃ gahetvāna, nāseyyuṃ nagaraṃ iti.
::

::hangnum
83\.
::

::gatha1
Tato uttaradesamhi, maṇḍalīkā saraṭṭhiyā;
::

::gathalast
Acchinditvāna taṃ desaṃ, chinnarājakaraṃ karuṃ.
::

::hangnum
84\.
::

::gatha1
So {pb:M:0.0302} taṃ sutvā mahāseno, gantvā uttaradesakaṃ;
::

::gathalast
Sabbe nimmathayitvāna, maṇḍalī kesaraṭṭhiye.
::

::hangnum
85\.
::

::gatha1
Gantvā rañño mataṭhānaṃ, disvā deviṃ parodiya;
::

::gathalast
Assāsetvā yathākālaṃ, idaṃ vacanamabravi.
::

::hangnum
86\.
::

::gatha1
Mācintesi mahādevī, mato me sāmiko iti;
::

::gathalast
Rakkhissāmi ahaṃ dīpaṃ, tumhe rajjaṃ karissatha.
::

::hangnum
87\.
::

::gatha1
Tuṇhibhūtā’dhivāsetvā, piyasā pāpabuddhikā;
::

::gathalast
Raho yojayī taṃ hantuṃ, vatthukāmā yathāruciṃ.
::

::hangnum
88\.
::

::gatha1
Senāpati taṃ ñatvāna, tassā’rakkhaṃ vidhāya so;
::

::gathalast
Taṃ pakkhiyehi yujjhitvā, palāpesi mahājanaṃ.
::

::hangnum
89\.
::

::gatha1
Tato deviṃ sabandhetvā, pakkhipitvāna yānake;
::

::gathalast
Ādāya taṃ puraṃ gantvā, rajjaṃ gaṇhi sasādhanaṃ.
::

::hangnum
90\.
::

::gatha1
Atthi dappuḷa nāmo’pi,
::

::gatha2
Silā meghassa rājino;
::

::gatha3
Bhāgineyyo mahāseno,
::

::gathalast
Ādipādo mahā dhano.
::

::hangnum
91\.
::

::gatha1
So senaṃ sannipātetvā, vasanto kāḷavāpiyaṃ;
::

::gathalast
Kātuṃ saṅgāma māgañchi, saṅgagāmappadesakaṃ.
::

::hangnum
92\.
::

::gatha1
Senāpati pavattiṃ taṃ, sutvā sampannavāhano;
::

::gathalast
Deviñca taṃ samādāya, agamā tattha sajjukaṃ.
::

::hangnum
93\.
::

::gatha1
Tesaṃ tatthasi saṅgāmo, ubhinnaṃ lomahaṃsano;
::

::gathalast
Ādipādo tadāsenaṃ, ohīyantaṃ samekkhiya.
::

::hangnum
94\.
::

::gatha1
Palāyitvā āruhittha, acchaselaṃ savāhano;
::

::gathalast
Palāpetvāna taṃ tattha, senāpati sukhaṃ vasi.
::

::hangnum
95\.
::

::gatha1
Suññaṃti nagaraṃ sutvā, maṇḍalīkāpi uttare;
::

::gathalast
Dese sabbe samāgamma, aggahesuṃ puraṃ tadā.
::

::hangnum
96\.
::

::gatha1
So hi te paṭibāhesi, sūro dhīraparakkamo;
::

::gathalast
Athāgamma puraṃ rajjaṃ, vicāresi yathānayaṃ.
::

::hangnum
97\.
::

::gatha1
Bhikkhusaṅghassa lokassa, macchānaṃ migapakkhinaṃ;
::

::gathalast
Ñātīnaṃ balakāyassa, kattabbaṃ sabbamācari.
::

::hangnum
98\.
::

::gatha1
Pacchā {pb:M:0.0303} anu balappatto, dappulo malayaṃ gato;
::

::gathalast
Bhāgineyyo duve ceva, pakkositvāna rohaṇā.
::

::hangnum
99\.
::

::gatha1
Raṭṭhe janapade sabbe, ādāya bahuvāhano;
::

::gathalast
Rattiyaṃ puramāgamma, samuddo viya otthari.
::

::hangnum
100\.
::

::gatha1
Balakāyo puraṃ rundhi, ugghosento samantato;
::

::gathalast
Hesitena turaṅgānaṃ, koñcanāde nadantinaṃ.
::

::hangnum
101\.
::

::gatha1
Tāḷāvacara saddānaṃ, kāhaḷānaṃ ravena ca;
::

::gathalast
Gajjitena bhaṭānañca, ākāsaṃ na tadā phali.
::

::hangnum
102\.
::

::gatha1
Tadā senāpati disvā, mahāsenaṃ pamodiya;
::

::gathalast
Ārocesi avattiṃ taṃ, balakāyassa attano.
::

::hangnum
103\.
::

::gatha1
Rājaputtā tayo ete, mahantaṃ balamādiya;
::

::gathalast
Nagaraṃ no’parundhiṃsu, kintu kattabba mettha vo.
::

::hangnum
104\.
::

::gatha1
Evaṃ vuttā tamāhaṃsu, sūrā tassa raṇatthino;
::

::gathalast
Devāsevā dineyeva, sevakānaṃ na jīvitaṃ.
::

::hangnum
105\.
::

::gatha1
Evaṃ bhūte sace kāle, ohīnā jīvibhatthino;
::

::gathalast
Posesi sāmi kiṃ kāla-mettakaṃ no yathā sukhaṃ.
::

::hangnum
106\.
::

::gatha1
Vutte evaṃ saussāho, balaṃ sajjiya rattiyaṃ;
::

::gathalast
Uggate aruṇe hatthi-māruyha katakammakaṃ.
::

::hangnum
107\.
::

::gatha1
Dvārene’kena nikkhamma, patanto asanī viya;
::

::gathalast
Saddhiṃ yo dhasahassehi, saṅgāmaṃ kāsi dussahaṃ.
::

::hangnum
108\.
::

::gatha1
Balaṃ taṃ ādipādassa, nipphoṭetvā tato tato;
::

::gathalast
Sannipātiya ekajjhaṃ, niyattiṃ sampavedayi.
::

::hangnum
109\.
::

::gatha1
Hatāvasese ādāya, ādipādopi dappuḷo;
::

::gathalast
Pubbaṇheva parājitvā, palāyitvā’ga rohaṇaṃ.
::

::hangnum
110\.
::

::gatha1
Rājaputte duve ceva, rohaṇamhā tadā gate;
::

::gathalast
Jīvaggāhaṃ sagāhetvā, te ādāya puraṃ gato.
::

::hangnum
111\.
::

::gatha1
Evaṃ pattajayo sūro, dīpe jāte nirākule;
::

::gathalast
Pācinadesaṃ sādhetuṃ, pesayittha savāhane.
::

::hangnum
112\.
::

::gatha1
Tepi gantvāna desaṃ taṃ, uttaraṃ desameva ca;
::

::gathalast
Sādhayitvā’cireneva, saṅgahesuṃ mahābalaṃ.
::

::hangnum
113\.
::

::gatha1
Rājāpi {pb:M:0.0304} taṃ mahādeviṃ, bhariyaṃ kāsi attano;
::

::gathalast
Pariccattuñca māretuṃ, na sakkāyanti cintiya.
::

::hangnum
114\.
::

::gatha1
Tesaṃ saṃvāsamanvāya, gabbho āsi patiṭṭhito;
::

::gathalast
Puttaṃ vijāyi sādhañña-puññalakkhaṇasaññuttaṃ.
::

::hangnum
115\.
::

::gatha1
Rañño sā’tipiyā āsi, tato paṭṭhāya sopi kho;
::

::gathalast
Puttassa tassa pādāsi, oparajjaṃ sabhogiyaṃ.
::

::hangnum
116\.
::

::gatha1
Ṭhitā pācinadesamhi, ādipādā nisammataṃ;
::

::gathalast
Vinā so’yanti amhākaṃ, ubho hutvāna ekato.
::

::hangnum
117\.
::

::gatha1
Dvīsu passesu senañca, samādāya mahādhanaṃ;
::

::gathalast
Sandhiṃbhātaramāhūya, katvārohaṇa desato.
::

::hangnum
118\.
::

::gatha1
Gaṅgātīramhi vāsaṃ te, kappayiṃsu mahabbalā;
::

::gathalast
Rājā sabbaṃ nisamme’taṃ, maṇḍalīke tahiṃ tahiṃ.
::

::hangnum
119\.
::

::gatha1
Ārādhetvā gahetvāna, duṭṭhe māriya kecana;
::

::gathalast
Rakkhaṃ datvāna nagare, kattabbaṃ sādhuyojiya.
::

::hangnum
120\.
::

::gatha1
Mahāsenaṅgamādāya, mahesiñca tamādiya;
::

::gathalast
Khandhāvāraṃ niveseti, mahummāramhi gāmake.
::

::hangnum
121\.
::

::gatha1
Tassāgamanamaññāya, ādipādāpi te tayo;
::

::gathalast
Koviḷāravhaye gāme, mahāyuddhaṃ pavattayuṃ.
::

::hangnum
122\.
::

::gatha1
Atha rājā mahāseno, samugghātesi taṃ balaṃ;
::

::gathalast
Dappuḷo so palāyittha, ādi pādā duve hatā.
::

::hangnum
123\.
::

::gatha1
Tatthāpi laddhavijayo, puramāgammabhūmipo;
::

::gathalast
Rājakiccaṃ vicāresi, mahādānaṃ pavattayi.
::

::hangnum
124\.
::

::gatha1
Mahābodhi dumindassa, mahācetittayassa ca;
::

::gathalast
Dhātūnampi ca sakkaccaṃ, mahāpūjāmakārayī.
::

::hangnum
125\.
::

::gatha1
Rohaṇaṃ samupāgamma, dappuḷo so tamāgato;
::

::gathalast
Balaṃ sampaṭipādesi, yujjhituṃ puna rājinā.
::

::hangnum
126\.
::

::gatha1
Rājā so puttanattānaṃ, desaṃ kātuṃ nirākulaṃ;
::

::gathalast
Thūpārāmamhi sabbepi, sannipātiya bhikkhavo.
::

::hangnum
127\.
::

::gatha1
Aññepi ca mahāpaññe, yuttā yuttivisārade;
::

::gathalast
Rājadhammesu sabbesu, nipuṇo nayakovido.
::

::hangnum
128\.
::

::gatha1
Ārocetvā {pb:M:0.0305} pavattiṃ taṃ, tehi sammā pakāsito;
::

::gathalast
Caturaṅgamahāseno, sabbūpakaraṇānugo.
::

::hangnum
129\.
::

::gatha1
Dīpe sabbattha yojetvā, kattabbaṃ nagarepi ca;
::

::gathalast
Nikkhanto na cireneva, agamā mārapabbataṃ.
::

::hangnum
130\.
::

::gatha1
Sammadditvāna taṃ desaṃ, khippaṃ pabbatamāruhī;
::

::gathalast
Taṃ disvā rohaṇe sabbe, bhītā taṃ vasamāgamuṃ.
::

::hangnum
131\.
::

::gatha1
Tato sandhiṃ karitvāna, dappuḷena sadappako;
::

::gathalast
Hatthī asse ca maṇayo, gahetvā tassa hatthato.
::

::hangnum
132\.
::

::gatha1
Gāḷhagaṅgañca katvāna, sīmaṃ rohaṇabhoginaṃ;
::

::gathalast
Oragaṅgaṃ samādāya, rājabhogamakārayi.
::

::hangnum
133\.
::

::gatha1
Dīpamevaṃ mahātejo, katvā vigatakaṇṭakaṃ;
::

::gatha1
Ekātapatto āgamma, puraṃ vasi yathāsukhaṃ.
::

::hangnum
134\.
::

::gatha1
Pariveṇaṃ sakāresi, rājā dāmavihārakaṃ;
::

::gathalast
Tathā sanniratitthañca, pulatthinagare vibhū.
::

::hangnum
135\.
::

::gatha1
Mahālekhañca kāresi, pariveṇamabhayā cale;
::

::gathalast
Tathā ratanapāsādaṃ, tatheva sumanoharaṃ.
::

::hangnum
136\.
::

::gatha1
Anekabhūmaṃ kāretvā, vejayantamivāparaṃ;
::

::gathalast
Tathā satasahassehi, tīhi ceva mahādhano.
::

::hangnum
137\.
::

::gatha1
Jambonadatuvaṇṇassa, sahassehi ca saṭṭhihi;
::

::gathalast
Bimbaṃ satthussa kāretvā, nagghaṃ cūḷāmaṇiyutaṃ.
::

::hangnum
138\.
::

::gatha1
Pūjaṃ sabbopahārena, kāretvāna mahārahaṃ;
::

::gathalast
Pāsādamahane sabbaṃ, rajjaṃ ossajji attano.
::

::hangnum
139\.
::

::gatha1
Bodhisattañca kāretvā, rājānaṃ sumanoharaṃ;
::

::gathalast
Saṇṭhapitthasilā meghe, cāruṃ bhikkhūnupassaye.
::

::hangnum
140\.
::

::gatha1
Thūpārāmamhi thupassa, kāsi sovaṇṇakañcukaṃ;
::

::gathalast
Paṭṭaṃ katvā vicitatthaṃ, rajataṃ antarantarā.
::

::hangnum
141\.
::

::gatha1
Tasmiṃyeva ca pāsādaṃ, parijiṇṇaṃ sakārayi;
::

::gathalast
Abhidhammaṃ kathāpesi, kārāpetvā mahāmahaṃ.
::

::hangnum
142\.
::

::gatha1
Mahātherena satimā, hemasālinivāsinā;
::

::gathalast
Tattha pokkharaṇiñcassa, paribhogāya kārayi.
::

::hangnum
143\.
::

::gatha1
Jiṇṇe {pb:M:0.0306} devakūle katvā, bahuke tattha tattha so;
::

::gathalast
Devānaṃ paṭimāyo ca, kārayittha mahārahā.
::

::hangnum
144\.
::

::gatha1
Brāhmaṇānañca datvāna, paccagghaṃ rājabhojanaṃ;
::

::gathalast
Pāyesi khīraṃ sovaṇṇa-taṭṭakehi sasakkharaṃ.
::

::hangnum
145\.
::

::gatha1
Usabhe paṅgulānañca, jīvikañca sadāpayī;
::

::gathalast
Damiḷānantu pādāsi, asse goṇe agaṇhataṃ.
::

::hangnum
146\.
::

::gatha1
Anāthā ye salajjā ca, te ca saṅgaṇhi so raho;
::

::gathalast
Asaṃgahito dīpamhi, natthi tena yathārahaṃ.
::

::hangnum
147\.
::

::gatha1
Dātabboti kathaṃ gunna-mahāro so vicintiya;
::

::gathalast
Sasse khīragate’dāsi, tesaṃ khettasahassake.
::

::hangnum
148\.
::

::gatha1
Kāḷavāpimhi so vāri-sampātaṃ kārayi thiraṃ;
::

::gathalast
Puññamevaṃ vidhaṃ tassa, appameyyaṃ bahuṃ kira.
::

::hangnum
149\.
::

::gatha1
Tassa putto tadā āsi, yuvarājā divaṅgato;
::

::gathalast
Jāto senāpati kāle, aparo atthi dārako.
::

::hangnum
150\.
::

::gatha1
Taṃ rājā rājaputtehi, bhīto rājāraho iti;
::

::gathalast
Māretuṃ taṃ na sakkonti, vaḍḍhapesi yathā tathā.
::

::hangnum
151\.
::

::gatha1
Arīhi nagare ruddhe, pitaraṃ so kirekadā;
::

::gathalast
Upasaṅkamma yācittha, saṅgamāvacaraṃ gajaṃ.
::

::hangnum
152\.
::

::gatha1
So dāpesi mahānāgaṃ, ghoraṃ mārakarūpamaṃ;
::

::gathalast
Katahatthaṃ balañceva, sabbāyudha visāradaṃ.
::

::hangnum
153\.
::

::gatha1
Kāloyamīti mantvā so, bandhitvā churikaṃ tadā;
::

::gathalast
Kuñjaraṃ varamāruyha, nikkhamma nagarā bahi.
::

::hangnum
154\.
::

::gatha1
Viddhaṃsetvā balaṃ sabbaṃ, dujjayaṃ jayamaggahī;
::

::gathalast
Rājā disvā pasanno taṃ, senāpaccañca tassa’dā.
::

::hangnum
155\.
::

::gatha1
Esova kira gantvāna, sabalo desamuttaraṃ;
::

::gathalast
Palāpesi sasenaṃ taṃ, ādipādañca dappulaṃ.
::

::hangnum
156\.
::

::gatha1
Baddhavero tato’hosi, dappuḷo tamhi sādhukaṃ;
::

::gathalast
Mahāummārayuddhamhi, disvā tamatīkodhavā.
::

::hangnum
157\.
::

::gatha1
Sīghaṃ pesesi taṃ hantuṃ, hatthimāruḷhamattanā;
::

::gathalast
Ovijjhiya palāpesi, tamesa sakadantīnā.
::

::hangnum
158\.
::

::gatha1
Disvā {pb:M:0.0307} tamatisantuṭṭho, aññesañca abhāvato;
::

::gathalast
Rajjayoge adā tassa, uparājattamattano.
::

::hangnum
159\.
::

::gatha1
Evaṃ vīsati vassāni, dīpametaṃ subhuñjiya;
::

::gathalast
Vipākaṃ puññakammassa, bhuñjituñca divaṅgato.
::

::hangnum
160\.
::

::gatha1
Evaṃ anekehi nayehi thaddhā;
::

::gatha2
Janassa dukkhehi virūpakehi;
::

::gatha3
Bhogā vinassanti khaṇe na sabbe;
::

::gathalast
Aho tahiṃyeva ramanti bālā.
::

::centre
Sujanappasādasaṃvegatthāya kate mahāvaṃse
::

::centre
Cha rājako nāma
::

::centre
Chacattālīsatimo paricchedo.
::

### Sattacattālīsatima pariccheda

#### Pañcarājako

::hangnum
1\.
::

::gatha1
Accaye {pb:M:0.0307} pituno rājā, uparājā ahosi so;
::

::gathalast
Samattho sakkumittānaṃ, kātuṃ niggaha saṃgahe.
::

::hangnum
2\.
::

::gatha1
Senā nāmasi sappaññā, mahesī tassa rājino;
::

::gathalast
Khuddaputtā pīyā’tīva, rañño kalyāṇadassanā.
::

::hangnum
3\.
::

::gatha1
Adāsi yuvarājattaṃ, jeṭṭhaputtassa attano;
::

::gathalast
Ādipāde’parekāsi, rājinīpi ca dhītaro.
::

::hangnum
4\.
::

::gatha1
Datvā ṭhānantaraṃ rājā, tesaṃ tesaṃ yathārahaṃ;
::

::gathalast
Janaṃ saṅgahavatthūhi, saṅgahesi catūhipi.
::

::hangnum
5\.
::

::gatha1
Atha kenāpi so gantvā, hetunā maṇihīrakaṃ;
::

::gathalast
Vasanto kira assosi, paccanto kupito iti.
::

::hangnum
6\.
::

::gatha1
Tato senāpatiñceva, jeṭṭhaputtañca attano;
::

::gathalast
Gantvā sādhetha taṃ desa-mīti pesesi sajjukaṃ.
::

::hangnum
7\.
::

::gatha1
Tesu tatthopayātesu, pisunā bhedacintakā;
::

::gathalast
Vatvā yaṃkiñci bhindiṃsu, te ubhopi narādhipe.
::

::hangnum
8\.
::

::gatha1
Tato {pb:M:0.0308} dve verino hutvā, desaṃ gaṇhitumārabhuṃ;
::

::gathalast
Rājā sutvā khaṇeneva, duratissa mupāgami.
::

::hangnum
9\.
::

::gatha1
Te ubho tattha ghātetvā, tesaṃ sabbaṃ samādiya;
::

::gathalast
Hantvā taṃ pakkhiye sabbe, puḷatthinagaraṃ gami.
::

::hangnum
10\.
::

::gatha1
Tadā rohaṇadesamhi, bhogādhipatino suto;
::

::gathalast
Dāṭhāsivādipādassa, mahindo nāma khattiyo.
::

::hangnum
11\.
::

::gatha1
Pituno so’parijjhitvā, rañño santikamāgamā;
::

::gathalast
Disvā rājāpi santuṭṭho, taṃ saṅgaṇhi yathārahaṃ.
::

::hangnum
12\.
::

::gatha1
Tena mettiṃ thiraṃ kātuṃ, dhītaraṃ deva nāmikaṃ;
::

::gathalast
Tassa datvāna pāhesi, balaṃ rohaṇamevaso.
::

::hangnum
13\.
::

::gatha1
So gantvā rājasenāya, maddāpetvāna rohaṇaṃ;
::

::gathalast
Jambudīpaṃ palāpetvā, pitaraṃ rohaṇaṃ labhi.
::

::hangnum
14\.
::

::gatha1
Mahāvihāre kāresi, salākaggaṃ thiraṃ subhaṃ;
::

::gathalast
Kholakkhiyamunindassa, parihārāya dāpayi.
::

::hangnum
15\.
::

::gatha1
Mahānāmavhayaṃ gāmaṃ, pūjayitvā yathābalaṃ;
::

::gathalast
Vaḍḍhamānadumindassa, jiṇṇaṃ gehañca kāriya.
::

::hangnum
16\.
::

::gatha1
Rukkhaṇatthāya tassā;dā, koṭṭhāgāmaṃ bahudayaṃ;
::

::gathalast
Nīlārāmassa pādāsi, kāḷussaṃ nāma gāmakaṃ.
::

::hangnum
17\.
::

::gatha1
Loharūpassa pādāsi, ārāmassa ca gāmakaṃ;
::

::gathalast
Jiṇṇañca paṭisaṅkhāsi, paṭimāyo ca kārayi.
::

::hangnum
18\.
::

::gatha1
Pāsāde cetiyo ceva, vihāre ca anappake;
::

::gathalast
Puḷatthinagare’kāsi, vejjasālaṃ mahādayo.
::

::hangnum
19\.
::

::gatha1
Tathā paṇḍā viyañceva, bhogagāmasamāyutaṃ;
::

::gathalast
Piṭṭhasappinamandhānaṃ, sālāyo ca tahiṃ tahiṃ.
::

::hangnum
20\.
::

::gatha1
Potthakesu likhāpetvā, aṭṭe sammā vinicchite;
::

::gathalast
Rājagehe ṭhapāpesi, ukkoṭanabhayena so.
::

::hangnum
21\.
::

::gatha1
Nāgavaḍḍhananāmassa, bhogagāme bahū adā;
::

::gathalast
Lekhe’pubbe na vāretvā, pāletvā pubbasāsanaṃ.
::

::hangnum
22\.
::

::gatha1
Pitarā {pb:M:0.0309} ca mahādānaṃ, puññamaññampi vā kataṃ;
::

::gathalast
Sabbaṃ tamavināsetvā, niccaṃ so rakkhi sādaro.
::

::hangnum
23\.
::

::gatha1
Mahesī ca mahārañño, puññāni bahukārayi;
::

::gathalast
Kaṇṭakaṃ cetiyaṃ kāsi, devī cetiyapabbate.
::

::hangnum
24\.
::

::gatha1
Kāretvā jayasenañca, pabbataṃ gāmikassadā;
::

::gathalast
Bhikkhusaṅghassa sā gāmaṃ, mahummārañca tassa dā.
::

::hangnum
25\.
::

::gatha1
Silāmeghavhayaṃ katvā, bhikkhunīnamupassayaṃ;
::

::gathalast
Silāmeghavhaye dāsi, bhikkhunīnañca paccaye.
::

::hangnum
26\.
::

::gatha1
Gāmāye’suṃ purākītā, vihāro tattha sādhanaṃ;
::

::gathalast
Datvā te me cayitvāna, vihārasseva dāpayi.
::

::hangnum
27\.
::

::gatha1
Chādayitvā mahārukkhe, sabbe cetiyapabbate;
::

::gathalast
Nānārāge dhaje ceva, paṭākāyo ca pūjayi.
::

::hangnum
28\.
::

::gatha1
Pubbārāmakabhāgampi, pāsādaṃ paṭisaṅkhari;
::

::gathalast
Ussānaviṭṭhiṃ dubbhogaṃ, subhogaṃ tassa kārayi.
::

::hangnum
29\.
::

::gatha1
Vihāraṃ giribhaṇḍañca, naṭṭhaṃ pākatikaṃ kari;
::

::gathalast
Bhogagāme ca dāpesi, bhikkhūnaṃ tannivāsinaṃ.
::

::hangnum
30\.
::

::gatha1
Ambuyyānamhi āvāsaṃ, katvā dappuḷapabbataṃ;
::

::gathalast
Bhikkhūnaṃ tisatassā’dā, sampannacatupaccayaṃ.
::

::hangnum
31\.
::

::gatha1
Kāretvā nīlagallañca, ārāmaṃ so manoramaṃ;
::

::gathalast
Dakavāraṃ bahuppādaṃ, tassa dāpesi kāriya.
::

::hangnum
32\.
::

::gatha1
Arikāri vihāre ca, paṭisaṅkhāsi jiṇṇakaṃ;
::

::gathalast
Salākaggañca pāsādaṃ, apubbaṃyeva kārayi.
::

::hangnum
33\.
::

::gatha1
Vāhadīpe sakāresi, senaggabodhipabbataṃ;
::

::gathalast
Dhammaṃ tīsu nikāyesu, vācayittha bahussute.
::

::hangnum
34\.
::

::gatha1
Gaṇhāpesi ca bhikkhūnaṃ, ayopattesu gaṇṭhike;
::

::gathalast
Puññanti vuttaṃ sabbaṃ so, na kiñci parivajjayi.
::

::hangnum
35\.
::

::gatha1
Kulīnānamanāthānaṃ, itthīnaṃ’dā piḷandhanaṃ;
::

::gathalast
Bhojanaṃ bhojanatthīnaṃ, bahu so dāsi rattiyaṃ.
::

::hangnum
36\.
::

::gatha1
Gunnaṃ sassāni pādāsi, kākādīnañca bhattakaṃ;
::

::gathalast
Taṇḍulañca kumārānaṃ, madhuphāṇitasaṃyuttaṃ.
::

::hangnum
37\.
::

::gatha1
Evaṃ {pb:M:0.0310} puññāni katvāna, narindo so sapāriso;
::

::gathalast
Bhutvā pañcasu vassesu, mediniṃ sampariccaji.
::

::hangnum
38\.
::

::gatha1
Tato tassa suto āsi, sīhaḷānaṃ rathesato;
::

::gathalast
Sabbarūpaguṇopeto, mahindo nāma khattiyo.
::

::hangnum
39\.
::

::gatha1
So dhammikasīlāmegho, iccāsi dharaṇītale;
::

::gathalast
Dhammadīpo dhammadhajo, suddhadhammaparāyano.
::

::hangnum
40\.
::

::gatha1
Pubbakehi narindehi, kataṃ dhammapathānugaṃ;
::

::gathalast
Sabbaṃ kāsi ahāpetvā, adhammaṃ tu vivajjayi.
::

::hangnum
41\.
::

::gatha1
Rājāratanapāsāde, kātuṃ so navakammakaṃ;
::

::gathalast
Sabbakālesu dāpesi, geṭṭhumbadakavārakaṃ.
::

::hangnum
42\.
::

::gatha1
Jiṇṇañca paṭisaṅkhāsi, puññakammamakāsi ca;
::

::gathalast
Rajjaṃ katvāna catūsu, vassesu nidhanaṃ gato.
::

::hangnum
43\.
::

::gatha1
Aggabodhi tato rājā, chattaṃ ussāpayi pure;
::

::gathalast
Kārento sabbasattānaṃ, hitaṃ sukhamasesato.
::

::hangnum
44\.
::

::gatha1
Dhātupūjaṃ sakāresi, satthusabbaguṇārahaṃ;
::

::gathalast
Pitāmahakatassā’pi, sambuddhassa mahāmahaṃ.
::

::hangnum
45\.
::

::gatha1
Udayaggādibodhiñca, pariveṇaṃ sakārayi;
::

::gathalast
Nāmaṃ gahetvā pituno, attano ca narādhipo.
::

::hangnum
46\.
::

::gatha1
Sabhogaṃ pariveṇañca, katvā taṃ bhūtanāmakaṃ;
::

::gathalast
Sakācariyakassā’dā, bhikkhūnaṃ tisatassa ca.
::

::hangnum
47\.
::

::gatha1
Rājasālāya dāpesi, cūḷavāpiyagāmakaṃ;
::

::gathalast
Gāmadvayañca dāpesi, kāḷūlamallavātake.
::

::hangnum
48\.
::

::gatha1
Pavesaṃ vinivāresi, uposathadinesu so;
::

::gathalast
Macchamaṃsasurādīnaṃ, antonagaramattano.
::

::hangnum
49\.
::

::gatha1
Bhikkhū vā cetiye vā so, vanditvā nikkhamaṃ tato;
::

::gathalast
Vālukā hā vinassantu, iti pādesu vodhayī.
::

::hangnum
50\.
::

::gatha1
Yaṃ yaṃ sovaggiyaṃ kammaṃ, kammaṃ nissaraṇavahaṃ;
::

::gathalast
Vatthuttaye pasanno so, kammaṃ taṃ sabbamācari.
::

::hangnum
51\.
::

::gatha1
Mātupaṭṭhānanirato, rattindivamahosiso;
::

::gathalast
Gantvā tassā upaṭṭhānaṃ, pātova kira bhūpati.
::

::hangnum
52\.
::

::gatha1
Sīsaṃ {pb:M:0.0311} telena makkhetvā, ubbaṭṭetvāna jallikaṃ;
::

::gathalast
Nakhe visuddhe katvāna, nahāpetvāna sādaraṃ.
::

::hangnum
53\.
::

::gatha1
Acchādetvā navaṃ vatthaṃ, sukhasamphassamattano;
::

::gathalast
Vatthaṃ chaḍḍitamādāya, pelletvā sayameva taṃ.
::

::hangnum
54\.
::

::gatha1
Tassa toyena siñcitvā, sīsaṃ samakuṭaṃ sakaṃ;
::

::gathalast
Gandhamālāhi taṃ sammā, cetiyaṃ viha pūjiya.
::

::hangnum
55\.
::

::gatha1
Namassitvāna tikkhattuṃ, katvā taṃ so padakkhiṇaṃ;
::

::gathalast
Dāpetvā parisāya’ssā, vatthādīni yathāruciṃ.
::

::hangnum
56\.
::

::gatha1
Sahattheneva bhojetvā, bhojanaṃ taṃ mahārahaṃ;
::

::gathalast
Bhutthāvasesaṃ bhuñjitvā, samākiriyamatthake.
::

::hangnum
57\.
::

::gatha1
Bhojetvā parisaṃ tassā, rājabhojanamuttamaṃ;
::

::gathalast
Sajjetvā vāsagehañca, sugandhaparivāsitaṃ.
::

::hangnum
58\.
::

::gatha1
Sahatthā paññapetvāna, sayanaṃ tattha sādhukaṃ;
::

::gathalast
Pāde dhoviya makkhetvā, gandhatelena saṇhakaṃ.
::

::hangnum
59\.
::

::gatha1
Sambāhento nisīditvā, katvā niddamupetakaṃ;
::

::gathalast
Katvā padakkhiṇaṃ mañcaṃ, tikkhattuṃ sādhuvandiya.
::

::hangnum
60\.
::

::gatha1
Ārakkhake niyojetvā, dāsekammakarepi ca;
::

::gathalast
Tassā piṭṭhimakatvāna, apakkameva piṭṭhito.
::

::hangnum
61\.
::

::gatha1
Ṭhatvā adassane ṭhāne, tikkhattuṃ puna vandiya;
::

::gathalast
Santuṭṭho tena kammena, saranto taṃ punappunaṃ.
::

::hangnum
62\.
::

::gatha1
Gehaṃ yāti sajīvantaṃ, evameva upaṭṭhahi;
::

::gathalast
Ekadā dāsavādena, vanditvā dāsamattano.
::

::hangnum
63\.
::

::gatha1
Tenattano kathāpesi, khamāpetuṃ sayaṃ vaco;
::

::gathalast
Attānaṃ bhikkhusaṅghassa, dāpayitvāna mātarā.
::

::hangnum
64\.
::

::gatha1
Dhanamatthagghanaṃ ñatvā, bhujisso āsi buddhimā;
::

::gathalast
Evaṃ puññaparo hutvā, katvā dīpassa saṅgahaṃ.
::

::hangnum
65\.
::

::gatha1
Ekādasahi vassehi, devalokamupāgami;
::

::gathalast
Tassānujo dappuḷo’tha, rājā hosi tadaccaye.
::

::hangnum
66\.
::

::gatha1
Sabbaṃ pubbakarājūnaṃ, cariyaṃ so samācari;
::

::gathalast
Tadā mahindanāmassa, puttārohaṇasāmino.
::

::hangnum
67\.
::

::gatha1
Pitarā {pb:M:0.0312} nihaṭā’gañchuṃ, rājānaṃ mātulaṃ sakaṃ;
::

::gathalast
So te disvā pavattiṃ taṃ, sutvā datvā mahābalaṃ.
::

::hangnum
68\.
::

::gatha1
Pāhesi pitarā yuddhaṃ, kātuṃ bandhu hite rate;
::

::gathalast
Mahindopi tathābhāvaṃ, viditvā rohaṇādhipo.
::

::hangnum
69\.
::

::gatha1
Yuddhaṃ paṭipadeyeva, tesaṃ’kāsi mahābalo;
::

::gathalast
Te ubhopi palāyiṃsu, datvā senāya nāyakaṃ.
::

::hangnum
70\.
::

::gatha1
Punāgantvā mahīpālaṃ, sevamānā idhā’vasuṃ;
::

::gathalast
Pitāpi tena santuṭṭho, aññena sakabandhunā.
::

::hangnum
71\.
::

::gatha1
Yujjhanto maraṇaṃ gañchi, ñātisopi mato kira;
::

::gathalast
Tadā’dā bhāgineyyassa, rājā kittaggabodhino.
::

::hangnum
72\.
::

::gatha1
Sabbarūpaguṇopetaṃ, dhitaraṃ deva nāmikaṃ;
::

::gathalast
So dappuḷaṃ ṭhapetvāna, sevatthaṃ tassa rājino.
::

::hangnum
73\.
::

::gatha1
Sayaṃ senaṅgamādāya, rohaṇaṃ samupāgami;
::

::gathalast
Rohaṇādhipati hutvā, sabbākārasamappito.
::

::hangnum
74\.
::

::gatha1
Puttadhītāhi vaḍḍhento, vāsaṃ tattheva kappayi;
::

::gathalast
Rājākāsi dumindassa, gharaṃ jiṇṇaṃ navaṃ thiraṃ.
::

::hangnum
75\.
::

::gatha1
Sovaṇṇakhacitaṃ kammaṃ, maṅgalena ca tassa so;
::

::gathalast
Attano rājabhāvassa, satthupāramitāya ca.
::

::hangnum
76\.
::

::gatha1
Sammānucchavikaṃ katvā, mahāpūjaṃ pavattayi;
::

::gathalast
Jiṇṇaṃ kāresi pāsādaṃ, hatthikucchivihārake.
::

::hangnum
77\.
::

::gatha1
Vāhadīpassa ārāmaṃ, lāvarāvañca pabbataṃ;
::

::gathalast
Vihāre jetanāme ca, katvā sovaṇṇayaṃ muniṃ.
::

::hangnum
78\.
::

::gatha1
Vaḍḍhetvā bodhigehamhi, pūjaṃkāsi acintiyaṃ;
::

::gathalast
Anusaṃvaccharaṃ dīpe, vatthadānaṃ pavattayi.
::

::hangnum
79\.
::

::gatha1
Mahāpāḷiñca vaḍḍhesi, bhattaggamavalokayī;
::

::gathalast
Tulābhārañca dāpesi, jiṇṇañca paṭisaṅkhari.
::

::hangnum
80\.
::

::gatha1
Cārittaṃ pubbarājūnaṃ, pālesi manavajjiyaṃ;
::

::gathalast
Tassā’si vajiro nāma, senāpati mahāpati.
::

::hangnum
81\.
::

::gatha1
Kacchavālaṃ sakāresi, ārāmaṃ paṃsukūlinaṃ;
::

::gathalast
Thūpārāmamhi thūpassa, gharaṃ chādesi sādhukaṃ.
::

::hangnum
82\.
::

::gatha1
Iṭṭhakāhi {pb:M:0.0313} suvaṇṇāhi, hemadvāre ca kārayi;
::

::gathalast
Evaṃ soḷasavassāni, katvā rajjaṃ narādhipo.
::

::hangnum
83\.
::

::gatha1
Agamā sabbasattānaṃ, gantabbaṃ desameva so;
::

::gathalast
Tasmiṃ rājini sampatte, devalokaṃ tadā ahu.
::

::hangnum
84\.
::

::gatha1
Aggabodhisanāmo’tha, āṇābheriṃ carāpayi;
::

::gathalast
Pitā tassa sabhātussa, puttaṃ mahindanāmakaṃ.
::

::hangnum
85\.
::

::gatha1
Rajjatthaṃ sakaputtānaṃ, ādipādaṃ na kārayī;
::

::gathalast
Ādaraṃ so sabandhūnaṃ, kaniṭṭhānampi kātave.
::

::hangnum
86\.
::

::gatha1
Asahanto palāyittha, paratīraṃ samākulo;
::

::gathalast
Te samāgamanaṃ sutvā, pesayitvā mahābalaṃ.
::

::hangnum
87\.
::

::gatha1
Kāretvā yuddhametehi, sīsaṃ tesaṃ sagaṇhayi;
::

::gathalast
Nikāyesu vicāretvā, kattabbaṃ sabbameva so.
::

::hangnum
88\.
::

::gatha1
Dīpe’pi sakale kāsi, pāpācāranivāraṇaṃ;
::

::gathalast
Bhikkhū cūḷavihāresu, yāguṃ gaṇhanti sabbadā.
::

::hangnum
89\.
::

::gatha1
Mahāvihāre taṃ sutvā, rājā nibbinnamānaso;
::

::gathalast
Kaṇṭhapiṭṭhimahāgāmaṃ tathā yābālagāmakaṃ.
::

::hangnum
90\.
::

::gatha1
Telagāmaṃ bahudañca, dakavāraṃ padāpiya;
::

::gathalast
Yāguṃ gahetuṃ yojesi, vihāresu’pi bhikkhavo.
::

::hangnum
91\.
::

::gatha1
Tato paṭṭhāya taṃ yāguṃ, sabbe gaṇhiṃsu sādarā;
::

::gathalast
Dīpe bheriṃca rāpetvā, sannipātiya yācake.
::

::hangnum
92\.
::

::gatha1
Suvaṇṇaṃ sopadāpesi, yathicchaṃ divasattayaṃ;
::

::gathalast
Evamādiṃ sa katvāna, puññavaṃ vassehi tīhi ca.
::

::hangnum
93\.
::

::gatha1
Vatthuttayapasādassa, phalaṃ passitumattano;
::

::gathalast
Rājā dibbena yānena, gacchanto viya so mari.
::

::hangnum
94\.
::

::gatha1
Evaṃ aniccā vata sabbadehino;
::

::gatha2
Sabbaññūnopeva mupeti maccuṃ;
::

::gatha3
Pahāya tasmā bhavarāgajātaṃ;
::

::gathalast
Budho subuddhivibhave bhaveyya.
::

::centre
Sujanappasādasaṃvegatthāya kate mahāvaṃse
::

::centre
Pañcarājako nāma
::

::centre
Sattacattālīsatimo paricchedo.
::

### Aṭṭhacattālīsatima pariccheda

#### Ekarājako

::hangnum
1\.
::

::gatha1
Tato {pb:M:0.0314} tassā’nujo seno, chattaṃ ussāpayī pure;
::

::gathalast
Piyaṃ’va puttaṃ passanto, satte sabbe mahādhano.
::

::hangnum
2\.
::

::gatha1
Cariyaṃ pubbarājūnaṃ, samācari yathābhataṃ;
::

::gathalast
Apubbampi ca vattesi, cariyaṃ dhammasaṃhitaṃ.
::

::hangnum
3\.
::

::gatha1
Bhikkhūnaṃ bhikkhūnīnañca, ñātīnaṃ dīpavāsinaṃ;
::

::gathalast
Macchānaṃ migapakkhīnaṃ, kattabbaṃ sa samācari.
::

::hangnum
4\.
::

::gatha1
Mahindaṃ paratīraṃ so, gataṃ yojiyamārayi;
::

::gathalast
Evaṃ so suvisodhesi, rajjapaccatthike’khile.
::

::hangnum
5\.
::

::gatha1
Mahādānaṃ pavattesi, yācakānaṃ dhanesinaṃ;
::

::gathalast
Bhikkhūnaṃ brāhmaṇānañca, manuññaṃ rājabhojanaṃ.
::

::hangnum
6\.
::

::gatha1
Ahesuṃ anujātassa, mahindo kassapo tathā;
::

::gathalast
Udayoti tayo tesu, mahindo yuvarājako.
::

::hangnum
7\.
::

::gatha1
Hutvā tassānuvattanto, sakkaccaṃ tamupaṭṭhahi;
::

::gathalast
Saṅghānāmāsi rājassa, bhariyā tassa rājinī.
::

::hangnum
8\.
::

::gatha1
Kīḷanatthaṃ samuddassa, gate rājini paṭṭanaṃ;
::

::gathalast
Udayo ādipādoso, ohīno nagare tadā.
::

::hangnum
9\.
::

::gatha1
Nālanāmaṃ gahetvāna, dhītaraṃ māṇilāniyā;
::

::gathalast
Rakkhitaṃ rājarakkhāya, puḷatthinagaraṃ agā.
::

::hangnum
10\.
::

::gatha1
Rājā tasmiṃ akujjhitvā, sandhiṃ katvā akuppiyaṃ;
::

::gathalast
Mahādīpādaṃ pesetvā, tosatvā taṃ idhānayi.
::

::hangnum
11\.
::

::gatha1
Evaṃ samaggā te āsuṃ, tato paṭṭhāya khattiyā;
::

::gathalast
Rakkhantā sāsanaṃ lokaṃ, vasiṃsu susamāhitā.
::

::hangnum
12\.
::

::gatha1
Tato kenaci kālena, paṇḍurājā mahābalo;
::

::gathalast
Jambudīpā idhā’gamma, dīpa gaṇhitumārabhi.
::

::hangnum
13\.
::

::gatha1
Rājā {pb:M:0.0315} sutvā mahāsenaṃ, pesuyittha tadantikaṃ;
::

::gathalast
Amaccānaṃ vivādena, thaddhotāro nārādhipo.
::

::hangnum
14\.
::

::gatha1
Paṇḍurājā vināsento, sabbaṃ taṃ desamuttaraṃ;
::

::gathalast
Khandhāvāraṃ nivesesi, mahātālitagāmake.
::

::hangnum
15\.
::

::gatha1
Vasantā damiḷā ettha, bahavo ye tahiṃ tahiṃ;
::

::gathalast
Sabbe taṃ pakkhiyāhesuṃ, tato so balavā ahu.
::

::hangnum
16\.
::

::gatha1
Tattha gantā mahāsenā, rañño yujjhitumārabhi;
::

::gathalast
Hatthikkhandhagato paṇḍu-rājāpi samupāvisi.
::

::hangnum
17\.
::

::gatha1
Ahu damiḷasenāsā, passanti sāmino mukhaṃ;
::

::gathalast
Sampattabalahussāhā, tadatthe cattajīvitā.
::

::hangnum
18\.
::

::gatha1
Dīpasenā tu sāmina-mabhāvena nirussukkā;
::

::gathalast
Yujjhanti paribhinditvā, palāyittha tato tato.
::

::hangnum
19\.
::

::gatha1
Otaritthamahāsenā, paṇḍurājāssa taṅkhaṇe;
::

::gathalast
Mārasenāva gacchanti, vicuṇṇenti mahājanaṃ.
::

::hangnum
20\.
::

::gatha1
Rājā senāya bhinnattaṃ, sukkā sabbaṃ samādiya;
::

::gathalast
Hatthasāraṃ puraṃ hitvā, malayābhimukho gato.
::

::hangnum
21\.
::

::gatha1
Tato hatthiṃ samāruyha, yuvarājā mahindako;
::

::gathalast
Yujjhanto sakasenāya, palātattaṃ samekkhiya.
::

::hangnum
22\.
::

::gatha1
Ekename na sakkā ve, sabbe etehi mārituṃ;
::

::gathalast
Etesaṃ na ca nīcānaṃ, hatthesu maraṇaṃ sukhaṃ.
::

::hangnum
23\.
::

::gatha1
Tasmā varaṃ me maraṇaṃ, mayā eveti cintiya;
::

::gathalast
Hatthikkhandhagatoyeva, chindi so sīsamattano.
::

::hangnum
24\.
::

::gatha1
Taṃ disvā bahavo sīse, tattha chindiṃsu sevakā;
::

::gathalast
Taṃ disvā damiḷī senā, haṭṭhatuṭṭhā pamodisā.
::

::hangnum
25\.
::

::gatha1
Etaṃ sabbaṃ samekkhitvā, ādāpādo sakassapo;
::

::gathalast
Turaṅgavaramāruyha, susannaddho mahāyudho.
::

::hangnum
26\.
::

::gatha1
Vihāramupasaṅkamma, abhayaṃ ekakova so;
::

::gathalast
Tādisampi mahāsenaṃ, ogāhetvā vidārayi.
::

::hangnum
27\.
::

::gatha1
Supaṇṇo viya gaṇhanto, bhūjagena salilāla ye;
::

::gathalast
So taṃ sabbaṃ nivattesi, attānañca sugopayi.
::

::hangnum
28\.
::

::gatha1
Asso {pb:M:0.0316} ekova dissittha, turaṅgāvalisannibho;
::

::gathalast
Attano so janaṃ kañci, apassanto’nugāminaṃ.
::

::hangnum
29\.
::

::gatha1
Kiṃ me ekena verinaṃ, pūritena manorathaṃ;
::

::gathalast
Kālantarehaṃ jīvanto, pūressaṃ me manorathaṃ.
::

::hangnum
30\.
::

::gatha1
Tasmā gantuṃva yuttanti, nimphoṭetvā mahābalaṃ;
::

::gathalast
Nibbhayova mahāyodho, koṇḍivātamupāgami.
::

::hangnum
31\.
::

::gatha1
Paṇḍurājā mahāsenā, aggahesi tato puraṃ;
::

::gathalast
Sīsaṃ taṃ yuvarājassa, paṇḍurājassa dassayuṃ.
::

::hangnum
32\.
::

::gatha1
So taṃ disvā ca jhāpetvā, rājūnaṃ paṇḍudesinaṃ;
::

::gathalast
Sabbamāḷāhane kiccaṃ, tassa kātuṃ niyojayi.
::

::hangnum
33\.
::

::gatha1
Sabbaṃ sāraṃ harāpesi, bhaṇḍāgāramhi rājino;
::

::gathalast
Aggaṇhittha gahetabbaṃ, vihāre nagarepi ca.
::

::hangnum
34\.
::

::gatha1
Pāsāde ratane sabbe, sovaṇṇaṃsatthubimbakaṃ;
::

::gathalast
Silāmaya munindassa, cakkhubhūka maṇidvayaṃ.
::

::hangnum
35\.
::

::gatha1
Tathā sovaṇṇapaṭṭe ca, thūpārāmamhi cetiye;
::

::gathalast
Suvaṇṇa paṭimāyo ca, vihāresu tahiṃ tahiṃ.
::

::hangnum
36\.
::

::gatha1
Sabbaṃ gahetvā nissāraṃ, laṅkādīpa makāsi so;
::

::gathalast
Chaḍḍayittha puraṃ ramma, yakkhabhakkhita rūpakaṃ.
::

::hangnum
37\.
::

::gatha1
Rājā’pi rakkhaṃ datvāna, mahāmagge tahiṃ tahiṃ;
::

::gathalast
Gaṅgādvaya mukhe vāsaṃ, kappesi parisaṅkito.
::

::hangnum
38\.
::

::gatha1
Paṇḍurājā tato saddhiṃ, kātuṃ sīhaḷasāminā;
::

::gathalast
Amacce tattha pesesi, disvā te sīhalādhipo.
::

::hangnum
39\.
::

::gatha1
Suṇitvā sāsanaṃ tesaṃ, sabbaṃ taṃ sampaṭicchiya;
::

::gathalast
Dūtānaṃ kārayitvāna, yathākāmena saṅgahaṃ.
::

::hangnum
40\.
::

::gatha1
Hatthidvayaṃ sadatvāna, sabbamābharaṇampi ca;
::

::gathalast
Tassa pesesi dūteso, attanopi hitāvahe.
::

::hangnum
41\.
::

::gatha1
Paṇḍurājā sitaṃ sabbaṃ, disvā santuṭṭhamānaso;
::

::gathalast
Niyyātetvāna dūtānaṃ, tadaheva mahāpuraṃ.
::

::hangnum
42\.
::

::gatha1
Nikkhamitvā purā gantvā, na cireneva paṭṭanaṃ;
::

::gathalast
Tattha āruyha nāvaṃ so, saka desa mupāgami.
::

::hangnum
43\.
::

::gatha1
Tato {pb:M:0.0317} āgamma nagaraṃ, sīlāmegho mahīpati;
::

::gathalast
Yathāṭhāne ṭhapetvāna, dīpaṃ vasi samāhito.
::

::hangnum
44\.
::

::gatha1
Bhātaraṃ dutiyaṃ katvā, udayaṃ nāma khattiyaṃ;
::

::gathalast
Mahādīpādaṃ tassā’dā, sogatthaṃ dakkhiṇaṃ disaṃ.
::

::hangnum
45\.
::

::gatha1
Sopi kho na cireneva, katvā puññaṃ yathārahaṃ;
::

::gathalast
Rogenekena samphuṭṭho, paviṭṭho maccuno mukhaṃ.
::

::hangnum
46\.
::

::gatha1
Kassapo ādipādopi, pulatthinagare vasaṃ;
::

::gathalast
Yojetvā paṇḍurājena, ahosi kira mārito.
::

::hangnum
47\.
::

::gatha1
Tadā kassapanāmassa, puttā āsuṃ mahārahā;
::

::gathalast
Ādipādassa cattāro, dhaññalakkhaṇa saññutā.
::

::hangnum
48\.
::

::gatha1
Yo senaṃ sabbapaṭhamo, seno nāma kumārako;
::

::gathalast
Sūro vīro mahussāho, rājabhārakkhamo samo.
::

::hangnum
49\.
::

::gatha1
Rājā mahādīpādattaṃ, tassa datvā yathāvidhiṃ;
::

::gathalast
Bhogatthaṃ dakkhiṇaṃ desaṃ, savāhana mupādisi.
::

::hangnum
50\.
::

::gatha1
Rohaṇādhipatissā’suṃ, puttā kittaggabodhito;
::

::gathalast
Cattāro dhītaro tisso, dassaneyyā manoramā.
::

::hangnum
51\.
::

::gatha1
Tadā jeṭṭhasutaṃ tassa, mahindaṃ nāma khattiyaṃ;
::

::gathalast
Pitucchā mārayitvāna, desaṃ gaṇhi sasādhanaṃ.
::

::hangnum
52\.
::

::gatha1
Bhātaro te tayo tasmiṃ,
::

::gatha2
Saṃruṭṭhā bhātu ghātane;
::

::gatha3
Ādāya bhagīnī tisso,
::

::gathalast
Rañño santikamāgamuṃ.
::

::hangnum
53\.
::

::gatha1
Rājāpi disvā tetīva, mamāyanto dayāluko;
::

::gathalast
Sabbe devakumāreva, sukhaṃ vaḍḍhesi pemavā.
::

::hangnum
54\.
::

::gatha1
Tato kassapanāmaṃ so, tesaṃ jeṭṭhaṃ narissaro;
::

::gathalast
Desaṃ taṃ gaṇha yāhīti, datvā balamapesayi.
::

::hangnum
55\.
::

::gatha1
So’pi gantvāna taṃ hantvā, rohaṇaṃ kasiṇampi taṃ;
::

::gathalast
Katvā hatthagataṃ tattha, vasittha nirupaddavo.
::

::hangnum
56\.
::

::gatha1
Atha so bhātaro dve’pi, senañca udayaṃ tathā;
::

::gathalast
Pakkositvāna, bhājetvā, desaṃ tehi sahāvasi.
::

::hangnum
57\.
::

::gatha1
Rājā {pb:M:0.0318} tā sādhu vaḍḍhetvā, vayapattāsu tīsu so;
::

::gathalast
Rājakaññāsu dhaññāsu, devaccharasū rūpisu.
::

::hangnum
58\.
::

::gatha1
Ṭhapetvā rājini ṭhāne, uparājassa dāpayi;
::

::gathalast
Saṅghanāmaṃ mahābhogaṃ, datvā rajjasarikkhakaṃ.
::

::hangnum
59\.
::

::gatha1
Kaṇiṭṭho uparājassa, mahindo nāma bhātuko;
::

::gathalast
Atthi sabbaguṇopeto, sabbasatthavisārado.
::

::hangnum
60\.
::

::gatha1
Tassā’dāsi duve rājā, rājakaññā manoharā;
::

::gatha1
Tissavhakitta nāmañca, datvā bhogaṃ yathāruciṃ.
::

::hangnum
61\.
::

::gatha1
Evaṃ karonto ñātīnaṃ, saṃgahaṃ so yathārahaṃ;
::

::gathalast
Ārādhento ca dānādi-saṅgahehi mahājanaṃ.
::

::hangnum
62\.
::

::gatha1
Rājā dasayi rājūnaṃ, dhammehi samupāgato;
::

::gathalast
Samācaranto puññāni, paribhuñjittha mediniṃ.
::

::hangnum
63\.
::

::gatha1
Paṃsukūlika bhikkhūnaṃ, katvā’riṭṭhamhi pabbate;
::

::gathalast
Mahābhogaṃ adārāmaṃ, nimmitaṃ viya iddhiyā.
::

::hangnum
64\.
::

::gatha1
Parihārañca tassadā, rājārahamasesato;
::

::gathalast
Ārāmike ca bahavo, dāse kammakarepi ca.
::

::hangnum
65\.
::

::gatha1
Pāsādaṃ sova kāresi, vihāre jetanāmake;
::

::gathalast
Anekabhūmiṃ bhūmindo, buddhabhūmigatāsayo.
::

::hangnum
66\.
::

::gatha1
Vaḍḍhetvā tattha kāretvā, sabba sovaṇṇayaṃ jinaṃ;
::

::gathalast
Saṇṭhapetvā mahābhogaṃ, vasāpesi ca bhikkhavo.
::

::hangnum
67\.
::

::gatha1
Mahādi pariveṇamhi, kāresi sumanoharaṃ;
::

::gathalast
Pāsāda maggisandaṃḍḍhaṃ, tasmiṃyeva vihārake.
::

::hangnum
68\.
::

::gatha1
Katvā vīraṅkurārāmaṃ, vihāre abhayuttare;
::

::gathalast
Mahāsaṅghika bhikkhūnaṃ, theriyānañca dāpayi.
::

::hangnum
69\.
::

::gatha1
Pubbārāmañca kāresi, sampanna catupaccayaṃ;
::

::gathalast
Saddhiṃ so saṅghanāmāya, deviyāpi ca attano.
::

::hangnum
70\.
::

::gatha1
Mahāvihāretāyeva, saddhiṃ kāresi bhūmipo;
::

::gathalast
Āvāsaṃ saṅghasenavhaṃ, mahābhogaṃ mahāmati.
::

::hangnum
71\.
::

::gatha1
Kāretvā sabbasovaṇṇaṃ, kesadhātu karaṇḍakaṃ;
::

::gathalast
Mahāpūjaṃ pavattesi, rajjaṃ vissajji uttamo.
::

::hangnum
72\.
::

::gatha1
Cetiyassa {pb:M:0.0319} gīrissādā, kāṇavāpiṃ bahudayaṃ;
::

::gathalast
Bhikkhūnaṃ dipavāsīnaṃ, dāpesi ca ticīvaraṃ.
::

::hangnum
73\.
::

::gatha1
Pulatthi nagare kāsi, vāpiyo thusavāpiyā;
::

::gathalast
Senaggabodhimāvāsaṃ, gāmārāmika saññutaṃ.
::

::hangnum
74\.
::

::gatha1
Tasmiṃyeva ca kāresi, mahāpāḷiṃ subhojanaṃ;
::

::gathalast
Mahāpāḷiñca sabbesaṃ, mahānettampi pabbate.
::

::hangnum
75\.
::

::gatha1
Vejjasālampi kāresi, nagarassa ca pacchime;
::

::gathalast
Anāthānaṃ pavattesi, yāgudānaṃ sakhajjakaṃ.
::

::hangnum
76\.
::

::gatha1
Paṃsukūlika bhikkhūnaṃ, paccekañca mahānasaṃ;
::

::gathalast
Katvā dāpesi sakkaccaṃ, niccaṃ bhojanamuttamo.
::

::hangnum
77\.
::

::gatha1
Hutvā mahādipādo’yaṃ, kappūra pariveṇake;
::

::gathalast
Uttarāḷhe ca kāresi, paricchede sanāmake.
::

::hangnum
78\.
::

::gatha1
Tulābhārañca pādāsī, tikkhattuṃ so mahādhane;
::

::gathalast
Puññamaññampi so’kāsi, rājā nānappakārakaṃ.
::

::hangnum
79\.
::

::gatha1
Saṅghanāmāpi sā devī, uttaramhi vihārake;
::

::gathalast
Katvā mahindasenavhā-vāsaṃ vāsesi bhikkhavo.
::

::hangnum
80\.
::

::gatha1
Āraddho dappulavhassa, kāle rājassa dhīmabho;
::

::gathalast
Mahādevena so āsi, rammo dappula pabbato.
::

::hangnum
81\.
::

::gatha1
Dārukassapanāmena, tathā kassaparājikaṃ;
::

::gathalast
Ubhopi te vippakate, rājā so vasamāpayi.
::

::hangnum
82\.
::

::gatha1
Bhaddo senāpati tassa, bhaddasenāpati’vhayaṃ;
::

::gathalast
Pariveṇampi kāresi, dāsabhogasamāyutaṃ.
::

::hangnum
83\.
::

::gatha1
Uttaro ca amacco’kā, vihāre abhayuttare;
::

::gathalast
Vāsamuttarasenavhaṃ, ramma muttarapaccayaṃ.
::

::hangnum
84\.
::

::gatha1
Vajiro nāma tatthevā-vāsaṃ vajirasenakaṃ;
::

::gathalast
Kāsi rakkhasanāmocā-vāsaṃ rakkhasanāmakaṃ.
::

::hangnum
85\.
::

::gatha1
Tato vīsati vassesu, pulatthi nagare vasaṃ;
::

::gathalast
Paṇḍurājakataṃ kāraṃ, saranto saradassano.
::

::hangnum
86\.
::

::gatha1
Dadanto viya senassa, sūrassāvasarañcaso;
::

::gathalast
Pahāya dīpaṃ dīpo’va, mahāvāta hato gato.
::

::hangnum
87\.
::

::gatha1
Bhogo {pb:M:0.0320} aniccā saha jīvitena;
::

::gatha2
Pageva te bandhujanā sahāyā;
::

::gatha3
Narādhīpaṃ passatha ekameva;
::

::gathalast
Samāgataṃ maccumukhaṃ sughoraṃ.
::

::centre
Sujanappasādasaṃvegatthāya kate mahāvaṃse
::

::centre
Eka rājako nāma
::

::centre
Aṭṭhacattālīsatimo paricchedo.
::

### Ekūnapaññāsatima pariccheda

#### Rājadvayadīpano

::hangnum
1\.
::

::gatha1
Evaṃ tasmiṃ mate tassa, kātabbaṃ sādhukāriya;
::

::gathalast
Mahādīpādo senavho, ādāya balavāhanaṃ.
::

::hangnum
2\.
::

::gatha1
Āgamma nagaraṃ rājā, ahosi dharaṇī tale;
::

::gathalast
Ādikappamhi rājūnaṃ, dassanto cariyaṃ piya.
::

::hangnum
3\.
::

::gatha1
Saddho mahādhano sūro, muttacāgī nirālayo;
::

::gathalast
Yācayogo mahābhogo, sampannabalavāhano.
::

::hangnum
4\.
::

::gatha1
Kittiyā’malabhūtāya, tathā tejo guṇena ca;
::

::gathalast
Sannipātaṃva so canda-sūriyānaṃ nidassayi.
::

::hangnum
5\.
::

::gatha1
Asaṅkiṇṇa guṇākiṇṇo, suviciṇṇa guṇāguṇo;
::

::gathalast
Nitthiṇṇapāpo nibbiṇṇa-saṃsāro sāradassano.
::

::hangnum
6\.
::

::gatha1
Bhariyā tassa yā āsi, saṅghātaṃ so bhisecayi;
::

::gathalast
Mahesībhāve datvāna, parihāraṃ yathābhataṃ.
::

::hangnum
7\.
::

::gatha1
Mahindaṃ nāma sappaññaṃ, kaṇiṭṭhaṃ bhātaraṃ sakaṃ;
::

::gathalast
Datvā dakkhiṇabhāgaṃ so, oparajje’bhisecayi.
::

::hangnum
8\.
::

::gatha1
Antepure’parajjhitvā, so raññā avadhārite;
::

::gathalast
Saputtadāro vuṭṭhāya, aññāto malayaṃ agā.
::

::hangnum
9\.
::

::gatha1
Uppajjittha {pb:M:0.0321} tadā putto, rañño saṅghāya deviyā;
::

::gathalast
Dassento’va panādassa, kumāra rūpamattano.
::

::hangnum
10\.
::

::gatha1
Rājā taṃ jātamattaṃ’va, disvā santhuṭṭhamānuso;
::

::gathalast
Siddhatthaṃ lumbinījātaṃ, rājā suddhodano viya.
::

::hangnum
11\.
::

::gatha1
Dhaññapuññaguṇūpeto, ṭhapetvā dīpamekakaṃ;
::

::gathalast
Jambudīpe’pi kasiṇe, rajjayoggoti me suto.
::

::hangnum
12\.
::

::gatha1
Nāmadāna dineyeva, parihārena sabbaso;
::

::gathalast
Oparajje bhisiñcitvā, dakkhiṇaṃ desamassa’dā.
::

::hangnum
13\.
::

::gatha1
Yuvarājāpi malaye, vasanto’va mahīpatiṃ;
::

::gathalast
Ārādhetvā upāyena, anuññato sabhātarā.
::

::hangnum
14\.
::

::gatha1
Nikāyattaya vā sīhi, saddhiṃ bhikkhūhi āgato;
::

::gathalast
Disvā rājānamettheva, sandhīṃ’kāsi akuppiyaṃ.
::

::hangnum
15\.
::

::gatha1
Yā tassa yuvarājassa, bhariyā tissā nāmikā;
::

::gathalast
Rājinī sā vijāyittha, dhītaraṃ saṅghanāmikaṃ.
::

::hangnum
16\.
::

::gatha1
Kittināmā’parāyā ca, bhariyā sāpi kho pana;
::

::gathalast
Vijāyi putte cattāro, tathā ekañca dhītaraṃ.
::

::hangnum
17\.
::

::gatha1
Tadā rājāpi cintetvā, evaṃ sati kaṇiṭṭhako;
::

::gathalast
Nissaṅko mayi hotīti, sammā mantīhi mantiya.
::

::hangnum
18\.
::

::gatha1
Dhītaraṃ yuvarājassa, surūpiṃ rūpanāmikaṃ;
::

::gathalast
Kassapassa’tta puttassa, vivāhaṃ kārayi budho.
::

::hangnum
19\.
::

::gatha1
Dakkhiṇaṃ desamasseva, kaṇiṭṭhassa sadāpayi;
::

::gathalast
Rājaputtassa pādāpi, paccekaṃ bhogamattano.
::

::hangnum
20\.
::

::gatha1
Rajjamhi sabbaṃ tasseva, paribhogāya dāpayi;
::

::gathalast
Kevalantu vicāresi, dīpaṃ dīpa hitāvaho.
::

::hangnum
21\.
::

::gatha1
Tesaṃ saṃvāsamanvāya, ubhinnaṃ puññakamminaṃ;
::

::gathalast
Dhaññapuññaguṇūpetā, vijātā puttadhītaro.
::

::hangnum
22\.
::

::gatha1
Katvā sabbopahārena, dāṭhādhātu mahāmahaṃ;
::

::gathalast
Āruyha varapāsādaṃ, ratanavhaṃ mahīpati.
::

::hangnum
23\.
::

::gatha1
Tadā sovaṇṇayassāpi, sambuddhassa purā ṭhitaṃ;
::

::gathalast
Suññaṃ piṭṭhaṃ sayaṃ disvā, kasmā evanti saṃvadi.
::

::hangnum
24\.
::

::gatha1
Tato {pb:M:0.0322} amaccā āhaṃsu, nājānāsi mahīpati;
::

::gathalast
Mahāpitunarindassa, kāle tava narissaraṃ.
::

::hangnum
25\.
::

::gatha1
Paṇḍurājā idhāgamma, dīpametaṃ vināsiya;
::

::gathalast
Sabbaṃ sāragataṃ dīpe, samādāya gato iti.
::

::hangnum
26\.
::

::gatha1
Taṃ sutvā lajjito rājā, sayaṃ viya parājito;
::

::gathalast
Tadaheva niyojesi, amacce balasaṅgahe.
::

::hangnum
27\.
::

::gatha1
Tadā’va kira āgañchi, paṇḍurājakumārako;
::

::gathalast
Paribhūto sarājena, rajjatthaṃ kata nicchayo.
::

::hangnum
28\.
::

::gatha1
Rājā disvā’ti santuṭṭho, kattabbaṃ tassa kāriya;
::

::gathalast
Mahātittha mupāgamma, paṭṭanaṃ sematraso.
::

::hangnum
29\.
::

::gatha1
Mahantaṃ balakāyañca, tassopakaraṇāni ca;
::

::gathalast
Anunaṃ paṭiyādetvā, devasenaṃva sajjitaṃ.
::

::hangnum
30\.
::

::gatha1
Paṇḍurājakumārena, saddhiṃ senāpati sakaṃ;
::

::gathalast
Gantvā taṃ paṇḍurājānaṃ, hantvānikamito purā.
::

::hangnum
31\.
::

::gatha1
Ratanaṃ sabbamādāya, datvā rajjaṃ imassa ca;
::

::gathalast
Na cireneva ehītī, uyyojesi mahāyaso.
::

::hangnum
32\.
::

::gatha1
Sopi evaṃ karomīti, paṭissutvā mahīpatiṃ;
::

::gathalast
Vinditvā balamādāya, nāmamāruyha taṃ khaṇe.
::

::hangnum
33\.
::

::gatha1
Paratīraṃ tato gantvā, saṃvuḷaha balavāhano;
::

::gathalast
Vināsayanto paccantaṃ, vāresi madhuraṃ puraṃ.
::

::hangnum
34\.
::

::gatha1
Dvārāni pidahitvāna, pacchindittha gatāgataṃ;
::

::gathalast
Tato aggiṃ khipāpesi, gopuraṭṭāla koṭṭhake.
::

::hangnum
35\.
::

::gatha1
Evaṃ sīhaḷasenāya, paviṭṭhāya sakaṃ puraṃ;
::

::gathalast
Sabbaṃ vilumpamānāya, senaṅgaṃ ghātayantiyā.
::

::hangnum
36\.
::

::gatha1
Paṇḍurājā nisammetaṃ, samādāya sakaṃ balaṃ;
::

::gathalast
Vegasā taṃ samāgamma, yuddhaṃ kātuṃ samārabhi.
::

::hangnum
37\.
::

::gatha1
Asampuṇṇa balattā so, viddho sallena bhūpati;
::

::gathalast
Hatthikkhandhagatoyeva, vihāya puramattano.
::

::hangnum
38\.
::

::gatha1
Palāyitvā gataṭhāne, jīvitaṃ nijamessaji;
::

::gathalast
Bhariyāva’ssa tenāsi, sampattā jīvitakkhayaṃ.
::

::hangnum
39\.
::

::gatha1
Tato {pb:M:0.0323} sīhaḷasenāsā, paviṭṭhā nibbhayā puraṃ;
::

::gathalast
Tattha sabbaṃ vilumpittha, devā’sirapuraṃ yathā.
::

::hangnum
40\.
::

::gatha1
Senāpati tato rāja-gehe bhattaṃ samekkhiya;
::

::gathalast
Dīpānitamimamhā ca, tatraṭṭhañca mahārahaṃ.
::

::hangnum
41\.
::

::gatha1
Sāraṃ sabbaṃsamādāya, dese ca nagare ṭhitaṃ;
::

::gathalast
Katvā issariyaṃ tattha, vasevattiya attano.
::

::hangnum
42\.
::

::gatha1
Paṇḍurāja kumāraṃ tu, tattha rajje’bhi siñciya;
::

::gathalast
Kāretvā parihārañca, desaṃ tassa samappiya.
::

::hangnum
43\.
::

::gatha1
Yathāruciṃ gahetvāna, hatthiasse nare’pi ca;
::

::gathalast
Tattha tattha yathā kāmaṃ, vasanto akuto bhayo.
::

::hangnum
44\.
::

::gatha1
Samudda taṭamāgamma, ṭhatvā tattha yathāsukhaṃ;
::

::gathalast
Kīḷanto viya nāvaṃ so, samāruyha visārado.
::

::hangnum
45\.
::

::gatha1
Mahātittha mupāgamma, vanditvā dharaṇī patiṃ;
::

::gathalast
Taṃ sāsanaṃ nivedetvā, sāraṃ dassesi āhaṭaṃ.
::

::hangnum
46\.
::

::gatha1
Rājā sādhūti vatvāna, kāretvā tassa saṅgahaṃ;
::

::gathalast
Saddhiṃ senāya āgantvā, pakaṭṭhāya sakaṃ puraṃ.
::

::hangnum
47\.
::

::gatha1
Jayapānaṃ pivitvāna, katvā vijayamaṅgalaṃ;
::

::gathalast
Mahādhāgaṃ pavattetvā, yācakānaṃ yathā ruciṃ.
::

::hangnum
48\.
::

::gatha1
Sabbaṃ pākatikaṃ kāsi, sāraṃ dīpe nirālayo;
::

::gathalast
Sovaṇṇa paṭimāyo ca, yathāṭhāne ṭhapāpayi.
::

::hangnum
49\.
::

::gatha1
Suññaṃ ratanapāsāde, piṭṭhaṃ pūresi satthuno;
::

::gathalast
Kāsi rakkhapidhānena, nibbhayaṃ dharaṇītalaṃ.
::

::hangnum
50\.
::

::gatha1
Tato paṭṭhāya dīpaṃso, arīnaṃ duppadhaṃsiyaṃ;
::

::gathalast
Katvā vaḍḍhesi bhogehi, uttarādikuruṃ piya.
::

::hangnum
51\.
::

::gatha1
Khinnā pubbassa rājassa, kāle dīpamhi pāṇino;
::

::gathalast
Nibbutā taṃ samāgamma, ghammā viya valāhakā.
::

::hangnum
52\.
::

::gatha1
Tassa vīsatime vasse, vihāre abhayuttare;
::

::gathalast
Nikkhamitvā gatā hesuṃ, paṃsukūlika bhikkhavo.
::

::hangnum
53\.
::

::gatha1
Yuvarājā mahindo so, dhumarājassa satthuno;
::

::gathalast
Kārāpayi gharaṃ rammaṃ, dassaneyyaṃ manoramaṃ.
::

::hangnum
54\.
::

::gatha1
Bodhigehaṃ {pb:M:0.0324} karonto taṃ, disvā vaḍḍhakīno tadā;
::

::gathalast
Vaṃsena sākhaṃ āhacca, bhijjantaṃ varabodhiyā.
::

::hangnum
55\.
::

::gatha1
Kintu kātabbametthāti, yuvarājaṃ nivedayuṃ;
::

::gathalast
So taṃ taṃ mupasaṃkamma, mahāpūjāya pūjiya.
::

::hangnum
56\.
::

::gatha1
Sace satthā, hitatthāya, sambhūto sabbapāṇinaṃ;
::

::gathalast
Laddhuṃ puññassa’nagghassa, gharassa karaṇeti’dha.
::

::hangnum
57\.
::

::gatha1
Sākhā gacchaṃ tu uddhaṃva, kātuṃ sakkā yathāgharaṃ;
::

::gathalast
Evamārādhayitvāna, vanditvā saṅgharaṃ gato.
::

::hangnum
58\.
::

::gatha1
Tadā sākhā dumindassa, rattiyaṃ uddhamuggami;
::

::gathalast
Tato kammakarā sabbaṃ, ārocesuṃ sasāmino.
::

::hangnum
59\.
::

::gatha1
Yuvarājā’ti santuṭṭho, bhāturañño nivediya;
::

::gathalast
Mahāpūjāya pūjesi, vissajjiya bahudhanaṃ.
::

::hangnum
60\.
::

::gatha1
Tathā mahindasenavhaṃ, pariveṇañca kāriya;
::

::gathalast
Saṅghassā’dā sabhogaṃ so, puññā puññānicācīni.
::

::hangnum
61\.
::

::gatha1
Adā saparisaṃ bhattaṃ, vatthaṃ chattamupāhanaṃ;
::

::gathalast
Tathā gamiyabhattañca, nahānañca sabhattakaṃ.
::

::hangnum
62\.
::

::gatha1
Evaṃ khuddānu khuddāni, katvā puññāni so vibhū;
::

::gathalast
Rañño tettiṃsavassamhi, yathākammamupāgami.
::

::hangnum
63\.
::

::gatha1
Atha rājā matetasmiṃ, kaṇiṭṭhamudayaṃ sakaṃ;
::

::gathalast
Tassa ṭhāne ṭhapetvāna, sabbaṃ tasseva tassadā.
::

::hangnum
64\.
::

::gatha1
Tulābhārassa dānena, dīnānāthe satappayi;
::

::gathalast
Dhammakammena sodhesi, nikāyattayamekato.
::

::hangnum
65\.
::

::gatha1
Soṇṇathālīsahassaṃ so, muttāhi paripūriya;
::

::gathalast
Ṭhapetvā maṇimekekaṃ, tassopari mahārahaṃ.
::

::hangnum
66\.
::

::gatha1
Brāhmaṇānaṃ sahassassa, suddhe ratanabhājane;
::

::gathalast
Bhojetvā khīrapāyāsaṃ, dāpetvā hemasuttakaṃ.
::

::hangnum
67\.
::

::gatha1
Tathā navehi vatthehi, acchādetvā yathāruciṃ;
::

::gathalast
Santappesi mahantena, parihārena puññavā.
::

::hangnum
68\.
::

::gatha1
Bhikkhūnaṃ dīpavāsīnaṃ, adāsi ca ticīvaraṃ;
::

::gathalast
Adā sabbāsamitthīnaṃ, vatthañca sumanoharaṃ.
::

::hangnum
69\.
::

::gatha1
Kāretvā {pb:M:0.0325} lohapāsādaṃ, vejayantasarikkhakaṃ;
::

::gathalast
Vaḍḍhesi paṭimaṃ tattha, suvaṇṇaghaṭakoṭṭimaṃ.
::

::hangnum
70\.
::

::gatha1
Sutvā uposathāgāra-bhāvaṃ sabba mahesīnaṃ;
::

::gathalast
Tuccho yaṃ neva hotūti, vāsaṃ saṅghassa taṃ akā.
::

::hangnum
71\.
::

::gatha1
Bhogagāme ca tassadā, rakkhake ca niyojayi;
::

::gathalast
Bhikkhū dvattiṃsamattāhi, vasantūti niyāmayi.
::

::hangnum
72\.
::

::gatha1
Gaṅgāya mariyādaṃ so, kāresi maṇimekhalaṃ;
::

::gathalast
Toyaniddhamanañcākā, maṇihīrakavāpiyā.
::

::hangnum
73\.
::

::gatha1
Kaṭṭhuntanagare ceva, kāṇavāpiṃca bandhayi;
::

::gathalast
Vejjasālañca kāresi, cetiyamhi girimhi so.
::

::hangnum
74\.
::

::gatha1
Buddhagāmavihārañca, vihāraṃ mahiyaṅgaṇaṃ;
::

::gathalast
Kūṭatissa vihārañca, bhogagāme na vaḍḍhayi.
::

::hangnum
75\.
::

::gatha1
Maṇḍalassa girissā’dā, vihārassa sagāmake;
::

::gathalast
Uttarāḷhe ca kāresi, pāsādaṃ pariveṇake.
::

::hangnum
76\.
::

::gatha1
Mahāsenassa buddhassa, gāmaṃ datvāna rakkhake;
::

::gathalast
Dāsi sobbhavihāre ca, kāresi paṭimāgharaṃ.
::

::hangnum
77\.
::

::gatha1
Bodhisatte ca vaḍḍhesi, pāsāde maṇimekhale;
::

::gathalast
Sīlāmayamunindassa, jiṇṇagehampi kārayi.
::

::hangnum
78\.
::

::gatha1
Rāja taṃ bodhisattañca, sagharaṃ tattha sannahi;
::

::gathalast
Ālavālaṃ dumindassa, gandhitvā kā mahāmahaṃ.
::

::hangnum
79\.
::

::gatha1
Likhitvā hemapaṭṭamhi, sabbaratanasuttakaṃ;
::

::gathalast
Mahāpūjamakā tassa, abhidhammaṃ kathāpayi.
::

::hangnum
80\.
::

::gatha1
Ānandapaṭimaṃ netvā, puraṃ katvā padakkhiṇaṃ;
::

::gathalast
Parittaṃ bhikkhusaṅghena, bhaṇāpetvā yathāvidhiṃ.
::

::hangnum
81\.
::

::gatha1
Parittodakasekena, janaṃ katvā nirāturaṃ;
::

::gathalast
Rājā rogabhayaṃ pevaṃ, nīharittha sadesato.
::

::hangnum
82\.
::

::gatha1
Abhisekaṃ gahetvāna, hemavāluka cetiye;
::

::gathalast
Anusaṃvaccharaṃ kātuṃ, taṃ cārittaṃ likhāpayi.
::

::hangnum
83\.
::

::gatha1
Adā māsassa catūsu, uposathadinesu so;
::

::gathalast
Catunnañca sahassānaṃ, vatthadānaṃ sabhattakaṃ.
::

::hangnum
84\.
::

::gatha1
Vesākhakīḷaṃ {pb:M:0.0326} kīḷittha, saddhiṃ duggatakehi so;
::

::gathalast
Annaṃ pānañca vatthañca, tesaṃ datvā yathāruciṃ.
::

::hangnum
85\.
::

::gatha1
Bhikkhusaṅghassa dīpamhi, niccadānaṃ pavattayi;
::

::gathalast
Santappesi ca dānena, kapaṇaddhikavaṇibbake.
::

::hangnum
86\.
::

::gatha1
Tassa rañño mahesī ca, saṅghanāmā akārayi;
::

::gathalast
Pabbataṃ saṅghasenavhaṃ, sabhogamabhayuttare.
::

::hangnum
87\.
::

::gatha1
Nīlacūḷāmaṇiñcākā, silāmaya mahesino;
::

::gathalast
Pūjaṃ sabbopahārehi, kāsi satthussa sabbadā.
::

::hangnum
88\.
::

::gatha1
Tassa senāpaticā’kā, senasenāpativhayaṃ;
::

::gathalast
Pariveṇaṃ mahābhogaṃ, sūro tuṭṭhakanāmako.
::

::hangnum
89\.
::

::gatha1
Evaṃ sapariso katvā, sapuññāni mahāyaso;
::

::gathalast
Pañcatiṃsatime vasse, devalokamupāgami.
::

::hangnum
90\.
::

::gatha1
Tato tassā’nujo āsi, udayo nāma khattiyo;
::

::gathalast
Rājā sabbappayogehi, hitesī dīpavāsīnaṃ.
::

::hangnum
91\.
::

::gatha1
Hutvā so sayaṃ rājā, kaṇiṭṭhaṃ sakabhātaraṃ;
::

::gathalast
Mahādīpādaṭhānamhi, ṭhapi kassapanāmakaṃ.
::

::hangnum
92\.
::

::gatha1
Rājā cintiya ñātīnaṃ, kātabbo saṅgaho iti;
::

::gathalast
Evaṃ kassapanāmassa, bhātuputtassa dhītaraṃ.
::

::hangnum
93\.
::

::gatha1
Yuvarājassa tassā’kā, bhariyaṃ senanāmikaṃ;
::

::gathalast
Dhāresica sayaṃ rājā, aparaṃ tissasavhayaṃ.
::

::hangnum
94\.
::

::gatha1
Mahindassuparājassa, rājadhītāya kittiyā;
::

::gathalast
Putto kittaggabodhīti, ādipādo vibuddhiko.
::

::hangnum
95\.
::

::gatha1
Coro hutvā mahārañño, nikkhamitvāna rattiyaṃ;
::

::gathalast
Eko aññātavesena, samupāgammarohaṇaṃ.
::

::hangnum
96\.
::

::gatha1
Janaṃ hattagataṃ katvā, desaṃ sabbaṃ vināsiya;
::

::gathalast
Ghātāpayittha tatraṭṭhaṃ, so taṃ mātulamattano.
::

::hangnum
97\.
::

::gatha1
Taṃ sutvā dharaṇīpālo, tasmiṃ’tīva pakuppiya;
::

::gathalast
Ānetuṃ tamupāyaṃ so, gavesanto tathā tathā.
::

::hangnum
98\.
::

::gatha1
Bhātuputtaṃ tamāhuya, yuvarājaṃ sakassapaṃ;
::

::gathalast
Āmantesi mahāpuñña, sahāyo hoti me iti.
::

::hangnum
99\.
::

::gatha1
Kiṃ {pb:M:0.0327} me kattabba’miccāha, paccāha dharaṇīpati;
::

::gathalast
Putto tava mahindo so, vuddhippatto mahābalo.
::

::hangnum
100\.
::

::gatha1
Lābhī rohaṇadesassa, mātito pitito’pi ca;
::

::gathalast
Sūro sabbasaho vīro, kusalo katūpāsano.
::

::hangnum
101\.
::

::gatha1
Saṅgāmayoggo matimā, nipuṇo nayakovido;
::

::gathalast
Taṃ pesetvā nayissāma, pāpaṃ mātulaghātakaṃ.
::

::hangnum
102\.
::

::gatha1
Taṃ sutvā vacanaṃ rañño, kassapo bhāsi sādaro;
::

::gathalast
Deva devena vutto’haṃ, gaccheyyaṃ kintu me suto.
::

::hangnum
103\.
::

::gatha1
Vaṃso me pālito hoti, pasādo ca tavādhipa;
::

::gathalast
Tasmā kālamahāpetvā, yaṃ icchasi tathā kuru.
::

::hangnum
104\.
::

::gatha1
Sutvā atīvasantuṭṭho, narindo tassa taṃ vaco;
::

::gathalast
Mahanthaṃ balakāyaṃ so, sabbaso paṭiyādiya.
::

::hangnum
105\.
::

::gatha1
Mahatā parihārena, mahindaṃ rājapotakaṃ;
::

::gathalast
Rakkhituṃ taṃ niyojetvā, vajiraggañca nāyakaṃ.
::

::hangnum
106\.
::

::gatha1
Tucchaṃ viya puraṃ katvā, sabbañca balavāhanaṃ;
::

::gathalast
Sabbopakaraṇañceva, anūnaṃ tassa dāpiya.
::

::hangnum
107\.
::

::gatha1
Sayaṃ tamanugacchanto, padasā’va narissaro;
::

::gathalast
Uyyojesi mahāpuñña, gaccha rukkhāti mediniṃ.
::

::hangnum
108\.
::

::gatha1
Mahindo so mahindo’va, devasenā purakkhato;
::

::gathalast
Gacchanto suvīrocittha, devāsuramahāhavaṃ.
::

::hangnum
109\.
::

::gatha1
Tato gantvā na cirena, guttasālamupāgami;
::

::gathalast
Tato jānapadā sabbe, maṇḍalikā ca raṭṭhiyā.
::

::hangnum
110\.
::

::gatha1
Tena mātulaghātena, pāpakena upaddutā;
::

::gathalast
Gantvā taṃ parivāresuṃ, laddho no sāmiko iti.
::

::hangnum
111\.
::

::gatha1
Patanto sopi kho coro, ṭhitova girimaṇḍale;
::

::gathalast
Sabbaṃ hatthagataṃ katvā, rājabhaṇḍaṃ mahagghiyaṃ.
::

::hangnum
112\.
::

::gatha1
Hatthī asseca ādāya, gantvā malayamāruhi;
::

::gathalast
Mahindasenā ghātentī, tassa senaṃ tahiṃ tahiṃ.
::

::hangnum
113\.
::

::gatha1
Padānupadamasse’va, gacchanti hatthiassake;
::

::gathalast
Disvā malayapādamhi, gahetvā ettha so iti.
::

::hangnum
114\.
::

::gatha1
Tattha {pb:M:0.0328} pāvisimaddantī, sabbaṃ malayakānanaṃ;
::

::gathalast
Nadīyo pallale ceva, karonti maggasādise.
::

::hangnum
115\.
::

::gatha1
Bālakova janaṃ disvā, sabbaṃ ratanamattano;
::

::gathalast
Kodhābhibhūto chaḍḍesi, nadī sobbhataṭādīsu.
::

::hangnum
116\.
::

::gatha1
Ekakova nilīyittha, vane pabbatakandare;
::

::gathalast
Gavesanto jano disvā, tamaggahi narādhammaṃ.
::

::hangnum
117\.
::

::gatha1
Tamādāya’ti tuṭṭho so, jano āgamma sajjukaṃ;
::

::gathalast
Mahindamupadassesi, nisinnaṃ guttasālake.
::

::hangnum
118\.
::

::gatha1
So taṃ disvā hasitvāna,
::

::gatha2
Bhutto kiṃ rohaṇo’’iti;
::

::gatha3
Nāyakassa niyyātetvā,
::

::gathalast
Vajiraggassa rājino.
::

::hangnum
119\.
::

::gatha1
Sayaṃ senaṃ samādāya, mahāgāmamupāgato;
::

::gathalast
Rohaṇā dhipati hutvā, karonto lokasaṅgahaṃ.
::

::hangnum
120\.
::

::gatha1
Janaṃ pākatikaṃ katvā, bālakena vibādhitaṃ;
::

::gathalast
Sāsanañca yathāṭhāne, ṭhapetvā tena nāsitaṃ.
::

::hangnum
121\.
::

::gatha1
Pupphārāme phalārāme, kārayitvā tahiṃ tahiṃ;
::

::gathalast
Vāpiyo’pi ca gaṇhitvā, bandhāpetvā mahānadiṃ.
::

::hangnum
122\.
::

::gatha1
Sabbattha sulabhaṃ katvā, saṅghassa catupaccayaṃ;
::

::gathalast
Duṭṭhe ca paṭibāhetvā, maṇḍalīke ca raṭṭhiye.
::

::hangnum
123\.
::

::gatha1
Core ca parisodhetvā, katvā vigatakaṇṭakaṃ;
::

::gathalast
Tosayanto’khilaṃ lokaṃ, cāgabhogasamappito.
::

::hangnum
124\.
::

::gatha1
Upāsaniyo viññūhi, sevanīyo dhanatthīhi;
::

::gathalast
Kapparukkhūpamo sabba-yācakānaṃ hitāvaho.
::

::hangnum
125\.
::

::gatha1
Hitvā dubbinayaṃ dese, pubbakehi pavattitaṃ;
::

::gathalast
Samācaranto dhammañca, vāsaṃ tattheva kappayi.
::

::hangnum
126\.
::

::gatha1
Ādipādaṃ gahetvāna, vajiraggo vināyako;
::

::gathalast
Anurādhamupāgamma, rājānamabhidassayi.
::

::hangnum
127\.
::

::gatha1
Rājāpi disvā taṃ kuddho, khippaṃ pakkhippa cārake;
::

::gathalast
Rakkhāvaraṇamassādā, viheṭhesi ca sabbāso.
::

::hangnum
128\.
::

::gatha1
Adāsi {pb:M:0.0329} ca tulābhāraṃ, tikkhattuṃ so mahāyaso;
::

::gathalast
Thūpārāmamhi thūpañca, hemapaṭṭena chādayi.
::

::hangnum
129\.
::

::gatha1
Katvā tattheva pāsādaṃ, bhikkhusaṅghaṃ nivāsiya;
::

::gathalast
Vihāre nagare ceva, paṭisaṅkhāsi jiṇṇakaṃ.
::

::hangnum
130\.
::

::gatha1
Kadambanadīyā’kāsi, nijjharaṃ thirabandhanaṃ;
::

::gathalast
Mariyādaṃ pavaḍḍhesi, vāpiyaṃ so mayettiyaṃ.
::

::hangnum
131\.
::

::gatha1
Tattha niddhamanaṃcā’kā, anuvassampi bhūmipo;
::

::gathalast
Cīvaratthaṃ suvatthāni, susaṇhāni ca dāpayi.
::

::hangnum
132\.
::

::gatha1
Dubbhikkhe dānasālāyo, kāretvā sabbapāṇinaṃ;
::

::gathalast
Mahādānaṃ pavattesi, mahāpāḷiñca vaḍḍhayi.
::

::hangnum
133\.
::

::gatha1
Dadhibhattañca dāpesi, nikāyattayavāsinaṃ;
::

::gathalast
Niccaṃ duggatabhattañca, yāguñceva sakhajjakaṃ.
::

::hangnum
134\.
::

::gatha1
Evamādīni puññāni, katvā sovaggiyāni so;
::

::gathalast
Ekādasahi vassehi, gato devasahabyataṃ.
::

::hangnum
135\.
::

::gatha1
Tassekādasavassesu, vissaṭṭhaṃ soṇṇameva tu;
::

::gathalast
Ahu satasahassānaṃ, tayo dasahi sammitaṃ.
::

::hangnum
136\.
::

::gatha1
Sudujjayaṃ paṇḍunarādhirāja,
::

::gatha2
Mekoparo rohaṇamuggaduggaṃ;
::

::gatha3
Katvā’pi ete savase narindā,
::

::gathalast
Sayaṃ vasaṃ maccumupāgamiṃsu.
::

::centre
Sujanappasāda saṃvegatthāya kate mahāvaṃse
::

::centre
Rājadvayadīpano nāma
::

::centre
Ekūnapaññāsatimo paricchedo.
::

### Paññāsatima pariccheda

#### Dvirājakonāma

::hangnum
1\.
::

::gatha1
Tato {pb:M:0.0330} rajje patiṭṭhāya, kassapo dakkhiṇaṃ disaṃ;
::

::gathalast
Adā kassapanāmassa, yuvarājassa dhīmato.
::

::hangnum
2\.
::

::gatha1
Aggābhisekaṃ dāpesi, yuvarājassa dhītuyā;
::

::gathalast
Rājakaññāya tissāya, bhariyāye’va attano.
::

::hangnum
3\.
::

::gatha1
Yācakānañca sippīnaṃ, āgatānaṃ tato tato;
::

::gathalast
Dānaṃ daṇḍissaraṃ nāma, sadā dāpesi bhūpati.
::

::hangnum
4\.
::

::gatha1
Ādipādo mahindo so,
::

::gatha2
Vasanto rohaṇe tadā;
::

::gatha3
Gahetuṃ rājinoraṭṭha-
::

::gathalast
Mādāya balamāgato.
::

::hangnum
5\.
::

::gatha1
Taṃ sutvā kupito rājā, balaṃ pesesi attano;
::

::gathalast
Yujjhitvā taṃ parājesi, mahindo so mahābhaṭo.
::

::hangnum
6\.
::

::gatha1
Tato rājā nivattetuṃ, pitaraṃ tassa pesayi;
::

::gathalast
Kassapaṃ yuvarājaṃ taṃ, so gantvā puttasantikaṃ.
::

::hangnum
7\.
::

::gatha1
Nānādhammakathopetaṃ, vatvā yuttimanekadhā;
::

::gathalast
Saṅghāmato nivattetvā, puttaṃ so punarāgami.
::

::hangnum
8\.
::

::gatha1
Ādipādo tu so pacchā, ghātetvā maṇḍalādhipe;
::

::gathalast
Kuddhejanapade disvā, agamāsi purantikaṃ.
::

::hangnum
9\.
::

::gatha1
Bhikkhusaṅgho tamānetvā, dassesi vasudhādhipaṃ;
::

::gathalast
Datvā so dhītaraṃ tassā, pesesi puna rohaṇaṃ.
::

::hangnum
10\.
::

::gatha1
Nīharitvāna dussīle, nikāyattayavāsīsu;
::

::gathalast
Gāhāpesi nave bhikkhū, āvāse tattha tattha so.
::

::hangnum
11\.
::

::gatha1
Dvayābhisekajātena, ādipādena sununā;
::

::gathalast
Mahāvihāre bodhimhi, paṃsuṃ vaḍḍhesi pūjayaṃ.
::

::hangnum
12\.
::

::gatha1
Akāsi {pb:M:0.0331} ca nikāyesu, tīsu bimbe silāmaye;
::

::gathalast
Sovaṇṇaye raṃsijāle, chattaṃ cūḷāmaṇiṃ tathā.
::

::hangnum
13\.
::

::gatha1
Abhayagirivihāramhi, pāsādaṃ sakanāmakaṃ;
::

::gathalast
Katvā tattha nivāsetvā, bhikkhu gāmamadāpayi.
::

::hangnum
14\.
::

::gatha1
Mahiyaṅgaṇavihārasmiṃ, gāmaṃ so cetiyassa’dā;
::

::gathalast
Savatthaṃ paṭimābhattaṃ, sabbabhikkhūna dāpayi.
::

::hangnum
15\.
::

::gatha1
Thale jale ca sattānaṃ, adāsi abhayaṃ tadā;
::

::gathalast
Cārittapubbarājūnaṃ, paripālesi sabbadā.
::

::hangnum
16\.
::

::gatha1
Tassa senāpati seno, ilaṅgorājavaṃsajo;
::

::gathalast
Theriyānaṃ akā’vāsaṃ; Thūpārāmassa pacchato.
::

::hangnum
17\.
::

::gatha1
Dhammārucikabhikkhūnaṃ, dhammārāmamakārayi;
::

::gathalast
Tathā sāgalikānañca, kassapasenanāmakaṃ.
::

::hangnum
18\.
::

::gatha1
Hadayuṇhābhidhānaṃ so, katvā cetiyapabbate;
::

::gathalast
Pariveṇaṃ adādhamma-rucikānañca bhikkhūnaṃ.
::

::hangnum
19\.
::

::gatha1
Ārāmikānaṃ bhikkhūnaṃ, ārāmesu tahiṃ tahiṃ;
::

::gathalast
Ekamekaṃ kuṭiṃ katvā, dāpesi ca camūpati.
::

::hangnum
20\.
::

::gatha1
Rattamālagirismiṃ so, katvā rammaṃ taraṃ subhaṃ;
::

::gathalast
Kuciṃ adā sāsanassa, sāmikānaṃ tapassinaṃ.
::

::hangnum
21\.
::

::gatha1
Mahāvihāre kāretvā, paviveṇaṃ varaṃ adā;
::

::gathalast
Paṃsukūlikabhikkhūnaṃ, samuddagirināmakaṃ.
::

::hangnum
22\.
::

::gatha1
Vāsaṃ araññe kāretvā, attano vaṃsanāmakaṃ;
::

::gathalast
Mahāvihāre bhikkhūnaṃ, vane nivāsataṃ adā.
::

::hangnum
23\.
::

::gatha1
Vihāresū ca jiṇṇesu, navakammamakārayi;
::

::gathalast
Dāpesi aggalaṃ sabba-bhikkhūnaṃ jiṇṇacīvare.
::

::hangnum
24\.
::

::gatha1
Tissārāmaṃ karitvāna, bhikkhūnīnamupassayaṃ;
::

::gathalast
Maricavaṭṭimahābodhi, parihāre nivesayi.
::

::hangnum
25\.
::

::gatha1
Anurādhapure ceva, pulatthinagarepi ca;
::

::gathalast
Upasaggaroganāsāya, vejjasālāpi kārayi.
::

::hangnum
26\.
::

::gatha1
Attanā katavāsanaṃ, bhogagāme ca dāpayi;
::

::gathalast
Tathārāmikagāme ca, paṭimābharaṇañca so.
::

::hangnum
27\.
::

::gatha1
Bhesajjagehaṃ {pb:M:0.0332} kāresi, nagare tattha tattha so;
::

::gathalast
Paṃsukūlikabhikkhūnaṃ, bhattaṃ vatthañca dāpayi.
::

::hangnum
28\.
::

::gatha1
Khandhīkate amocesi, tiracchānagate bahū;
::

::gathalast
Kapaṇānañca dāpesi, mahādānaṃ camūpati.
::

::hangnum
29\.
::

::gatha1
Vicittaṃ byañjanaṃ bhattaṃ, yāguṃ vividhakhajjakaṃ;
::

::gathalast
Katvā sūkararūpañca, guḷaṃ bhikkhūnaṃ dāpayi.
::

::hangnum
30\.
::

::gatha1
Evāmādīni puññāni, katvā senāya nāyako;
::

::gathalast
Seno kittindupādehi, sabbā obhāsayī disā.
::

::hangnum
31\.
::

::gatha1
Tasseva ñātako katvā, nāyako rakkhasavhayo;
::

::gathalast
Savārakamhi gāmamhi, vihāraṃ sumanoharaṃ.
::

::hangnum
32\.
::

::gatha1
Mahāvihāravāsīnaṃ, sārānaṃ paṭipattiyā;
::

::gathalast
Bhikkhūnaṃ so adā sādhu, ṭhapetvā vattamuttamaṃ.
::

::hangnum
33\.
::

::gatha1
Seno nāma mahālekho, mahālekhakapabbataṃ;
::

::gathalast
Mahāvihāre kāresi, bhikkhūnaṃ vāsamuttamaṃ.
::

::hangnum
34\.
::

::gatha1
Coḷarājābhidhāno, ca, amacco tassa rājino;
::

::gathalast
Pariveṇaṃ akārammaṃ, naṭṭhaṃ taṃ suppatiṭṭhitaṃ.
::

::hangnum
35\.
::

::gatha1
Rājā tīsu nikāyesu, rūpakammamanoramaṃ;
::

::gathalast
Maṇḍapāni vicittāni, vejayanto pamāni ca.
::

::hangnum
36\.
::

::gatha1
Kāretvā dhātupūjāyo, katvā janamanoharā;
::

::gathalast
Yathā kammaṃ gato ṭhatvā, vassāni dasasatta ca.
::

::hangnum
37\.
::

::gatha1
Dvayābhisekasañjāto, yuvarājātha kassapo;
::

::gathalast
Āsi laddhābhiseko so, laṃkārajjekamāgate.
::

::hangnum
38\.
::

::gatha1
Saddho āgatamaggova, sābhiñño viya paññavā;
::

::gathalast
Vattā so maramantiva, cāgavā dhanado viya.
::

::hangnum
39\.
::

::gatha1
Bahussuto dhammakathī, sabbasippavisārado;
::

::gathalast
Yuttāyuttavicārāya, nipuṇo nayakovido.
::

::hangnum
40\.
::

::gatha1
Acalo indalīlo’va, ṭhito sugatasāsane;
::

::gathalast
Parappavādivātehi, sabbehi’pi akampiyo.
::

::hangnum
41\.
::

::gatha1
Māyāsāṭheyyamānādi, pāpānañca agocaro;
::

::gathalast
Guṇānaṃ ākaro sabba-ratanānaṃ vasāgaro.
::

::hangnum
42\.
::

::gatha1
Bhūmicando {pb:M:0.0333} narindo so, vaṃse jātassa attano;
::

::gathalast
Dappuḷassādīpādassa, yuvarājapadaṃ adā.
::

::hangnum
43\.
::

::gatha1
Rajjaṃ dasahi dhammehi, catusaṅgahavatthūhi;
::

::gathalast
Karonto paripālesi, lokaṃ nettaṃva attano.
::

::hangnum
44\.
::

::gatha1
So dhetvā sāsanaṃ sabbaṃ, dhammakammena satthuno;
::

::gathalast
Gahetvā navake bhikkhū, akāsā’vāsapūraṇaṃ.
::

::hangnum
45\.
::

::gatha1
Duṭṭhagāmaṇirājena, kataṃ maricavaṭṭikaṃ;
::

::gathalast
Naṭṭhaṃ vihāraṃ kāretvā, nānāāvāsa bhūsitaṃ.
::

::hangnum
46\.
::

::gatha1
Theravaṃsajabhikkhūnaṃ, adā katvā mahāmahaṃ;
::

::gathalast
Tesaṃ pañcasatānañca, bhogagāme ca dāpayi.
::

::hangnum
47\.
::

::gatha1
Tattha so tusite ramme, devasaṅghapurakkhataṃ;
::

::gathalast
Metteyyaṃ lokanāthaṃ taṃ, desentaṃ dhammamuttamaṃ.
::

::hangnum
48\.
::

::gatha1
Dassento viya lokassa, vihāre sabbasajjite;
::

::gathalast
Nisinno maṇḍape ramme, nānāratanabhūsite.
::

::hangnum
49\.
::

::gatha1
Nagarehi ca sabbehi, bhikkhūhi parivārito;
::

::gathalast
Buddhalilāya laṃkindo, abhidhamma mabhāsayi.
::

::hangnum
50\.
::

::gatha1
Soṇṇapaṭṭe likhāpetvā-bhidhammapiṭakaṃ tadā;
::

::gathalast
Dhammasaṅgaṇikaṃ potthaṃ, nānāratana bhūsitaṃ.
::

::hangnum
51\.
::

::gatha1
Katvā nagaramajjhamhi, kāretvā hemamuttamaṃ;
::

::gathalast
Taṃ tattha ṭhapayitvāna, parihāramadāpayi.
::

::hangnum
52\.
::

::gatha1
Sakkasenāpatiṭṭhānaṃ, datvā puttassa attano;
::

::gathalast
Parihāre niyojesi, tattha taṃ dhammapotthake.
::

::hangnum
53\.
::

::gatha1
Anusaṃvaccharaṃ rājā, puraṃ devapurī viya;
::

::gathalast
Vibhūsitāya senāya, sajjetvā parivārito.
::

::hangnum
54\.
::

::gatha1
Devarājāva sobhanto, sabbābharaṇabhūsito;
::

::gathalast
Hatthikhaṇḍe nisīditvā, caranto puravīthiyaṃ.
::

::hangnum
55\.
::

::gatha1
Mahatā parihārena, netvā taṃ dhammasaṅgahaṃ;
::

::gathalast
Attanā kāritaṃ rammaṃ, vihāraṃ sabbasajjitaṃ.
::

::hangnum
56\.
::

::gatha1
Tattha dhātugate ramme, nānāratanabhūsite;
::

::gathalast
Maṇḍape dhātupiṭhasmiṃ, patiṭṭhāpiya pūjayi.
::

::hangnum
57\.
::

::gatha1
Ganthākarapariveṇaṃ{pb:M:0.0334}, mahāmeghavane akā;
::

::gathalast
Nagare vajjasālā ca, tesaṃ gāme ca dāpayi.
::

::hangnum
58\.
::

::gatha1
Bhaṇḍikapariveṇañca, silāmeghañca pabbataṃ;
::

::gathalast
Katvā’bhayagirismiṃ so, tesaṃ gāmamadāpayi.
::

::hangnum
59\.
::

::gatha1
Jotivanavihārasmiṃ, rājā laṅkāya nāyako;
::

::gathalast
Bhattaggassa adā gāmaṃ, tathā’bhayagirimhi ca.
::

::hangnum
60\.
::

::gatha1
Dakkhiṇagirināmassa, vihārassa ca dāpayi;
::

::gathalast
Gāmaṃ kataññubhāvena, rājā paramadhammiko.
::

::hangnum
61\.
::

::gatha1
Sakkasenāpati rammaṃ, pariveṇaṃ sumāpiya;
::

::gathalast
Adāsi sahagāmehi, theriyānaṃ sanāmikaṃ.
::

::hangnum
62\.
::

::gatha1
Bhariyā vajirā tassa, tesaṃyeva adāpayi;
::

::gathalast
Pariveṇaṃ karitvāna, sagāmaṃ sakanāmakaṃ.
::

::hangnum
63\.
::

::gatha1
Upassayaṃ karitvāna, sā eva padalañchane;
::

::gathalast
Bhikkhūnīnaṃ adā thera-vaṃse sabbattha pūjite.
::

::hangnum
64\.
::

::gatha1
Sakkasenāpati mātā, devā’raññaka bhikkhūnaṃ;
::

::gathalast
Theravaṃsappadīpānaṃ, akā’vāsaṃ sanāmakaṃ.
::

::hangnum
65\.
::

::gatha1
Sā eva paṭibimbassa, satthu maricavaṭṭiyaṃ;
::

::gathalast
Cūḷāmaṇiṃ pādajalaṃ, akā chattañca cīvaraṃ.
::

::hangnum
66\.
::

::gatha1
Rājā rājālayeyeva, rājavaṃsaṃ sanāmakaṃ;
::

::gathalast
Akāsi pāḷikaṃ nāma, pāsādaṃ sumano haraṃ.
::

::hangnum
67\.
::

::gatha1
Pūjesi rājinī nāma, rājino bhariyā’parā;
::

::gathalast
Paṭṭakañcukapūjāya, hemamālika cetiyaṃ.
::

::hangnum
68\.
::

::gatha1
Tassā puttosi siddhattho, nāma issariye ṭhito;
::

::gathalast
Suto malayarājāti, rūpena makaraddhajo.
::

::hangnum
69\.
::

::gatha1
Rājā tasmiṃ mate katvā, sālaṃ bhikkhunamuttamaṃ;
::

::gathalast
Dānavaṭṭaṃ paṭṭhapetvā, tassa pattimadā tadā.
::

::hangnum
70\.
::

::gatha1
Evaṃ dhammena kārente, rajjaṃ laṅkādīpe tadā;
::

::gathalast
Coḷarājena yujjhitvā, paṇḍurājā parājito.
::

::hangnum
71\.
::

::gatha1
Paṇṇākārāni nekāni, balaṃ sandhāya pesayi;
::

::gathalast
Rājālaṃkissaro saddhiṃ, mantetvā sacivehi so.
::

::hangnum
72\.
::

::gatha1
Sannayha {pb:M:0.0335} balakāyaṃ so, sakkasenāpatiṃ sakaṃ;
::

::gathalast
Balassa nāyakaṃ katvā, mahāyitthamupāgami.
::

::hangnum
73\.
::

::gatha1
Vijayaṃ pubbarājūnaṃ, vatvā velātaṭe ṭhito;
::

::gathalast
Ussāhaṃ janayitvāna, nāvaṃ āropayī balaṃ.
::

::hangnum
74\.
::

::gatha1
Balakāyaṃ samādāya, sakkasenāpatiṃ tadā;
::

::gathalast
Sukhena sāgaraṃ tiṇṇo, paṇḍudesamupāgami.
::

::hangnum
75\.
::

::gatha1
Disvā balañca tañceva, paṇḍurājā sumānaso;
::

::gathalast
Ekacchattaṃ karissāmi, jambudīpanti abravi.
::

::hangnum
76\.
::

::gatha1
Baladvayaṃ gahetvāna, rājā so coḷavaṃsajaṃ;
::

::gathalast
Jetuṃ asakkuṇitvāna yuddhamujjhiya nikkhami.
::

::hangnum
77\.
::

::gatha1
Yujjhissāmīti gantāna, sakkasenāpatī puna;
::

::gathalast
Nisinno upasaggena, mato pāpena paṇḍuto.
::

::hangnum
78\.
::

::gatha1
Laṃkissaro balassāpi, tena rogena nānasaṃ;
::

::gathalast
Sutvā dayālubhāvena, senaṃ āṇāpayī tato.
::

::hangnum
79\.
::

::gatha1
Sakka senāpatiṭṭhānaṃ, tassa puttassa’dā tadā;
::

::gathalast
Vaḍḍhesi tena taṃ puttaṃ, katvā senāya nāyakaṃ.
::

::hangnum
80\.
::

::gatha1
Nikāyattayavāsīhi, parittaṃ nagare tadā;
::

::gathalast
Kāretvā rogadubbuṭṭhi-bhayaṃ nāsesi jantunaṃ.
::

::hangnum
81\.
::

::gatha1
Sāsanassa ca lokassa, santiṃ katvā anekadhā;
::

::gathalast
Rājā so dasame vasse, sukhena tidivaṃ gato.
::

::hangnum
82\.
::

::gatha1
Laṃkārajjepi ṭhatvā kathitatipiṭako sabbavijjāpadīpo,
::

::gatha2
Vattāvādī kavī so satidhītivisado desako bhāvako ca;
::

::gatha3
Paññāsaddhādayā vā parahitanirato lokavedīvadaññū;
::

::gathalast
Rājindo kassapo’yaṃ viya vimalaguṇo hotulokopi sabbo.
::

::centre
Sujanappasādasaṃvegatthāya kate mahāvaṃse
::

::centre
Dvirājako nāma
::

::centre
Paññāsatimo paricchedo.
::

### Ekapaññāsatima pariccheda

#### Pañcarājako nāma

::hangnum
1\.
::

::gatha1
Yuvarājā {pb:M:0.0336} tadā hutvā, rājā dappuḷanāmako;
::

::gathalast
Ṭhapesi oparajjamhi, ādipadaṃ sanāmakaṃ.
::

::hangnum
2\.
::

::gatha1
Maricavaṭṭivihārassa, gāmaṃ datvā tato pure;
::

::gathalast
Cārittaṃ pubbarājūnaṃ, rakkhitvāna mahiṃ imaṃ.
::

::hangnum
3\.
::

::gatha1
Abhutvā dīghakālañhi, pubbakammena attano;
::

::gathalast
Rājā so sattame māse, paviṭṭho paccuno mukhaṃ.
::

::hangnum
4\.
::

::gatha1
Uparājā ahurājā, dappuḷo tadanantaraṃ;
::

::gathalast
Udayassādipādassa, yuvarājapadaṃ adā.
::

::hangnum
5\.
::

::gatha1
Tadā coḷabhayā paṇḍu-rājaṃ janapadaṃ sakaṃ;
::

::gathalast
Cajitvā nāvamāruyha, mahātitthamupāgami.
::

::hangnum
6\.
::

::gatha1
Āṇāpetvāna taṃ rājā, disvā santuṭṭhamānaso;
::

::gathalast
Mahābhogaṃ adā tassa, nivāsesi purā bahi.
::

::hangnum
7\.
::

::gatha1
Coḷarājena yujjhitvā, gahetvā paṭṭanadvayaṃ;
::

::gathalast
Paṇḍurājassa dammīti, sannaddhe laṅkarājini.
::

::hangnum
8\.
::

::gatha1
Kenā’pi karaṇīyena, khattiyā dīpavāsino;
::

::gathalast
Akaṃsu viggahaṃ ghoraṃ, pāpakammena paṇḍuno.
::

::hangnum
9\.
::

::gatha1
Paṇḍurāje’ttha vāsena, kammaṃ natthīti cintiya;
::

::gathalast
Ṭhapetvā makuṭādīni, gato keraḷasantikaṃ.
::

::hangnum
10\.
::

::gatha1
Viggahe niṭṭhite rājā, mahāmeghavane tadā;
::

::gathalast
Mahābodhigharassā’dā, gāmaṃ nagarasantike.
::

::hangnum
11\.
::

::gatha1
Āvāsaṃ rakkhako nāma, tassa senāpatī akā;
::

::gathalast
Thūpārāmasamīpamhi, iḷaṅgo rājanāmakaṃ.
::

::hangnum
12\.
::

::gatha1
Kataṃ taṃ pubbarājehi, rājā so paripāliya;
::

::gathalast
Patto dvādasamaṃ vassaṃ, yathākammamupāgami.
::

::hangnum
13\.
::

::gatha1
Udayo {pb:M:0.0337} yuvarājā’si, laṃkāvāsīnamissaro;
::

::gathalast
Senanāmādipādaṃ so, oparajje’bhisecayi.
::

::hangnum
14\.
::

::gatha1
Rañño bhītā tadāmaccā, pavisiṃsu tapovanaṃ;
::

::gathalast
Rājoparājā gantvāna, tesaṃ sīsāni chedayuṃ.
::

::hangnum
15\.
::

::gatha1
Tena kammena nibbinnā, yatayo tannivāsino;
::

::gathalast
Hitvā janapadaṃ rañño, tadāgacchiṃsu rohaṇaṃ.
::

::hangnum
16\.
::

::gatha1
Tadā jānapadā ceva, nāgarā ca balāni ca;
::

::gathalast
Kupitā caṇḍuvātena, sāgaro viya kampito.
::

::hangnum
17\.
::

::gatha1
Ratanapāsādamāruyha, vihāre abhayuttare;
::

::gathalast
Santāsetvāna rājānaṃ, dassetvāna vibhīsikaṃ.
::

::hangnum
18\.
::

::gatha1
Upatthambhakamaccānaṃ, viggahassa tapovane;
::

::gathalast
Tadā sīsāni chinditvā, kavātena nipātayuṃ.
::

::hangnum
19\.
::

::gatha1
Taṃ sutvā yuvarājā ca, ādipādo ca taṃ sakhā;
::

::gathalast
Ullaṅghitvāna pākāraṃ, sīghaṃ gacchiṃsu rohaṇaṃ.
::

::hangnum
20\.
::

::gatha1
Balakāyonubandhitvā, yāva kaṇhanadītaṭā;
::

::gathalast
Alābhena ca nāvānaṃ, tiṇṇattā tesamāgami.
::

::hangnum
21\.
::

::gatha1
Rājaputtāgatā tattha, vane abhayabhedino;
::

::gathalast
Yatīnaṃ purato tesaṃ, nipajjitvā urena te.
::

::hangnum
22\.
::

::gatha1
Allavatthā’llakesā ca, paridevittha’nekadhā;
::

::gathalast
Kandītvā rodanaṃ katvā, khamāpesuṃ tapassino.
::

::hangnum
23\.
::

::gatha1
Khantimettānubhāvena, tesaṃ sāsanasāminaṃ;
::

::gathalast
Puññodayo ahu tesaṃ, ubhinnaṃ dīpasāminaṃ.
::

::hangnum
24\.
::

::gatha1
Yuvarājabalañceva, nikāyattayavāsino;
::

::gathalast
Gamiṃsu tesamānetuṃ, santibhūte mahābale.
::

::hangnum
25\.
::

::gatha1
Rājaputtā ubho byattā, paṇḍitā paṃsukūlino;
::

::gathalast
Yācitvā tesamādāya, agamaṃsu sakaṃ puraṃ.
::

::hangnum
26\.
::

::gatha1
Bhikkhūnaṃ purato maggaṃ, rājāgantā khamāpayi;
::

::gathalast
Ādāya te vanaṃ tesaṃ, netvā rājagharaṃ gato.
::

::hangnum
27\.
::

::gatha1
Tato paṭṭhāya cāritthaṃ, pāletvā pubbarājunaṃ;
::

::gathalast
Rājā so tatiye vasse, yathākammamupāgami.
::

::hangnum
28\.
::

::gatha1
Laṃkābhisekaṃ {pb:M:0.0338} patvāna, seno so matimā tato;
::

::gathalast
Udayaṃ ādipādaṃ taṃ, yuvarājaṃ akā sakhaṃ.
::

::hangnum
29\.
::

::gatha1
Kahāpaṇasahassaṃ so, duggatānaṃ uposathe;
::

::gathalast
Hotu’posathiko datvā, yāvajīvaṃ narādhipo.
::

::hangnum
30\.
::

::gatha1
Paṭimā bhattavatthāni, bhikkhūnaṃ dharaṇī pati;
::

::gathalast
Adā daṇḍissaraṃ dānaṃ, yācakānañca sippīnaṃ.
::

::hangnum
31\.
::

::gatha1
Ṭhāne katthaci sippīnaṃ, pāsādesu manohare;
::

::gathalast
Kāretvā bhogagāme ca, adāpesi mahāmati.
::

::hangnum
32\.
::

::gatha1
Kahāpaṇasahassaṃ vā, datvā pañcasatāni vā;
::

::gathalast
Laṅkāyaṃ jiṇṇakāvāse, navakammamakārayī.
::

::hangnum
33\.
::

::gatha1
Cattālīsasahassāni, abhayuttaracetiye;
::

::gathalast
Silāpattharaṇatthāya, dāpesi ca mahīpati.
::

::hangnum
34\.
::

::gatha1
Mahāvāpīsu laṃkāyaṃ, jiṇṇaniddhamane akā;
::

::gathalast
Navakammañca mariyādaṃ, thiyaṃ pāsāṇapaṃsunā.
::

::hangnum
35\.
::

::gatha1
Akā rājaghare rammaṃ, mālāgehaṃ mahārahaṃ;
::

::gathalast
Ṭhapitaṃ punarājūhi, dānaṃ sammāpavattayi.
::

::hangnum
36\.
::

::gatha1
Kataṃ malayarājena, amaccena’gga bodhinā;
::

::gathalast
Pariveṇaṃ nāgasālaṃ, disvā gāma madā tadā.
::

::hangnum
37\.
::

::gatha1
Katvā catuvihāresu, rūpakammāni sādhukaṃ;
::

::gathalast
Maṇḍapāni ca rammāni, dhātupūjaṃ akā sadā.
::

::hangnum
38\.
::

::gatha1
Evamādīni puññāni, anekāni anekadhā;
::

::gathalast
Katvā so navame vasse, yathākammamupāgami.
::

::hangnum
39\.
::

::gatha1
Laṃkābhisekaṃ patvāna, yuvarājodayo tato;
::

::gathalast
Senanāmādipādaṃ so, oparajje’bhi secayi.
::

::hangnum
40\.
::

::gatha1
Niddālu majjapo āsi, rājā pāpena jantunaṃ;
::

::gathalast
Coḷo pamattataṃ tassa, sutvā santuṭṭhamānaso.
::

::hangnum
41\.
::

::gatha1
Paṇḍudesātisekaṃ so, pattukā mettha pesayi;
::

::gathalast
Makuṭādīnamatthāya, ṭhapitānaṃva paṇḍunā.
::

::hangnum
42\.
::

::gatha1
Tāni nādāsi so rājā, tena coḷo mahabbalo;
::

::gathalast
Balaṃ sannayha pesesi, balakkārena gaṇhituṃ.
::

::hangnum
43\.
::

::gatha1
Tadā {pb:M:0.0339} senāpati ettha, paccante kupite gato;
::

::gathalast
Āṇāpetvāna taṃ rājā, yujjhanatthāya pesayi.
::

::hangnum
44\.
::

::gatha1
Hato senāpati tattha, yujjhi na raṇe mato;
::

::gathalast
Kakūṭādīni ādāya, rājā so rohaṇaṃ agā.
::

::hangnum
45\.
::

::gatha1
Gantvā coḷabalaṃ tattha, alabhitvā pavesanaṃ;
::

::gathalast
Nivattitvā sakaṃ raṭṭhaṃ, agamāsi idhatā bhayā.
::

::hangnum
46\.
::

::gatha1
Tato senāpatiṭṭhāne, viduraggaṃ tu nāyakaṃ;
::

::gathalast
Ṭhapesi rājā laṃkindo, tejavantaṃ mahāmatiṃ.
::

::hangnum
47\.
::

::gatha1
Paccantaṃ coḷarājassa, ghātetvā so camūpati;
::

::gathalast
Āṇāpesi ito nītaṃ, dassetvāna vibhīsitaṃ.
::

::hangnum
48\.
::

::gatha1
Tato dāpesi so sabba-parikkhāraṃ mahārahaṃ;
::

::gathalast
Paṃsukūlikabhikkhūnaṃ, sabbesaṃ dīpavāsinaṃ.
::

::hangnum
49\.
::

::gatha1
Mahāvihāre laṃkindo, paṭibimbassa satthuno;
::

::gathalast
Jalantaṃ maṇiraṃsīhi, akā cūḷāmaṇiṃ tadā.
::

::hangnum
50\.
::

::gatha1
Orodhā vidurā tassa, pādajālena pūjayi;
::

::gathalast
Maṇīhi pajjalantehi, paṭimaṃ taṃ silāmayaṃ.
::

::hangnum
51\.
::

::gatha1
Jhāpitaṃ coḷarājassa, balena maṇināmakaṃ;
::

::gathalast
Pāsādaṃ kātumāraddho, cuto vassamhi aṭṭhame.
::

::hangnum
52\.
::

::gatha1
Pañcete vasudhādhipā vasumahiṃ ekātapattaṅkitaṃ;
::

::gatha2
Bhutvā niggahasaṅgahehi sakalaṃ lokaṃ vase vattiya;
::

::gatha3
Yā tā maccuvasaṃ saputtavaṇitā sāmaccamittānugā;
::

::gathalast
Iccevaṃ satataṃ sarantu sujanā hātuṃ pamādaṃ madaṃ.
::

::centre
Sujanappasādasaṃvegatthāya kate mahāvaṃse
::

::centre
Pañcarājako nāma
::

::centre
Ekapaññāsatimo paricchedo.
::

### Dvipaññāsatima pariccheda

#### Tirājakonāma

::hangnum
1\.
::

::gatha1
Tato {pb:M:0.0340} laṅkābhisekaṃ so, patvā seno kamāgataṃ;
::

::gathalast
Mahindassādipādassa, yuvarājapadaṃ adā.
::

::hangnum
2\.
::

::gatha1
Pañño mahākavī byatto, majjhatto mittasattusu;
::

::gathalast
Yutto dayāya mettāya, rājā so sabbadā ahu.
::

::hangnum
3\.
::

::gatha1
Kālaṃ devo’natikkamma, sammā dhārābhivassati;
::

::gathalast
Raṭṭhe tasmiṃ vasantā’suṃ, sukhitā nibbhayā sadā.
::

::hangnum
4\.
::

::gatha1
Suttantaṃ lohapāsāde, nisinno vaṇṇayī tadā;
::

::gathalast
Nikāyattayavāsīhi, rājā so parivārito.
::

::hangnum
5\.
::

::gatha1
Dāṭhadhātukaraṇḍaṃ so, nānāratanabhūsitaṃ;
::

::gathalast
Akā catuvihāresu, dhātupūjā ca’nekadhā.
::

::hangnum
6\.
::

::gatha1
Pariveṇaṃ sitthagāmaṃ, kāretvā vutthamattanā;
::

::gathalast
Lokaṃ puttaṃva pāletvā, tivassena divaṅgato.
::

::hangnum
7\.
::

::gatha1
Yuvarājā mahindo so, rājāsi tadanantaraṃ;
::

::gathalast
Mahāpuñño mahātejo, mahāseno mahāyaso.
::

::hangnum
8\.
::

::gatha1
Ekacchattaṃ akā laṅkaṃ, ghātetvā corupaddavaṃ;
::

::gathalast
Akaṃsu tamupaṭṭhānaṃ, niccamaṇḍalanāyakaṃ.
::

::hangnum
9\.
::

::gatha1
Vijjamānepi laṅkāyaṃ, khattiyānaṃ narādhipo;
::

::gathalast
Kāliṅgacakkavattissa, vaṃse jātaṃ kumārikaṃ.
::

::hangnum
10\.
::

::gatha1
Āṇāpetvāna taṃ agga-mahesiṃ attano akā;
::

::gathalast
Tassā puttā duve jātā, dhītā ekā manoramā.
::

::hangnum
11\.
::

::gatha1
Ādipāde akā putte, dhītaraṃ coparājiniṃ;
::

::gathalast
Iti sīhaḷavaṃsañca, paṭṭhapesi sabhūpati.
::

::hangnum
12\.
::

::gatha1
Balakāyaṃ imaṃ desaṃ, maddanatthāya vallabho;
::

::gathalast
Pesesi nāgadīpaṃ so, sutvā taṃ bhūpati idha.
::

::hangnum
13\.
::

::gatha1
Balaṃ {pb:M:0.0341} datvāna senavha-rājasenāpatiṃ tadā;
::

::gathalast
Vallabhassa balene’sa, yujjhituṃ tattha pesayi.
::

::hangnum
14\.
::

::gatha1
Gantvā senāpatī tattha, balene’tassa rājino;
::

::gathalast
Yujjhitvā taṃ vināsetvā, gaṇhi so yuddhamaṇḍale.
::

::hangnum
15\.
::

::gatha1
Asakkento imaṃ jetuṃ, rājā naṃ vallabhādayo;
::

::gathalast
Rājāno mittasambandhaṃ, laṃkindena akaṃsu te.
::

::hangnum
16\.
::

::gatha1
Icchevaṃ rājino tejo, jambudīpamavatthari;
::

::gathalast
Pattharitvāna laṃkāyaṃ, ullaṅghitvāna sāgaraṃ.
::

::hangnum
17\.
::

::gatha1
Saddhammaṃ kathāyantānaṃ, katvā sammā na muttamaṃ;
::

::gathalast
Dhammaṃ sutvāna so rājā, pasanno buddhasāsane.
::

::hangnum
18\.
::

::gatha1
Rājā so sannipātetvā, paṃsukūlikabhikkhavo;
::

::gathalast
Yācitvā attano gehaṃ, āṇāpetvāna sādhukaṃ.
::

::hangnum
19\.
::

::gatha1
Āsanaṃ paññapetvāna, nisīdāpiya bhojanaṃ;
::

::gathalast
Dāpesi vipulaṃ suddhaṃ, sadā ekadine viya.
::

::hangnum
20\.
::

::gatha1
Anekabyañjanaṃ rājā-raññakānaṃ tapassinaṃ;
::

::gathalast
Pesesi bhojanaṃ suddhaṃ, mahagghaṃ vipulaṃ sadā.
::

::hangnum
21\.
::

::gatha1
Vejjeva pesayitvāna, vilānānaṃ tapassinaṃ;
::

::gathalast
Santikaṃ so dayāvāso, tikicchāpesi niccaso.
::

::hangnum
22\.
::

::gatha1
Guḷāni ghanapākāni, lasuṇānaṃ rasāni ca;
::

::gathalast
Tambulamukhavāsañca, pacchabhatte adā sadā.
::

::hangnum
23\.
::

::gatha1
Pattesu pūrayitvāna, lasuṇaṃ maricampi ca;
::

::gathalast
Pipphalisaṅgīverāni, guḷāni tiphalāni ca.
::

::hangnum
24\.
::

::gatha1
Ghataṃ telaṃ madhuñcāya, pāpurattharaṇāni ca;
::

::gathalast
Paṃsukūlikabhikkhūnaṃ, paccekaṃ sabbadā adā.
::

::hangnum
25\.
::

::gatha1
Cīvarādīni sabbāni, parikkhārāni bhūpati;
::

::gathalast
Kārāpetvāna dāpesi, bhikkhūnaṃ paṃsukulinaṃ.
::

::hangnum
26\.
::

::gatha1
Rājā mahāvihārasmiṃ, ekekassa hi bhikkhuno;
::

::gathalast
Paccekaṃ navavatthāni, cīvaratthāya dāpayi.
::

::hangnum
27\.
::

::gatha1
Nikāyattayavāsīnaṃ, bhikkhūnaṃ lābhavāsinaṃ;
::

::gathalast
Tulābhāramadā dvīsu, vāresu samahīpati.
::

::hangnum
28\.
::

::gatha1
Rājā {pb:M:0.0342} so nāgatebhogaṃ,
::

::gatha2
Rājāno saṅghabhogato;
::

::gatha3
Na gaṇhantūni pāsāṇe,
::

::gathalast
Likhāpetvā nidhāpayi.
::

::hangnum
29\.
::

::gatha1
Kathāpetvāna buddhassa, saraṇāni guṇenava;
::

::gathalast
Anāthehi ca tesañca, bhattavatthāni dāpayi.
::

::hangnum
30\.
::

::gatha1
Dānasālaṃ karitvāna, hatthisālakabhūmiyaṃ;
::

::gathalast
Yācakānaṃ adā dānaṃ, tesañca sayanāsanaṃ.
::

::hangnum
31\.
::

::gatha1
Vejjasālāsu sabbāsu, bhesajjaṃ mañcakañca so;
::

::gathalast
Corānaṃ bandhanāgāre, niccaṃ bhattāni dāpayi.
::

::hangnum
32\.
::

::gatha1
Vānarānaṃ varahānaṃ, migānaṃ sunakhāna ca;
::

::gathalast
Bhattaṃ pūvañca dāpesi, dayāvāso yathicchakaṃ.
::

::hangnum
33\.
::

::gatha1
Rājā catuvihāresu, katvā so vīhirāsayo;
::

::gathalast
Yathicchitena gaṇhantu, anāthā iti dāpayi.
::

::hangnum
34\.
::

::gatha1
Nānāpūjāhi pūjetvā, katvā maṅgalamuttamaṃ;
::

::gathalast
Kathāpesi ca bhikkhūhi, byattehi vinayaṃ tadā.
::

::hangnum
35\.
::

::gatha1
Therena dhammamittena-sitthagāmakavāsinā;
::

::gathalast
Pūjayitvāna kāresi, abhidhammassa vaṇṇanaṃ.
::

::hangnum
36\.
::

::gatha1
Dāṭhānāgā’bhidhānena, therenā’raññavāsinā;
::

::gathalast
Laṃkālaṃkārabhūtena, abhidhammaṃ kathāpayi.
::

::hangnum
37\.
::

::gatha1
Paṭṭakañcukapūjāhi, hemamālikacetiyaṃ;
::

::gathalast
Naccagītehi gandhehi, pupphehi vividhehi ca.
::

::hangnum
38\.
::

::gatha1
Dīpamālāhi dhūpehi, pūjayitvāna’nekadhā;
::

::gathalast
Tassa vatthāni bhājetvā, bhikkhūnaṃ dāpayī sayaṃ.
::

::hangnum
39\.
::

::gatha1
Sadā so attano rajje, uyyānesu tahiṃtahiṃ;
::

::gathalast
Āṇāpetvāna pupphāni, pūjesi ratanattayaṃ.
::

::hangnum
40\.
::

::gatha1
Pāsādaṃ candanaṃ nāma, kātuṃ maricavaṭṭiyaṃ;
::

::gathalast
Akārambhañca bhikkhūnaṃ bhogagāme ca dāpayi.
::

::hangnum
41\.
::

::gatha1
Kesadhātuṃ nidhāpetvā, karaṇḍaṃ ratanehi so;
::

::gathalast
Kārayitvāna pūjesi, ṭhapetvā tattha bhūpati.
::

::hangnum
42\.
::

::gatha1
Soṇṇarajatapaṭṭehi{pb:M:0.0343}, thūpārāmamhi cetiyaṃ;
::

::gathalast
Chādāpetvā yathārajjaṃ, pūjaṃ kāresi bhūpati.
::

::hangnum
43\.
::

::gatha1
Tasmiṃ dhātughare rājā, soṇṇadvāramakārayi;
::

::gathalast
Pajjalantaṃ sineruṃva, raṃsīhi sūriyassa so.
::

::hangnum
44\.
::

::gatha1
Jhāpitaṃ coḷarājassa, balena padalañchane;
::

::gathalast
Catunnaṃ cetiyānaṃ so, ramanīyaṃ gharaṃ akā.
::

::hangnum
45\.
::

::gatha1
Jhātaṃ nagaramajjhamhi, dāṭhādhātugharaṃ akā;
::

::gathalast
Dhammasaṅgaṇīgehañca, mahāpāḷiñca bhūpati.
::

::hangnum
46\.
::

::gatha1
Tambūlamaṇḍapaṃ katvā, tattha suṅkaṃ mahīpati;
::

::gathalast
Bhikkhūnaṃ theravaṃse so, bhesajjatthāya dāpayi.
::

::hangnum
47\.
::

::gatha1
Upassayaṃ karitvāna, mahāmaṅgalanāmakaṃ;
::

::gathalast
Theravaṃsamhi jātānaṃ, bhikkhunīnaṃ adāpayi.
::

::hangnum
48\.
::

::gatha1
Mātulodayarājena, āraddhaṃ sādhunā tadā;
::

::gathalast
Niṭṭhāpesi mahīpālo, pāsādaṃ maṇināmakaṃ.
::

::hangnum
49\.
::

::gatha1
Pariveṇāni cattāri, tasmiṃ jetavane tadā;
::

::gathalast
Kārāpayiṃsu cattāro, amaccā tassa rājino.
::

::hangnum
50\.
::

::gatha1
Rañño kittisamādevī, kittināmā manoramā;
::

::gathalast
Pariveṇaṃ akārāmaṃ, thūpārāmassa pacchato.
::

::hangnum
51\.
::

::gatha1
Sā tasmiṃ pariveṇe ca, akā kappāsagāmake;
::

::gathalast
Cīvaracetiye ceva, tisso pokkharaṇī suci.
::

::hangnum
52\.
::

::gatha1
Dvādasaratanāyāmaṃ, dhajaṃ soṇṇamayañca sā;
::

::gathalast
Pūjesi puññasambhāraṃ, hemamālika cetiye.
::

::hangnum
53\.
::

::gatha1
Gihīnaṃ vajjasālañca, putto tassā pureakā;
::

::gathalast
Guṇavāsakkasenānī, bhikkhūnañca purābahi.
::

::hangnum
54\.
::

::gatha1
Rājā catuvihāresu, dibbapāsādasannibhe;
::

::gathalast
Maṇḍape kārayitvāna, dhātupūjā anekadhā.
::

::hangnum
55\.
::

::gatha1
Vassamekamatikkamma, kārāpetvā mahīpati;
::

::gathalast
Cārittaṃ pubbarājūnaṃ, paripālesi sādhukaṃ.
::

::hangnum
56\.
::

::gatha1
Evamādīni puññāni, uḷārāni anekadhā;
::

::gathalast
Katvā soḷasame vasse, rājā so tidivaṃ gato.
::

::hangnum
57\.
::

::gatha1
Jāto {pb:M:0.0344} paṭicca taṃ rājaṃ, senā dvādasavassiko;
::

::gathalast
Kāliṅgadeviyā putto, pattarajjo tadā ahu.
::

::hangnum
58\.
::

::gatha1
Udayassa kaniṭṭhassa, yuvarājapadaṃ adā;
::

::gathalast
Pitu senāpati seno, tassa senāpati ahu.
::

::hangnum
59\.
::

::gatha1
Paccantaṃ balamādāya, gate senāpatimhi so;
::

::gathalast
Mātarā saha vattantaṃ, kaṇiṭṭhaṃ tassa bhātaraṃ.
::

::hangnum
60\.
::

::gatha1
Mārāpetvā mahāmallaṃ, akā senāpatiṃ tadā;
::

::gathalast
Amaccaṃ udayaṃ nāma, sakaṃ vacanakārakaṃ.
::

::hangnum
61\.
::

::gatha1
Taṃ sutvā kupito hutvā, seno senāpati tadā;
::

::gathalast
Balamādāya āgañchi, gaṇhissāmīti sattavo.
::

::hangnum
62\.
::

::gatha1
Sutvāna taṃ mahīpālo, katavantaṃ vācamattano;
::

::gathalast
Rakkhāmi taṃ amaccanti, gato nikkhamma rohaṇaṃ.
::

::hangnum
63\.
::

::gatha1
Tassa māyā nivattitvā, yuvarājañca rājiniṃ;
::

::gathalast
Ādāya kupitā tena āṇāpesi camūpatiṃ.
::

::hangnum
64\.
::

::gatha1
Tāya so saṅgahītova, damiḷe sannipātiya;
::

::gathalast
Datvā janapadaṃ tesaṃ, puṭatthinagare vasī.
::

::hangnum
65\.
::

::gatha1
Yujjhituṃ tena so rājā, balaṃ pesesi rohaṇā;
::

::gathalast
Senāpati vināsesi, sabbaṃ taṃ rājino balaṃ.
::

::hangnum
66\.
::

::gatha1
Damiḷā te janapadaṃ, pīḷetvā rakkhasā viya;
::

::gathalast
Vilumpitvāna gaṇhanti, narānaṃ santakaṃ tadā.
::

::hangnum
67\.
::

::gatha1
Khittā manussā gantvāna, rohaṇaṃ rājasantikaṃ;
::

::gathalast
Nivedesuṃ pavattiṃ taṃ, mantetvā sacīvehi so.
::

::hangnum
68\.
::

::gatha1
Rakkhituṃ sāsanaṃ raṭṭhaṃ, tampahāya camūpatiṃ;
::

::gathalast
Sandhiṃ katvāna senena, puḷatthinagaraṃ agā.
::

::hangnum
69\.
::

::gatha1
Mahesiṃ attajaṃ katvā, pāletuṃ vaṃsamattano;
::

::gathalast
Puttaṃ uppādayitvāna, kassapaṃ nāma uttamaṃ.
::

::hangnum
70\.
::

::gatha1
Vasante tattha laṃkinde, ahitā vallabhā janā;
::

::gathalast
Alabhantā suraṃ pātu-māriyā tassa santike.
::

::hangnum
71\.
::

::gatha1
Majjapāne guṇaṃ vatvā, pāyesuṃ taṃ mahīpatiṃ;
::

::gathalast
Pivitvā majjapānaṃ so, mattabyāḷo ahu tadā.
::

::hangnum
72\.
::

::gatha1
Āhārānaṃ {pb:M:0.0345} khayaṃ patvā, cajitvā dullabhaṃ padaṃ;
::

::gathalast
Mato so dasame vasse, taruṇoyeva bhūpati.
::

::hangnum
73\.
::

::gatha1
Ito viditvā khalupāpamitta-
::

::gatha2
Vidheyyabhāvaṃ parihāni hetuṃ;
::

::gatha3
Sukhattitoyeva ida vā huraṃ vā;
::

::gathalast
Jahantu te ghoravisaṃ’va bālaṃ.
::

::centre
Sujanappasādasaṃvegatthāya kate mahāvaṃseti rājako nāma
::

::centre
Dvipaññāsatimo paricchedo.
::

### Tivaññāsatima paccheda

#### Laṃkāviloponāma

::hangnum
1\.
::

::gatha1
Mahindo taṃ kaṇiṭṭho so, rājaputto tadaccaye;
::

::gathalast
Ussāpiya setacchatta-manurādhapure vare.
::

::hangnum
2\.
::

::gatha1
Sena senānīnā’nīta desantarajanā kule;
::

::gathalast
Tattha vāsamakappesi, kicchena dasavacchare.
::

::hangnum
3\.
::

::gatha1
Apetanīti maggassa, mudubhūtassa sabbaso;
::

::gathalast
Uppādabhāgaṃ nādaṃsu, tassa jānapadā tadā.
::

::hangnum
4\.
::

::gatha1
Accantaṃ khīṇacitto so, vassamhi dasame vibhū;
::

::gathalast
Vuttidānena nāsakkhi, saṅgahetuṃ sakaṃ balaṃ.
::

::hangnum
5\.
::

::gatha1
Aladdha vuttino sabbe, keraḷā sahitā tato;
::

::gathalast
Na vuttidānaṃ no yāva, hoti mātāva bhuñjatu.
::

::hangnum
6\.
::

::gatha1
Iti rājagharadvāre, sāhasekarasā bhusaṃ;
::

::gathalast
Cāpahatā nisīdiṃsu, sannaddhachurikāyudhā.
::

::hangnum
7\.
::

::gatha1
Hatthasāraṃ samādāya, te vivañciya bhūpati;
::

::gathalast
Ummaggato viniggamma, turito rohaṇaṃ agā.
::

::hangnum
8\.
::

::gatha1
Sīdupabbatagāmamhi{pb:M:0.0346}, khandhavāraṃ nibandhiya;
::

::gathalast
Bhātu jāyamma hesitte, ṭhapetvā so tahiṃ vasī.
::

::hangnum
9\.
::

::gatha1
Na cirasseva tassāya, matā yasamahīpati;
::

::gathalast
Mahesitte nivesesi, sakabhātussa dhītaraṃ.
::

::hangnum
10\.
::

::gatha1
Deviyā tāya sañjāte, sute kassapanāmake;
::

::gathalast
Ajjhāvuttaṃ vihāyā’tha, khandhāvāraṃ mahīmati.
::

::hangnum
11\.
::

::gatha1
Kārayitvāna nagaraṃ, kappagallakagāmake;
::

::gathalast
Adhipaccaṃ pavattento, rohaṇe suciraṃ vasī.
::

::hangnum
12\.
::

::gatha1
Tato sesesu ṭhānesu, keraḷā sīhaḷā tadā;
::

::gathalast
Kaṇṇāṭā ca yathākāma-mādhipaccaṃ pavattayuṃ.
::

::hangnum
13\.
::

::gatha1
Athassa vāṇijo eko, paratīraṃ idhāgato;
::

::gathalast
Gantvā pavattiṃ laṃkāya, coḷarañño nivedayi.
::

::hangnum
14\.
::

::gatha1
Sotaṃ suṇitvā pesesi, laṃkāgahaṇamānaso;
::

::gathalast
Balaṃ mahantaṃ balavā, taṃ khippaṃ laṃkamotari.
::

::hangnum
15\.
::

::gatha1
Paṭṭhāyo tiṇṇaṭhānamhā, viheṭhentaṃ bahū jane;
::

::gathalast
Anukkamena taṃ coḷa-balaṃ rohaṇamajjhagā.
::

::hangnum
16\.
::

::gatha1
Chattiṃse rājino vasse, mahesiṃ ratanāni ca;
::

::gathalast
Makuṭañca kamāyātaṃ, sabbamābharaṇaṃ tathā.
::

::hangnum
17\.
::

::gatha1
Amūlikañcavajira-valayaṃ devadattiyaṃ;
::

::gathalast
Acchejjacchurikaṃ chinna-paṭṭikā dhātukañca te.
::

::hangnum
18\.
::

::gatha1
Paviṭṭhaṃ vanaduggamhi, bhayātañca mahīpatiṃ;
::

::gathalast
Jīvaggāhamagaṇhiṃsu, sandhilesampadassiya.
::

::hangnum
19\.
::

::gatha1
Mahīpālaṃ dhanaṃ tañca, sabbaṃ hatthagataṃ tato;
::

::gathalast
Pesayiṃsu lahuṃ coḷa-mahīpālassa santikaṃ.
::

::hangnum
20\.
::

::gatha1
Nikāyattitaye dhātu-gabbhe laṃkātale khile;
::

::gathalast
Mahārahe suvaṇṇādi-paṭibimbe ca’nappake.
::

::hangnum
21\.
::

::gatha1
Bhinditvā sahasā sabbe, vihāre ca tahiṃ tahiṃ;
::

::gathalast
Yatho johārino yakkhā, laṅkāyaṃ sāramaggahuṃ.
::

::hangnum
22\.
::

::gatha1
Te coḷā rājaraṭṭhaṃ taṃ, pulatthipuranissitā;
::

::gathalast
Rakkhapāsāṇakaṇḍavha, ṭhānāvadhimabhuñjisuṃ.
::

::hangnum
23\.
::

::gatha1
Taṃ {pb:M:0.0347} kumārakamādāya, kassapaṃ raṭṭhavāsino;
::

::gathalast
Vaḍḍhenti coḷabhayato, gopayantā susādarā.
::

::hangnum
24\.
::

::gatha1
Coḷarājā kumāraṃ taṃ, sutvā dvādasavassikaṃ;
::

::gathalast
Gahaṇatthāya pesesi, mahāmacce mahābale.
::

::hangnum
25\.
::

::gatha1
Ūnaṃ pañcasahassena, yodhalakkhaṃ samādiya;
::

::gathalast
Sabbaṃ te rohaṇaṃ desaṃ, saṅkhobhesu mito tato.
::

::hangnum
26\.
::

::gatha1
Kittināmo’tha sacivo, makkhakudrūsavāsiko;
::

::gathalast
Muddhanāmo tathāmacco, māragallakavāsiko.
::

::hangnum
27\.
::

::gatha1
Ubhopi te mahāvīrā, yuddhopāyavicakkhaṇā;
::

::gathalast
Coḷasenaṃ vināsetu-maccantakatanicchayā.
::

::hangnum
28\.
::

::gatha1
Paluṭṭhagirināmamhi, ṭhāne dugge nivesiya;
::

::gathalast
Katvā chamāsaṃ saṅgāmaṃ, haniṃsu damiḷe bahūṃ.
::

::hangnum
29\.
::

::gatha1
Hatāvasiṭṭhā coḷātā, raṇe tasmiṃ bhayadditā;
::

::gathalast
Palāyitvā yathāpubbaṃ, pulattipuramāvasuṃ.
::

::hangnum
30\.
::

::gatha1
Kumāro jayito disvā, ubho te sacive tadā;
::

::gathalast
Haṭṭhatuṭṭho ‘‘varaṃ tātā, gaṇhathā’’ti sa cabravī.
::

::hangnum
31\.
::

::gatha1
Buddho paveṇigāmaṃ so, varaṃ yācittha kittiko;
::

::gathalast
Saṅghikaṃ gahitaṃ bhāgaṃ, vissajjetuṃ varaṃ vari.
::

::hangnum
32\.
::

::gatha1
Rājaputtavarāladdha-varā’maccavarā tadā;
::

::gathalast
Niddarā sādarā vīrā, pāde vandiṃsu tassa te.
::

::hangnum
33\.
::

::gatha1
Rājā dvādasavassāni, vasitvā coḷamaṇḍale;
::

::gathalast
Aṭṭhatālīsavassamhi, mahindo so divaṃgato.
::

::hangnum
34\.
::

::gatha1
Pamāda dosānagatena evaṃ,
::

::gatha2
Laddhā’pi bhogānanathirā bhavanti;
::

::gatha3
Iccappamaṃdaṃ hitamāsasāno,
::

::gathalast
Niccaṃ suviññūsusamā careyya.
::

::centre
Sujanappasādasaṃvegatthāya kate mahāvaṃse
::

::centre
Laṃkāvilopo nāma
::

::centre
Tipaññāsatimo paricchedo.
::

### Catupaññāsatima pariccheda

#### Cha rājakonāma

::hangnum
1\.
::

::gatha1
Katvā {pb:M:0.0348} vikkamma bāhū’ti, nāma bhūpālasūnuto;
::

::gathalast
Tassāṇāya pavattiṃsu, sādaraṃ sīhaḷā khilā.
::

::hangnum
2\.
::

::gatha1
So rājā damiḷe hantuṃ, dhanaṃ sañciya’nekādhā;
::

::gathalast
Saṅgahaṃ sevakānañca, kurumāno yathocitaṃ.
::

::hangnum
3\.
::

::gatha1
Alaṅkārakirīṭāni, chattasīhāsanāni ca;
::

::gathalast
Kārayitvā’bhisekatthaṃ, sacivehā’bhiyācito.
::

::hangnum
4\.
::

::gatha1
Na yāva rājaraṭṭhassa, gahaṇaṃ hoti tāva me;
::

::gathalast
Chattussāpanakammena, kiṃ tenā’ti vivāriya.
::

::hangnum
5\.
::

::gatha1
Sataṃ narasahassānaṃ, saṅkaletvā mahabbalo;
::

::gathalast
Saṅgāmārabbha kālamhi, vātarogābhipīḷito.
::

::hangnum
6\.
::

::gatha1
Yujjhituṃ samayo neti, dvādase vacchare lahuṃ;
::

::gathalast
Upecca devanagaraṃ, gañchidevasahabyataṃ.
::

::hangnum
7\.
::

::gatha1
Kittināmo ca sacivo, senāpaccamadhiṭṭhito;
::

::gathalast
Rajjatthiko dinānaṭṭha, nijāṇaṃ sampavattayi.
::

::hangnum
8\.
::

::gatha1
Ghātetvā taṃ mahālāna-kittināmo mahabbalo;
::

::gathalast
Patvā’bhisekaṃ bhuñjanto, desaṃ taṃ rohaṇavhayaṃ.
::

::hangnum
9\.
::

::gatha1
Saṃvaccharamhi tatiye, coḷayuddhe parājito;
::

::gathalast
Sahatthena sakaṃ sīsaṃ, chinditvā sahasā mari.
::

::hangnum
10\.
::

::gatha1
Tadāpite kirīṭādi-dhanasāraṃ samādiya;
::

::gathalast
Pesesuṃ damiḷā coḷa-mahīpālassa santikaṃ.
::

::hangnum
11\.
::

::gatha1
Bhayā saraṭṭhaṃ hitvā’tha, duṭṭhadese vasaṃ tadā;
::

::gathalast
Eko vikkamapaṇḍūti, vissuto patthivattajo.
::

::hangnum
12\.
::

::gatha1
Viññātalaṅkāvuttanto, desamāgamma rohaṇaṃ;
::

::gathalast
Kāḷatitthe vasaṃ vassa-mekaṃ rajjamakārayi.
::

::hangnum
13\.
::

::gatha1
Rāmanvayasamubbhūto{pb:M:0.0349}, tadāyujjha purāgato;
::

::gathalast
Jagatī pālanāmena, vissuto bhūbhujattajo.
::

::hangnum
14\.
::

::gatha1
Raṇe vikkamapaṇḍutaṃ, ghātāpetvā mahabbalo;
::

::gathalast
Tato cattāri vassāni, rajjaṃ kāresi rohaṇe.
::

::hangnum
15\.
::

::gatha1
Tampi coḷāraṇe hantvā, mahesiṃ dhītarā saha;
::

::gathalast
Vittasārañca sākalaṃ, coḷaraṭṭhamapesayuṃ.
::

::hangnum
16\.
::

::gatha1
Rājā parakkamo nāma, paṇḍurājasuto tato;
::

::gathalast
Akā vassadvayaṃ coḷā, ghātesuṃ tampi yujjhiya.
::

::hangnum
17\.
::

::gatha1
Ime bhusaṃ lobhabalābhibhūtā,
::

::gatha2
Gatā asesā vivasā vināsaṃ;
::

::gatha3
Iccevamaññāya sadā sapañño,
::

::gathalast
Taṇhakkhayeyeva ratiṃ kareyya.
::

::centre
Sujanappasādasaṃvegatthāya kate mahāvaṃse
::

::centre
Cha rājako nāma
::

::centre
Catupaññāsatimo paricchedo.
::

### Pañcapaññāsatima pariccheda

#### Rohaṇārāti vijayonāma

::hangnum
1\.
::

::gatha1
Lokanāmo camūnātho, makkhakudrūsavāsiko;
::

::gathalast
Saccapaṭiñño dhītimā, coḷadappavighātano.
::

::hangnum
2\.
::

::gatha1
Abhibhūya jane patvā, rajjaṃ rohaṇamaṇḍale;
::

::gathalast
Vasī kājaragāmamhi, cārittavidhikovido.
::

::hangnum
3\.
::

::gatha1
Ahu tadā kittināmo, rājaputto mahabbalo;
::

::gathalast
Tassa vaṃsādisampattī, nupubbena pavuccate.
::

::hangnum
4\.
::

::gatha1
Suto kassapabhūpassa, māṇanāmena vissuto;
::

::gathalast
Ādipādo ahu dhīro, sadācāravibhūsito.
::

::hangnum
5\.
::

::gatha1
Tassā’tha {pb:M:0.0350} jeṭṭhako bhātā, māṇavammo mahāmati;
::

::gathalast
Gokaṇṇakasamīpaṭṭha-nadītīre nisīdiya.
::

::hangnum
6\.
::

::gatha1
Katamantupacāro so, yathāvidhimasesato;
::

::gathalast
Akkhamālaṃ gahetvāna, mantaṃ jappitumārabhi.
::

::hangnum
7\.
::

::gatha1
Kumāro kira bhattagge, pāturāsi savāhano;
::

::gathalast
Sikhaṇḍi mukhatuṇḍena, balipaṭṭaṃ vikhaṇḍiya.
::

::hangnum
8\.
::

::gatha1
Sacchiddake nāḷikera-kapāle viccunodake;
::

::gathalast
Lūkhe jalamapassanto, japantassa mukhaṃgato.
::

::hangnum
9\.
::

::gatha1
Tato bhāviniṃ siddhi, mapekkhaṃ nayanaṃ sakaṃ;
::

::gathalast
Tassopanesi, nibbhijja, sopi taṃ sahasāpici.
::

::hangnum
10\.
::

::gatha1
Kumāro tassa santuṭṭho, kumārassābhipatthitaṃ;
::

::gathalast
Varaṃ padāya nabhasā, rājamāno gato tato.
::

::hangnum
11\.
::

::gatha1
Bhinnekanayanaṃ disvā, sacivātaṃ paro disuṃ;
::

::gathalast
Varalābhaṃ pakāsetvā, samassāsesi so jane.
::

::hangnum
12\.
::

::gatha1
Tato so sacivātassa, santuṭṭhārādhayiṃsu taṃ;
::

::gathalast
Anurādhapuraṃ patvā, bhiseko kāriyo iti.
::

::hangnum
13\.
::

::gatha1
Attho ko mamarajjena, vikalaṅgassa sampati;
::

::gathalast
Tapokammaṃ karissāmi, pabbajjamupagammahaṃ.
::

::hangnum
14\.
::

::gatha1
Kaṇiṭṭho māṇanāmo ca, laṅkārajjaṃ kamāgataṃ;
::

::gathalast
Pāletu iti so rajjaṃ, sampattaṃ sampaṭikkhipi.
::

::hangnum
15\.
::

::gatha1
Viññātacittasañcārā, sacivā tassa sabbathā;
::

::gathalast
Vattumetaṃ kaṇiṭṭhassa, pesesuṃ purise tadā.
::

::hangnum
16\.
::

::gatha1
Sutvā taṃ sīghamāgamma, passitvā sakabhātaraṃ;
::

::gathalast
Patitvā pādamūlamhi, bahuṃ kandiya rodiya.
::

::hangnum
17\.
::

::gatha1
Jeṭṭhena bhātarā saddhi-manurādhapuraṃ gato;
::

::gathalast
Makuṭaṃ tattha dhāresi, jeṭṭhacittānuvattako.
::

::hangnum
18\.
::

::gatha1
Tato’bhayagiriṃ gantvā, pabbajjaṃ sakabhātuno;
::

::gathalast
Yata yo tattha yācittha, bahumānapurassaraṃ.
::

::hangnum
19\.
::

::gatha1
Tato te yatayo tassa, pabbajjamupasampadaṃ;
::

::gathalast
Akaṃsu vikalaṅgassa, sikkhāpadanirādarā.
::

::hangnum
20\.
::

::gatha1
Pariveṇamuttaroḷa-muḷāraṃ {pb:M:0.0351} tassa kāriya;
::

::gathalast
Katvā taṃ pariveṇassa, sāmikaṃ dharaṇī pati.
::

::hangnum
21\.
::

::gatha1
Bhikkhūnaṃ chasataṃ tattha, vidhāya tadadhīnakaṃ;
::

::gathalast
Parihāre adā tassa, pessavagge ca pañca so.
::

::hangnum
22\.
::

::gatha1
Samappesi ca so nānā-sippakammavicakkhaṇe;
::

::gathalast
Jane cākā tadāyatte, so dāṭhādhāturakkhiye.
::

::hangnum
23\.
::

::gatha1
Tassevādakarā’hesuṃ, bhikkhū’bhayagirimhi te;
::

::gathalast
Rājā ca lokaṃ pālesi, sammā tassānusiṭṭhiyā.
::

::hangnum
24\.
::

::gatha1
Janā tabbaṃsajā keci, taṃ rajjanirapekkhakā;
::

::gathalast
Nivasiṃsu yathākāmaṃ, mahāsāmi padaṃsitā.
::

::hangnum
25\.
::

::gatha1
Etassa māṇavammassa, rañño dhammanayaññuno;
::

::gathalast
Aggabodhikumārādi-puttanattukkamāgate.
::

::hangnum
26\.
::

::gatha1
Vaṃse visuddhe jātassa, bhūpālanvayamuddhani;
::

::gathalast
Samāsoḷasakaṅkāyaṃ, sammā rajjānusāsino.
::

::hangnum
27\.
::

::gatha1
Mahīpassa mahindassa, duve mākuladhītaro;
::

::gathalast
Devalā lokikā cāti, nāmato vissutā subhā.
::

::hangnum
28\.
::

::gatha1
Etāsu dvīsu dhītāsu, lokikā mātulattajaṃ;
::

::gathalast
Paṭicca rājatanayaṃ, subhaṃ kassapanāmakaṃ.
::

::hangnum
29\.
::

::gatha1
Sā moggallāna lokavhe, putte dve labhi sobhane;
::

::gathalast
Tesu jeṭṭhasuto loka-sāsanādhārakovido.
::

::hangnum
30\.
::

::gatha1
Mahāsāmīti paññāto, saṅghupāsanapālayo;
::

::gathalast
Nekasāraguṇāvāso, vāsaṃ kappesi rohaṇe.
::

::hangnum
31\.
::

::gatha1
Dāṭhopatissa rājassa, nattā sugatasāsane;
::

::gathalast
Pabbajjūpagato saddho, dhutavā sīlasaṃvuto.
::

::hangnum
32\.
::

::gatha1
Pahitatto vicittoso, pantasenāsane vasī;
::

::gathalast
Guṇaṃ sabbattha vaṇṇesuṃ, tasmiṃ devā pasīdiya.
::

::hangnum
33\.
::

::gatha1
Guṇaṃ suṇitvā laṃkindo, tadā sabbattha patthaṭaṃ;
::

::gathalast
Upasaṅkamma taṃ natvā, kātumattānusāsanaṃ.
::

::hangnum
34\.
::

::gatha1
Ārādhayamanicchantaṃ, yācitvāna punappunaṃ;
::

::gathalast
Ānīya vāsayitvā taṃ, pāsāde sādhukārite.
::

::hangnum
35\.
::

::gatha1
Yatissarassa {pb:M:0.0352} vasato, kattha rājāguṇappiyo;
::

::gathalast
Tassānusiṭṭhimaggaṭṭho, lokaṃ dhammena pālayi.
::

::hangnum
36\.
::

::gatha1
Uddissārādhanaṃ sammā, laṃkindena kataṃ tadā;
::

::gathalast
Selantarābhinikkhamma, yatindo so dayānugo.
::

::hangnum
37\.
::

::gatha1
Yato bhikkhū samūhetvā, vāsaṃ kappesi yattha so;
::

::gathalast
Selantarasamūho’ti, vikkhyātiṃ so tato gato.
::

::hangnum
38\.
::

::gatha1
Tato paṭṭhāya vāsetvā, rattiyaṃ devapalliyaṃ;
::

::gathalast
Devatānumataṃ bhikkhuṃ, mūlaṭhāne ṭhapenti hi.
::

::hangnum
39\.
::

::gatha1
Mūlattamāvasantānaṃ, yatīnamanusāsanā;
::

::gathalast
Laṃkissarā pavattanti, pālentā lokasāsanaṃ.
::

::hangnum
40\.
::

::gatha1
Tassa dāṭhopatissassa, vaṃsajaṃ rājaputtakaṃ;
::

::gathalast
Bodhiṃ paṭicca tabbaṃsā, buddhanāmā kumārikā.
::

::hangnum
41\.
::

::gatha1
Alattha lokitaṃ nāma, dhītaraṃ varalakkhaṇaṃ;
::

::gathalast
Kālena sā padinnā’si, moggallānassa dhīmato.
::

::hangnum
42\.
::

::gatha1
Sā taṃ paṭicca kittiñca, mittaṃ nāma kumārikaṃ;
::

::gathalast
Mahindaṃ rakkhitaṃ cāpi, latittha caturo pajā.
::

::hangnum
43\.
::

::gatha1
Ahu jeṭṭhasuto dhīro, vīro terasavassiko;
::

::gathalast
Katahattho visesena, dhanusippamhi so tato.
::

::hangnum
44\.
::

::gatha1
Kathaṃ laṅkaṃ gahessāmi, dūretvā’rāti kaṇṭakaṃ;
::

::gathalast
Iti cintāparogāme, mūlasālavhaye vasī.
::

::hangnum
45\.
::

::gatha1
Eko mahābalo vīro, buddharājoti vissuto;
::

::gathalast
Vilomavattī hutvāna, lokasenānino tadā.
::

::hangnum
46\.
::

::gatha1
Palāto cuṇṇasālavhaṃ, khippaṃ janapadaṃ tahiṃ;
::

::gathalast
Kittādike jane neke, vase vattiya sabbathā.
::

::hangnum
47\.
::

::gatha1
Saddhiṃ bandhūhi saṅgāma-sūrehi bahukehi so;
::

::gathalast
Malayācalapādesu, vasī duppasaho tadā.
::

::hangnum
48\.
::

::gatha1
Tassa’ntikamupāgamma, saṃvaccharikanāyako;
::

::gathalast
Saṅgho nāma kumārassa, sarūpaṃ sādhuvaṃ bravi.
::

::hangnum
49\.
::

::gatha1
Mahāsāmissa tanayo, jeṭṭho kitti sanāmako;
::

::gathalast
Dhaññalakkhaṇasampanno, sampannamativikkamo.
::

::hangnum
50\.
::

::gatha1
Jambudīpepi {pb:M:0.0353} taṃ rajjaṃ, kattumekātapattakaṃ;
::

::gathalast
Samatthoti vicintepi, laṅkādīpamhi kā kathā.
::

::hangnum
51\.
::

::gatha1
Tassa so vacanaṃ sutvā, sevitabbo kumārako;
::

::gathalast
Iti nicchiya pesesi, kumārassa’ntikaṃ jane.
::

::hangnum
52\.
::

::gatha1
Suṇitvā so vaco tesaṃ, nivattanabhayā vibhū;
::

::gathalast
Ajānahaṃ pitunnaṃ so, vīro dhanusahāyako.
::

::hangnum
53\.
::

::gatha1
Gehā nikkhamma passanto, sunimittāninekadhā;
::

::gathalast
Agālahuṃ sarīvagga-piṭṭhigāmaṃ mahāmati.
::

::hangnum
54\.
::

::gatha1
Tahiṃ so nivasaṃ vīro, pesayitvā sasevake;
::

::gathalast
Vipakkhādhiṭṭhitaṃ jesi, bodhivālavhagāmakaṃ.
::

::hangnum
55\.
::

::gatha1
Tato’bhimānī senānī, senaṃ so tattha pesayi;
::

::gathalast
Sā parikkhipataṃ gāmaṃ, saṅgāmāya samārabhī.
::

::hangnum
56\.
::

::gatha1
Kumāro tehi yujjhanto, subhaṭo paṭuvikkamo;
::

::gathalast
Disāsu vikirīsabbe, tulaṃ caṇḍova māḷuto.
::

::hangnum
57\.
::

::gatha1
Cuṇṇasālaṃ janapadaṃ, gantvā ṭhānavidū tadā;
::

::gathalast
Tahiṃ vasaṃ vasekāsi, sabbaṃ malayamaṇḍalaṃ.
::

::hangnum
58\.
::

::gatha1
Tadāpi senaṃ senindo, pesetvā asakiṃ sakaṃ;
::

::gathalast
Abhibhūtimasakkonto, kātuṃ dummanataṃ gato.
::

::hangnum
59\.
::

::gatha1
Makkhakudrusavāsissa, sacipassātha kittino;
::

::gathalast
Suto mahabbalo deva-malloti vidito tadā.
::

::hangnum
60\.
::

::gatha1
Sahito bandhumittehi, bahū rohaṇavāsino;
::

::gathalast
Samādāyā’bhigantvāna, kumāraṃ passi sādaro.
::

::hangnum
61\.
::

::gatha1
Bandhiya churikaṃ cheko, so pannarasavassiko;
::

::gathalast
Ādipādapadaṃ tattha, sampāpuṇi mahāyaso.
::

::hangnum
62\.
::

::gatha1
Tato hiraññamalaya, mupāgamma mahabbalo;
::

::gathalast
Tahiṃ remuṇaselamhi, khandhāvāraṃ nibandhayi.
::

::hangnum
63\.
::

::gatha1
Tatthāpi senaṃ pesetvā, saṅgāmento camūpati;
::

::gathalast
Aladdhavijayo chandaṃ, punayuddhe jahitato.
::

::hangnum
64\.
::

::gatha1
Lokanāmo camūnātho, lokaṃ hitvā sakaṃ tadā;
::

::gathalast
Ahu vassamhi chaṭṭheso, paralokaparāyano.
::

::hangnum
65\.
::

::gatha1
Tadā {pb:M:0.0354} kassapanāmeko, kesadhātukanāyako;
::

::gathalast
Jane’bhibhūyavattesi, nījāṇaṃ rohaṇe tadā.
::

::hangnum
66\.
::

::gatha1
Sutvā taṃ coḷasāmanto, puḷatthinagarā tadā;
::

::gathalast
Nikkhamma yuddhasanaddho, gantvā kājaragāmakaṃ.
::

::hangnum
67\.
::

::gatha1
Kesādhātu tato yuddhe, bhinditvā damiḷaṃ balaṃ;
::

::gathalast
Rakkhapāsāṇasīmāyaṃ, ṭhapetvā rakkhiye jane.
::

::hangnum
68\.
::

::gatha1
Paṭiladdhajayuddāmo, mahāsenā purakkhato;
::

::gathalast
Punarāgamma pāvekkhi, vīro kājaragāmakaṃ.
::

::hangnum
69\.
::

::gatha1
Tadādipādo sutvāna, sabbaṃ sutthīradhātuko;
::

::gathalast
Kesadhātuṃ nighātetuṃ, balaṃ sannayhi vegasā.
::

::hangnum
70\.
::

::gatha1
Pavattiṃ taṃ suṇitvā so, sābhimāno bhusaṃtato;
::

::gathalast
Samattaṃ balamādāya, sippatthalakamāgamā.
::

::hangnum
71\.
::

::gatha1
Pañcayojanaraṭṭhādi-vāsikesu bahūjane;
::

::gathalast
Samādāya samāsanne, rājaputte sudujjaye.
::

::hangnum
72\.
::

::gatha1
Virattatañca so ñatvā, bahunnaṃ raṭṭhavāsinaṃ;
::

::gathalast
Dukkaraṃ ettha yuddhanti, gato so khadiraṅgaṇiṃ.
::

::hangnum
73\.
::

::gatha1
Mahāsenāya bhūpāla suto soḷasavassīko;
::

::gathalast
Khippaṃ vāpekkhi so vīta-daro kājaragāmakaṃ.
::

::hangnum
74\.
::

::gatha1
Chammāsamanubhotvāna, rohaṇaṃ ruṭṭhamānaso;
::

::gathalast
Kesadhātukanāthopi, saṅgāmatthāya tatthagā.
::

::hangnum
75\.
::

::gatha1
Rājaputtassa senā’tha, vattenti samaraṃ kharaṃ;
::

::gathalast
Kesadhātukanāthassa, sīsaṃ gaṇhi mahabbalā.
::

::hangnum
76\.
::

::gatha1
Āgamma sattarasavayaṃ kumāro;
::

::gatha2
Sabbattha patthaṭamahāyasakittitejo;
::

::gatha3
Sumādineka vidhiyogavisesadakkho;
::

::gathalast
Khīṇārikaṇṭakamakā’khilarohaṇaṃ taṃ.
::

::centre
Sujanappasādasaṃvegatthāya kate mahāvaṃse
::

::centre
Rohaṇārātivijayo nāma
::

::centre
Pañcapaññāsatimo paricchedo.
::

### Chapaññāsatima pariccheda

#### Anurādhapurābhigamano

::hangnum
1\.
::

::gatha1
Yuvarājapade {pb:M:0.0355} tassa, ṭhitassā’tha nayaññuno;
::

::gathalast
Ahū vijayabāhūti, nāmaṃ sabbattha pākaṭaṃ.
::

::hangnum
2\.
::

::gatha1
Mahāññaṇo nijāṇāya, tattha bheriṃ carāviya;
::

::gathalast
Ṭhapento sacive’neke, patirūpe padantare.
::

::hangnum
3\.
::

::gatha1
Coḷānaṃ maddanatthāya, rājaraṭṭhādhivāsinaṃ;
::

::gathalast
Caturo caturopāye, yo jayaṃ tattha so vasī.
::

::hangnum
4\.
::

::gatha1
Coḷarājā suṇitvā taṃ, puḷatthinagare ṭhitaṃ;
::

::gathalast
Senāpatima pesesi, datvāna balavāhanaṃ.
::

::hangnum
5\.
::

::gatha1
Senindaṃ kājaraggāma-samīpaṃ samupāgataṃ;
::

::gathalast
Duppasayhaṃ viditvāna, giriduggamagā tato.
::

::hangnum
6\.
::

::gatha1
Senindo kājaraggāmaṃ, vilumpitvāna vegasā;
::

::gathalast
Tattha vatthumasakkonto, sadesaṃ puna rāgami.
::

::hangnum
7\.
::

::gatha1
Tato mahādipādo’pi, āgamma malayā lahuṃ;
::

::gathalast
Mahatā balakāyena, sippatthalakamāvasi.
::

::hangnum
8\.
::

::gatha1
Rājā rāmaññavisaye, rājino santikaṃ jane;
::

::gathalast
Pesesi bahukesāraṃ, dhanajātañca’nappakaṃ.
::

::hangnum
9\.
::

::gatha1
Vicittavatthakappūra-candanādīhi vatthūhi;
::

::gathalast
Paripuṇṇā ca nāvāyo, nekātitthe samosaṭā.
::

::hangnum
10\.
::

::gatha1
Dhanajā tehi nekehi, karonto bhaṭasaṅgahaṃ;
::

::gathalast
Tato tambalagāmamhi, nivasittha mahabbalo.
::

::hangnum
11\.
::

::gatha1
Aññamaññaviruddhattā, rājāraṭṭhādhivāsino;
::

::gathalast
Upaggamma janā sabbe, karaṃ no denti sabbaso.
::

::hangnum
12\.
::

::gatha1
Vipakkhācoḷarājassa, bhindantā’ṇaṃ maduddhatā;
::

::gathalast
Āyuttake vihiṃsento, yathākāmaṃ caranti ca.
::

::hangnum
13\.
::

::gatha1
Taṃ {pb:M:0.0356} sutvā coḷabhūpālo, sampakopavasīkato;
::

::gathalast
Senaṃ mahantiṃ datvāna, pesesi sacivaṃ nijaṃ.
::

::hangnum
14\.
::

::gatha1
Mahātitthe’vahiṇṇo so, tattha tattha bahūjane;
::

::gathalast
Ghātento savase katvā, rājāraṭṭhādhivāsino.
::

::hangnum
15\.
::

::gatha1
Anukkamena gantvāna, kharāṇo rohaṇaṃ tadā;
::

::gathalast
Ajjhotthari saseno sa, bhinno velovasāgaro.
::

::hangnum
16\.
::

::gatha1
Rañño paccatthikā hutvā, ravidevacalavhayā;
::

::gathalast
Ubho damiḷaseninda-vasaṃ yātā mahabbalā.
::

::hangnum
17\.
::

::gatha1
Mahāpakkhabalopete, te passiya camūpati;
::

::gathalast
Rohaṇaṃ sakalaṃ khippaṃ, maññittha sakahatthagaṃ.
::

::hangnum
18\.
::

::gatha1
Ekādasamhi so vasse, rājā coḷābhibhūtiyā;
::

::gathalast
Paluṭṭhapabbate duggaṃ, pavidhāya tahiṃ vasī.
::

::hangnum
19\.
::

::gatha1
Coḷasenā tadāselaṃ, samantā samparikkhipi;
::

::gathalast
Tattho’bhayesaṃ senāna-mahū bhiṃsanakaṃ raṇaṃ.
::

::hangnum
20\.
::

::gatha1
Rañño bhaṭā vināsetvā, sabbaṃ taṃ damiḷaṃ balaṃ;
::

::gathalast
Palāyantaṃ mahācoḷa-sāmantañcānubandhiya.
::

::hangnum
21\.
::

::gatha1
Gahetvāna siraṃ tassa, gāmasmiṃ tambaviṭṭhike
::

::gathalast
Saddhiṃ vāhanayānehi, sārabhūtadhanehi ca.
::

::hangnum
22\.
::

::gatha1
Tahiṃ taṃ sakalaṃ bhaṇḍaṃ, netvā rañño padassiya;
::

::gathalast
Puḷatthinagaraṃ gantuṃ, kālo iti samabravuṃ.
::

::hangnum
23\.
::

::gatha1
Mahīpālopi taṃ sutvā, sacivānaṃ vaco tadā;
::

::gathalast
Mahatā balakāyena, pulatthinagaraṃ gato.
::

::hangnum
24\.
::

::gatha1
Pavattimetaṃ sakalaṃ, sutvā coḷanarissaro;
::

::gathalast
Tibbakopavasaṃyāto, bhūpālagahaṇatthiko.
::

::hangnum
25\.
::

::gatha1
Sāmaṃ khippaṃ samāgamma, vīro sāgarapaṭṭanaṃ;
::

::gathalast
Bhiyyopi mahatiṃ senaṃ, laṃkādīpamapesayī.
::

::hangnum
26\.
::

::gatha1
Taṃ vijāniya bhūmindo, senindaṃ pesayī sakaṃ;
::

::gathalast
Balaṃ mahantaṃ datvāna, coḷasenāya yujjhituṃ.
::

::hangnum
27\.
::

::gatha1
Gacchamāno camūnātho, so’nurādhapurantike;
::

::gathalast
Saddhiṃ damiḷasenāya, vattesi tumulaṃ raṇaṃ.
::

::hangnum
28\.
::

::gatha1
Patiṃsu {pb:M:0.0357} tasmiṃ saṅgāme, bhūpālassa narā bahū;
::

::gathalast
Bhiyyopi damiḷāyattā, jātā taṃ raṭṭhavāsino.
::

::hangnum
29\.
::

::gatha1
Vihāya dharaṇīpālo, pulatthinagaraṃ tadā;
::

::gathalast
Villikābāṇakaṃ raṭṭhaṃ, sampāpuṇiya vegasā.
::

::hangnum
30\.
::

::gatha1
Nihaccāmaccayugalaṃ, taṃ raṭṭhādhiṭṭhitaṃ tadā;
::

::gathalast
Tahiṃ vāsamakappesi, sabhaṭe sannipātayaṃ.
::

::hangnum
31\.
::

::gatha1
Attānamanubandhantaṃ, sutvā coḷacamūpatiṃ;
::

::gathalast
Gantvā vātagiriṃ nāma, samayaññū siluccayaṃ.
::

::hangnum
32\.
::

::gatha1
Upaccakāya selassa, tattha duggaṃ nivesiya;
::

::gathalast
Raṇaṃ karonto temāsaṃ, damiḷe paṭibāhayi.
::

::hangnum
33\.
::

::gatha1
Kesadhātukanāthassa, māritassa purāraṇe;
::

::gathalast
Bhātā kaṇiṭṭho sampatta, mahāpakkhabalo tadā.
::

::hangnum
34\.
::

::gatha1
Māraṇaṃ sakabhātussa, saranto ruṭṭhamānaso;
::

::gathalast
Sakalaṃ parivattesi, guttahālakamaṇḍalaṃ.
::

::hangnum
35\.
::

::gatha1
Atho laṃkissaro tattha, khippaṃ gantvā mahabbalo;
::

::gathalast
Ṭhāne maccutthale nāma, khandhāvāraṃ nibandhiya.
::

::hangnum
36\.
::

::gatha1
Khadiraṅgaṇiduggamhā, palāpetvāna taṃ raṇe;
::

::gathalast
Ṭhānā kubulagallā ca, yujjhanto taṃ palāpayi.
::

::hangnum
37\.
::

::gatha1
Vihāya puttadārādi-sabbaṃ nekadhanaṃ balaṃ;
::

::gathalast
Palāyamāno so raṭṭhaṃ, coḷāyatta magālahuṃ.
::

::hangnum
38\.
::

::gatha1
Tadā narissaro tata, tassa sabbaṃ samādiya;
::

::gathalast
Gantvā tambalagāmamhi, navaṃ duggaṃ nivesiya.
::

::hangnum
39\.
::

::gatha1
Anukkamena gantvāna, mahānāgahulavhaye;
::

::gathalast
Purevasī susajjento, balaṃ coḷehi yujjhituṃ.
::

::hangnum
40\.
::

::gatha1
Tato rājā samavhāya, sacīve dve mahabbale;
::

::gathalast
Pesesi dikkhiṇaṃ passaṃ, vasaṃ netuṃ tahiṃ jane.
::

::hangnum
41\.
::

::gatha1
Sampesesi mahāmacca-yugalaṃ kakkhalaṃ vibhū;
::

::gathalast
Coḷadappavināsāya, tato velā mahāpathe.
::

::hangnum
42\.
::

::gatha1
Pesitā dakkhiṇaṃ passaṃ, amaccā’me mahabbalā;
::

::gathalast
Muhunnaruggamaduggaṃ, badaḷatthalameva ca.
::

::hangnum
43\.
::

::gatha1
Vāpīnagaraduggañca{pb:M:0.0358}, buddhagāmakameva ca;
::

::gathalast
Tilagullaṃ mahāgallaṃ, maṇḍagallakameva ca.
::

::hangnum
44\.
::

::gatha1
Anurādhapurañcāti, gahetvāna kamena te;
::

::gathalast
Vattentā savase raṭṭhaṃ, mahātitthamupāgatā.
::

::hangnum
45\.
::

::gatha1
Pesitā sacivādvetu, tato velā mahāpathe;
::

::gathalast
Vilumpantā chagāmādi-khandhāvāre tahiṃ tahiṃ.
::

::hangnum
46\.
::

::gatha1
Pulatthinagarāsannaṃ, kamenā’gamma pesayuṃ;
::

::gathalast
Dūte rājantikakhippa-māgantuṃ vaṭṭatītiha.
::

::hangnum
47\.
::

::gatha1
Disāsā dvīsu yānehi, sacivehi pavattitaṃ;
::

::gathalast
Vikkamāti sayaṃ sutvā, kālaññū so mahīpahi.
::

::hangnum
48\.
::

::gatha1
Sīghaṃ sannayha senaṅgaṃ, samaggaṃ vidikovido;
::

::gathalast
Ummūlanāyacoḷānaṃ, purātamhā’bhinikkhami.
::

::hangnum
49\.
::

::gatha1
Gacchaṃ gaṅgāya mahiya-ṅgaṇathūpantike vibhū;
::

::gathalast
Senānivesaṃ kāretvā kañcikālaṃ tahiṃ vasī.
::

::hangnum
50\.
::

::gatha1
Kamenāgamma ṭhānaññū, puḷatthinagarantike;
::

::gathalast
Bandhāpesi mahāvīro, khandhāvāraṃ thiraṃ varaṃ.
::

::hangnum
51\.
::

::gatha1
Tattha tattha ṭhitā sūrā, coḷā ye kakkhalā’khilā;
::

::gathalast
Pulatthinagare yuddhaṃ, kātuṃ sannipatiṃsu te.
::

::hangnum
52\.
::

::gatha1
Nikkhamma nagarā gantvā, coḷā bahi mahāraṇaṃ;
::

::gathalast
Katvā parājitā bhītā, pavissa nagaraṃ sakaṃ.
::

::hangnum
53\.
::

::gatha1
Guttā sesapuradvārā, gopuraṭṭālanissitā;
::

::gathalast
Mahāhavaṃ bahussāhā, pavattesuṃ bhayāvahaṃ.
::

::hangnum
54\.
::

::gatha1
Diyaḍḍhamāsaṃ yujjhanti, nagaraṃ tamuparundhiya;
::

::gathalast
Sādhetuṃ nevasā’sakkhi, bhūpālassa mahācamū.
::

::hangnum
55\.
::

::gatha1
Mahārañño mahāvīrā, mahāsūrā mahabbalā;
::

::gathalast
Mahābhaṭā mahāmānā, ravidevacalādayo.
::

::hangnum
56\.
::

::gatha1
Ullaṅghitvāna pākāraṃ, pavissa sahasā puraṃ;
::

::gathalast
Khaṇena damiḷe sabbe, mūlaghaccamaghātayuṃ.
::

::hangnum
57\.
::

::gatha1
Evaṃ laddhajayo rājā, tadā vijayabāhuso;
::

::gathalast
Carāpesi nijāṇāya, bheriṃ bhūrimatipure.
::

::hangnum
58\.
::

::gatha1
Taṃ {pb:M:0.0359} sutvā sakasenāya, vināsaṃ coḷabhūpati;
::

::gathalast
Sīhaḷā balavantoti, bhiyyo senaṃ na pāhiṇi.
::

::hangnum
59\.
::

::gatha1
Vīro asesanihatuddhaṭa coḷaseṭṭho;
::

::gatha2
Viññū susādhuṭṭhapitākhilarājaraṭṭho;
::

::gatha3
Iṭṭhannurādhapuraseṭṭhamatīva haṭṭho;
::

::gathalast
Vassamhi pañcadasame gami rājaseṭṭho.
::

::centre
Sujanappasādasaṃvegatthāya kate mahāvaṃse
::

::centre
Anurādhapurābhigamano nāma
::

::centre
Chappaññāsatimo paricchedo
::

### Sattapaññāsatima pariccheda

#### Saṃgahakaraṇonāma

::hangnum
1\.
::

::gatha1
Laṅkārakkhāya sacive, balino yodhasammate;
::

::gathalast
Paṭipāṭiṃ samuddissa, samantā sanniyojayi.
::

::hangnum
2\.
::

::gatha1
Abhisekamaṅgalatthāya, pāsādādimanekataṃ;
::

::gathalast
Kiccaṃ sampādanīyanti, sacivaṃ sanniyojiya.
::

::hangnum
3\.
::

::gatha1
Vandanīye’bhivandanto, padesenekaketahiṃ;
::

::gathalast
Netvā māsattayaṃ gañchi, pulatthinagaraṃ puna.
::

::hangnum
4\.
::

::gatha1
Vissuto ādimalaya-nāmena balanāyako;
::

::gathalast
Ujupaccatthiko hutvā, mahīpālassa sabbaso.
::

::hangnum
5\.
::

::gatha1
Gaṅgā matthayu’pāgañchi, balaṃ sabbaṃ samādiya;
::

::gathalast
Andūti vissutaṃ manda-pañño gāmaṃ purantike.
::

::hangnum
6\.
::

::gatha1
Laṃkissaro tahiṃ gantvā, uddharitvā tamuddhataṃ;
::

::gathalast
Pulatthinagaraṃ gañchi, vase vattiya taṃ balaṃ.
::

::hangnum
7\.
::

::gatha1
Yuvarājapadaṃyeva, sito santo likhāpayi;
::

::gathalast
So sattarasavassāni, sappañño narasattamo.
::

::hangnum
8\.
::

::gatha1
Tato’nurādhanagara-mabhigamma {pb:M:0.0360} yathāvidhiṃ;
::

::gathalast
Anubhotvā vidhānaññū, abhisekamahussavaṃ.
::

::hangnum
9\.
::

::gatha1
Aṭṭhito pāpadhammesu, suṭṭhito seṭṭhakammani;
::

::gathalast
So aṭṭhārasamaṃ vassaṃ, likhāpayi susaṇṭhito.
::

::hangnum
10\.
::

::gatha1
Tato āgamma nivasi, pulatthinagare vare;
::

::gathalast
So sirīsaṅghabodhī’ti, nāmadheyyena vissuto.
::

::hangnum
11\.
::

::gatha1
Anujaṃ so vīrabāhu-moparajje nivesiya;
::

::gathalast
Datvāna dakkhiṇaṃ desaṃ, taṃ saṅgaṇhi yathāvidhiṃ.
::

::hangnum
12\.
::

::gatha1
Kaṇiṭṭhassātha bhātussa, jayabāhussa bhūbhujo;
::

::gathalast
Ādipādapadaṃ datvā, raṭṭhaṃ cā’dāsi rohaṇaṃ.
::

::hangnum
13\.
::

::gatha1
Ṭhānantarāni sabbesa-mamaccānaṃ yathārahaṃ;
::

::gathalast
Datvā rajje yathāñāyaṃ, karaṃ yojesi gaṇhituṃ.
::

::hangnum
14\.
::

::gatha1
Cirassaṃ parihīnaṃ so, dayāvāso mahīpati;
::

::gathalast
Pavattesi yathādhammaṃ, ṭhitadhammo vinicchayaṃ.
::

::hangnum
15\.
::

::gatha1
Evaṃ samuddhaṭāneka, ripukaṇṭakasañcaye;
::

::gathalast
Niccaṃ rajjaṃ pasāsente, laṅkaṃsammānarissare.
::

::hangnum
16\.
::

::gatha1
Chattaggāhakanātho ca, dhammagehakanāyako;
::

::gathalast
Tatheva seṭṭhinātho ca, iccete bhātaro tayo.
::

::hangnum
17\.
::

::gatha1
Rañño virodhitaṃ yātā, phalātā jampudīpakaṃ;
::

::gathalast
Laṅkaṃ vīsatime vasse, ekenūne samotaruṃ.
::

::hangnum
18\.
::

::gatha1
Te sabbe rohaṇaṃ raṭṭhaṃ, sabbaṃ malayamaṇḍalaṃ;
::

::gathalast
Sabbaṃ dakkhiṇapassañca, sahasā parivattayuṃ.
::

::hangnum
19\.
::

::gatha1
Nipuṇo rohaṇaṃ gantvā, tathā malayamaṇḍalaṃ;
::

::gathalast
Nighātento bahū tattha, tattha paccatthike jane.
::

::hangnum
20\.
::

::gatha1
Sammāvupasametvā taṃ, ṭhapetvā sacive tahiṃ;
::

::gathalast
Dakkhiṇo dakkhiṇaṃ desaṃ, sayaṃ gantvā mahabbalo.
::

::hangnum
21\.
::

::gatha1
Pesetvā samaṇībhātu-vaṃsajaṃ sacivaṃ tadā;
::

::gathalast
Gāhetvā samareghore, vīro te sakaverino.
::

::hangnum
22\.
::

::gatha1
Samāropiyasūlamhi, laṅkaṃ vigatakaṇṭakaṃ;
::

::gathalast
Kāretvāna nirātaṅkaṃ, pulatthipuramāgami.
::

::hangnum
23\.
::

::gatha1
Vasantī {pb:M:0.0361} coḷavisaye, jagatipālarājinī;
::

::gathalast
Coḷahatthā pamuñcitvā, saddhiṃ dhītu kumāriyā.
::

::hangnum
24\.
::

::gatha1
Līlāvatyābhidhānāya, nāvāmāruyha vegasā;
::

::gathalast
Laṃkādīpamhi otiṇṇā, passi laṃkissaraṃ tadā.
::

::hangnum
25\.
::

::gatha1
Sutvā vaṃsakkamaṃ tassā, so ñatvā suddhavaṃsataṃ;
::

::gathalast
Līlāvatiṃ mahisitte, abhisiñci narissaro.
::

::hangnum
26\.
::

::gatha1
Sā taṃ paṭicca rājānaṃ, mahesī dhītaraṃ labhi;
::

::gathalast
Nāmaṃ yasodharāti’ssā, akāsi dharaṇī pati.
::

::hangnum
27\.
::

::gatha1
Merukandararaṭṭhena, saddhiṃ rājā sadhītaraṃ;
::

::gathalast
Vīravammassa pādāsi, sā labhi dhītaro duve.
::

::hangnum
28\.
::

::gatha1
Samānanāmikā jeṭṭhā, sā mātā mahiyā ahu;
::

::gathalast
Sugalā nāmikā āsi, tāsu dvīsu kaṇiṭṭhikā.
::

::hangnum
29\.
::

::gatha1
Kāliṅgadharaṇīpāla-vaṃsajaṃ cārudassanaṃ;
::

::gathalast
Tilokasundaraṃ nāma, sukumāraṃ kumārikaṃ.
::

::hangnum
30\.
::

::gatha1
Kāliṅgaraṭṭhato rājā, āṇāpetvā ciraṭṭhitiṃ;
::

::gathalast
Nijavaṃsassa icchanto, mahesitte’bhi secayi.
::

::hangnum
31\.
::

::gatha1
Subhaddā ca sumittā ca, lokanāthavhayāpi ca;
::

::gathalast
Ratanāvalī rūpavatī, itimā pañca dhītaro.
::

::hangnum
32\.
::

::gatha1
Puttaṃ vikkamabāhuñca, sā labhī dhaññalakkhaṇaṃ;
::

::gathalast
Sampattā sā pajavuddhiṃ, haranti rājino mataṃ.
::

::hangnum
33\.
::

::gatha1
Itthāgāresu sesesu, vītā samakulaṅganā;
::

::gathalast
Gabbho jātumahīpālaṃ, taṃ paṭicca na saṇṭhahi.
::

::hangnum
34\.
::

::gatha1
Athekadivasaṃ rājā, amaccagaṇamajjhago;
::

::gathalast
Pilokiyaṭhibhā sabbā, dhītaro paṭipāṭiyā.
::

::hangnum
35\.
::

::gatha1
Dhītu navamavasesānaṃ, ṭhapetvā ratanāvaliṃ;
::

::gathalast
Dhaññalakkhaṇasampanna-puttassuppattisucakaṃ.
::

::hangnum
36\.
::

::gatha1
Lakkhaṇaṃ lakkhaṇaññū so, apassaṃ pemacegavā;
::

::gathalast
Ratanāvalimāhūya, tassā muddhani cumbiya.
::

::hangnum
37\.
::

::gatha1
Tejoguṇehi {pb:M:0.0362} cāgehi, dhiyā sūrattanena ca;
::

::gathalast
Bhūte ca bhāvino ceva, sabbe bhūpe’tisāyino.
::

::hangnum
38\.
::

::gatha1
Niccaṃ laṅkaṃ nirāsaṅka-mekacchattakameva ca;
::

::gathalast
Pavidhātuṃ samatthassa, sammāsāsanatāyino.
::

::hangnum
39\.
::

::gatha1
Sobhanānekavattassa, imissā kucchihessati;
::

::gathalast
Puttassuppattiṭhānanti, muduto so samabravi.
::

::hangnum
40\.
::

::gatha1
Yāvantassāpikhocoḷa-mahīpālassa nekaso;
::

::gathalast
Kulābhimānī rājā so, adatvāna kaṇīyasiṃ.
::

::hangnum
41\.
::

::gatha1
Āṇāpetvā paṇḍurājaṃ, visuddhatvayasambhavaṃ;
::

::gathalast
Anujaṃ rājiniṃ vassa, mittavhayamadāsiso.
::

::hangnum
42\.
::

::gatha1
Sāmāṇabharaṇaṃ kitti, sirī meghābhidhānakaṃ;
::

::gathalast
Sirivallabhanāmañca, janesi tanaye tayo.
::

::hangnum
43\.
::

::gatha1
Subhadda vīrabāhussa, sumittaṃ jayabāhuno;
::

::gathalast
Mahatā parihārena, pādāsi dharaṇī pati.
::

::hangnum
44\.
::

::gatha1
Adāsi māṇābharaṇe, dhītaraṃ ratanāvaliṃ;
::

::gathalast
Lokanāthavhayaṃ kitti sirimeghassa’dāsiso.
::

::hangnum
45\.
::

::gatha1
Rūpatyabhidhānāya, dhītuyo paratāyahi;
::

::gathalast
Sarīrivallabhasādā, sugalavha kumārikaṃ.
::

::hangnum
46\.
::

::gatha1
Madhukaṇṇavabhīmarāja, balakkāra sanāmake;
::

::gathalast
Mahesī bandhaverāja-putte sīhapurāgate.
::

::hangnum
47\.
::

::gatha1
Passitvāna pahīpālo, tadā sañjātapītiko;
::

::gathalast
Tesaṃ pādāsi paccekaṃ, vuttiṃ so anurūpakaṃ.
::

::hangnum
48\.
::

::gatha1
Te sabbe laddhasakkāra sammānādharaṇīpatiṃ;
::

::gathalast
Ārādhayantā sasataṃ, nivasiṃsu yathāruciṃ.
::

::hangnum
49\.
::

::gatha1
Etesaṃ rājaputtānaṃ, sundarivhaṃ kaṇiṭṭhakaṃ;
::

::gathalast
Adā vikkamabāhussa, nijavaṃsaṭhitaṭṭhiko.
::

::hangnum
50\.
::

::gatha1
Bhiyyo {pb:M:0.0363} vikkamabāhussa, tato līlāvatiṃ satiṃ;
::

::gathalast
Saha bhogena pādāsi, tadā bandhu hiterato.
::

::hangnum
51\.
::

::gatha1
Vidhāya evaṃ sajane janindo;
::

::gatha2
Nissesato bhogasamappito;
::

::gatha3
Dayāparo ñātijanātamatthaṃ;
::

::gathalast
Samācarī nītipathānurūpaṃ.
::

::centre
Sujanappasādasaṃvegatthāya kate mahāvaṃse
::

::centre
Saṃgahakaraṇo nāma
::

::centre
Sattapaññāsatimo paricchedo
::

### Aṭṭhapaññāsatima pariccheda

#### Lokasāsana saṃgahakaraṇo

::hangnum
1\.
::

::gatha1
Vicinitvā kulīne so, jane sabbe samādiya;
::

::gathalast
Sakārakkhāya yojesi, yathācāraṃ mahīpati.
::

::hangnum
2\.
::

::gatha1
Uccaṃ pulatthinagare, pākāraṃ kārayī thiraṃ;
::

::gathalast
Nekagopurasaṃyuttaṃ, yudhākammasurañjitaṃ.
::

::hangnum
3\.
::

::gatha1
Samantāyatavitthiṇṇa-gambhīraparikhāyutaṃ;
::

::gathalast
Uccapatthaṇḍilopetaṃ, duppadhaṃsamarātihi.
::

::hangnum
4\.
::

::gatha1
Upasampadakammassa, gaṇapūrakabhikkhūnaṃ;
::

::gathalast
Appahonekabhāvena, sāsanaṭhitimānaso.
::

::hangnum
5\.
::

::gatha1
Anuruddhanarindassa, sahāyassātha santikaṃ;
::

::gathalast
Rāmaññavisayaṃ dūte, pesetvā sahapābhate.
::

::hangnum
6\.
::

::gatha1
Tato āṇāpayitvāna, piṭakattayapārage;
::

::gathalast
So sīlādiguṇāvāse, bhikkhavo therasammate.
::

::hangnum
7\.
::

::gatha1
Te uḷārāhi pūjāhi, pūjayitvā narissaro;
::

::gathalast
Pabbajjā upasampatti, kārayitvā anekaso.
::

::hangnum
8\.
::

::gatha1
Piṭakattayañca bahuso, kathāpetvā savaṇṇanaṃ;
::

::gathalast
Laṅkāyo’sakkamānaṃ so, jotayī jinasāsanaṃ.
::

::hangnum
9\.
::

::gatha1
Putatthinagarassanto{pb:M:0.0364}, padesasmiṃ tahiṃ tahiṃ;
::

::gathalast
Vihāre kārayitvāna, bahuke sumanohare.
::

::hangnum
10\.
::

::gatha1
Bhikkhavo tattha vāsetvā, nikāyattayavāsino;
::

::gathalast
Paccayehi uḷārehi, santappesi catūhipi.
::

::hangnum
11\.
::

::gatha1
Phalikatthambhakacāru-pākāraparikhāyutaṃ;
::

::gathalast
Pañcabhūmakapāsāda-pavare no’pasobhitaṃ.
::

::hangnum
12\.
::

::gatha1
Samasantā vāsapantīhi, subhāhi suvirājitaṃ;
::

::gathalast
Nirakiṇṇamasambādha varabhāsura gopuraṃ.
::

::hangnum
13\.
::

::gatha1
Vihāraṃ kārayitvāna, vatthuttayaparāyano;
::

::gathalast
Nikāyattayavāsissa, bhikkhusaṅghassa’dāsiso.
::

::hangnum
14\.
::

::gatha1
Saṅghassa pākavaṭṭatthaṃ, raṭṭhaṃ datvā’ḷisārakaṃ;
::

::gathalast
Sakalaṃ sannivāsīhi, nettikehi saheva so.
::

::hangnum
15\.
::

::gatha1
Nekasatānibhikkhūnaṃ, vāsayitvāna tattha so;
::

::gathalast
Satataṃ sampavattesi, uḷāraṃ catupaccayaṃ.
::

::hangnum
16\.
::

::gatha1
Dāṭṭhādhātugharaṃcāru, kārayitvā mahārahaṃ;
::

::gathalast
Dāṭhādhātussa niccaṃ so, mahāmahamakārayi.
::

::hangnum
17\.
::

::gatha1
Gaṇasaṅgaṇikā’peto, potthakaṃ dhammasaṅgaṇiṃ;
::

::gathalast
Parivattesi sopāto, sundare dhammamandire.
::

::hangnum
18\.
::

::gatha1
Naccādigandhamālādi-nekapūjampavattiya;
::

::gathalast
Sīrena saddhāsambandho, sambuddhamabhivandati.
::

::hangnum
19\.
::

::gatha1
Jambudīpāgate cāga, sūro so bhuvirisūrayo;
::

::gathalast
Tappesi dhanadānena, dāniyeneka so vibhū.
::

::hangnum
20\.
::

::gatha1
Saddhammakathikānaṃ so, pūjā katvāna nekaso;
::

::gathalast
Desāpesica saddhammaṃ, sadādhammaguṇe rato.
::

::hangnum
21\.
::

::gatha1
Tikkhattuṃ so tulābhāra-dānaṃ dinesu dāpayi;
::

::gathalast
Uposathaṃ vopavasi, suvisuddhamuposathe.
::

::hangnum
22\.
::

::gatha1
Adā daṇḍissaraṃ dāna-manusaṃvaccharaṃ vibhū;
::

::gathalast
Piṭakattayaṃ likhāpetvā, bhikkhusaṅghassa dāpayi.
::

::hangnum
23\.
::

::gatha1
Mahagghamaṇimuttādi-ratanāni {pb:M:0.0365} sapesiya;
::

::gathalast
Jambudīpe mahābodhiṃ-nekakkhattuma pūjayi.
::

::hangnum
24\.
::

::gatha1
Kaṇṇāṭabhūmipālena, coḷaraññā ca pesitā;
::

::gathalast
Dūtāmahantamādāya, paṇṇākāramidhāgatā.
::

::hangnum
25\.
::

::gatha1
Addasaṃsu mahīpālaṃ, tato so tuṭṭhamānaso;
::

::gathalast
Tesaṃ ubhinnaṃ dūtānaṃ, kattabbaṃ sādhukāriya.
::

::hangnum
26\.
::

::gatha1
Tesu ādo’va kaṇṇāṭa-dūtehi saha pesiya;
::

::gathalast
Dūte sakīye kaṇṇāṭa-nikaṭaṃ sārapābhate.
::

::hangnum
27\.
::

::gatha1
Attano visayaṃ patte, coḷo sīhaḷa dūtake;
::

::gathalast
Sahasā kaṇṇanāsāsu, pāpayiṃsu virūpataṃ.
::

::hangnum
28\.
::

::gatha1
Sampattavippakārāke, idhāgantvāna rājino;
::

::gathalast
Kathayiṃsu tadā sabbaṃ, coḷena katamattani.
::

::hangnum
29\.
::

::gatha1
Uddipitābhimāno so, sakalāmaccamajjhago;
::

::gathalast
Avhāya damiḷe dūte, iti coḷassa sandisi.
::

::hangnum
30\.
::

::gatha1
Senaṃ vinā’va ekasmiṃ, dīpe majjhe mahaṇṇave;
::

::gathalast
Bāhābalaparikkhāvā, hotuno dvandayuddhato.
::

::hangnum
31\.
::

::gatha1
Balaṃ sannayha sakalaṃ, rajje tuyhaṃ mamā’tha vā;
::

::gathalast
Tavā’bhimata dosamhi, saṅgāmo vā karīyataṃ.
::

::hangnum
32\.
::

::gatha1
Mayā vuttakkameneva, vattabbo vo janādhipo;
::

::gathalast
Iti vatvāna te dūte, itthalaṅkāra maṇḍite.
::

::hangnum
33\.
::

::gatha1
Vissajjiya lahuṃcoḷa-mahīpālassa santikaṃ;
::

::gathalast
Tato senaṅgamādāya, anurādha puraṃ gami.
::

::hangnum
34\.
::

::gatha1
Mattikāvāṭatitthe ca, mahātitthe ca pesayī;
::

::gathalast
Coḷaraṭṭhaṃ’va gantvāna, yujjhituṃ dve camūpati.
::

::hangnum
35\.
::

::gatha1
Sajjantesu camūpesu, nāvāpātheyyakāni ca;
::

::gathalast
Yuddhatthāya balaṃ coḷa-raṭṭhapesanakāraṇā.
::

::hangnum
36\.
::

::gatha1
Tadā tiṃsatime vasse, veḷakkārasanāmakā;
::

::gathalast
Balakāyā tahiṃgantu-manicchantā virodhino.
::

::hangnum
37\.
::

::gatha1
Māretvāna ubho senā-nāthe mattagajāviya;
::

::gathalast
Samantato vilumpiṃsu, pulatthipuramuddhatā.
::

::hangnum
38\.
::

::gatha1
Puttehi {pb:M:0.0366} tīhi sahitaṃ, rājino ca kaṇīyasiṃ;
::

::gathalast
Gaṇitvā sahasā rāja-pāsādaṃ cāpi jhāpayuṃ.
::

::hangnum
39\.
::

::gatha1
Rājā nikkhamma khippaṃ so, gantvā dakkhiṇapassakaṃ;
::

::gathalast
Sele vātagirivhasmiṃ, sāraṃ bhaṇḍaṃ ṭhapāpiya.
::

::hangnum
40\.
::

::gatha1
Vīrabāhuparājena, sīhavikkamasālinā;
::

::gathalast
Mahatā ca baloghena, samantā parivārito.
::

::hangnum
41\.
::

::gatha1
Pulatthipuramāgamma, vattento dāruṇaṃ raṇaṃ;
::

::gathalast
Palāpesi khaṇeneva, balakāye samāgate.
::

::hangnum
42\.
::

::gatha1
Māritāna camūpāna-maṭṭhisaṅghāṭadhiṭṭhitaṃ;
::

::gathalast
Parikkhipitvā citakaṃ, veribhūte balādhipe.
::

::hangnum
43\.
::

::gatha1
Bandhayitvāna khāṇumhi, pacchā bāhaṃ subandhanaṃ;
::

::gathalast
Parito vipphurantīhi, aggijālāhi jhāpayi.
::

::hangnum
44\.
::

::gatha1
Ghātetvā tattha mānītaṃ, gāmāni dharaṇīpati;
::

::gathalast
Akāsi laṅkāvasudhaṃ, sabbathā vītakaṇṭakaṃ.
::

::hangnum
45\.
::

::gatha1
Yujjhituṃ saha coḷena, rājā attakatāvadhiṃ;
::

::gathalast
Anatikkamma so pañca-cattālīsamhi vacchare.
::

::hangnum
46\.
::

::gatha1
Sannaddhaṃ balamādāya, gantvā sāgarapaṭṭanaṃ;
::

::gathalast
Tassābhigamanaṃ passaṃ, kañcikālaṃ tahiṃ vasaṃ.
::

::hangnum
47\.
::

::gatha1
Anāgatattā coḷassa, tassa dūte vissajjiya;
::

::gathalast
Punāgantvā vasīrājā, pulatthinagare ciraṃ.
::

::hangnum
48\.
::

::gatha1
Mahāheḷi sareharu, mahādattikanāmikā;
::

::gathalast
Kaṭunnarūpaṇḍavāpī, kallagallika nāmikā.
::

::hangnum
49\.
::

::gatha1
Eraṇḍegallavāpī ca, dīghavatthukavāpikā;
::

::gathalast
Maṇḍavāṭakavāpī, ca, kittaggabodhipabbatā.
::

::hangnum
50\.
::

::gatha1
Valāhassa mahādāru, gallakumbhīlasobbhakā;
::

::gathalast
Pattapāsāṇavāpī ca, vāpī ca kāṇanāmikā.
::

::hangnum
51\.
::

::gatha1
Etā caññā ca so chinna-mariyādā vāpiyo bahū;
::

::gathalast
Bandhāpesi sadādīna-satte baddha hitāsayo.
::

::hangnum
52\.
::

::gatha1
Bhūmindo {pb:M:0.0367} kandarā-gaṅgā-nadīsu ca tahiṃ tahiṃ;
::

::gathalast
Subhikkhaṃ kārayī raṭṭhaṃ, bandhetvā’varaṇāni so.
::

::hangnum
53\.
::

::gatha1
Vihārā’bhayacāritta-bhediniṃ mahisaṃsaka;
::

::gathalast
Parihāre sabbasocchijja-gāhayitvā galamhi taṃ.
::

::hangnum
54\.
::

::gatha1
Purambhā bahi kāretvā, mahāsaṅghaṃ khamāpiya;
::

::gathalast
Pakāsesi ca lokassa, saṅghagāravamattano.
::

::hangnum
56\.
::

::gatha1
Mahāgāme nikāyānaṃ, titaye coḷanāsite;
::

::gathalast
Dhātugabbhe ca bandhesi, thūpārāmadvaye’pi ca.
::

::hangnum
57\.
::

::gatha1
Mātuyā’ḷāhaṇaṭhāne, tatheva pitunopi ca;
::

::gathalast
Akā pañca mahāvāse, tathā budalaviṭṭhiyaṃ.
::

::hangnum
58\.
::

::gatha1
Paṇḍavāpī ca pāṭhīno, rakkhacetiyapabbato;
::

::gathalast
Tatheva maṇḍalagiri-madhutthalavihārako.
::

::hangnum
59\.
::

::gatha1
Uruvelavhayo deva-nagare ca vihārako;
::

::gathalast
Mahiyaṅgaṇavihāro ca, sītalaggāmaleṇakaṃ.
::

::hangnum
60\.
::

::gatha1
Jambukolavihāro ca, tatheva girikaṇḍako;
::

::gathalast
Kurundiyavihāro ca, jambukolakaleṇakaṃ.
::

::hangnum
61\.
::

::gatha1
Bhallātakavihāro ca, tatheva paragāmako;
::

::gathalast
Kāsagallavhayo canda-girivhaya vihārako.
::

::hangnum
62\.
::

::gatha1
Velagāmavihāro ca, mahāsenavhagāmako;
::

::gathalast
Vihāro cā’nurādhamhi, pure bodhigharaṃ tathā.
::

::hangnum
63\.
::

::gatha1
Iccevamādayoneke, vihāre ca bahū vibhū;
::

::gathalast
Paṭisaṅkharijiṇṇe so, gāme cā’dā visuṃ visuṃ.
::

::hangnum
64\.
::

::gatha1
Samantakūṭa selatthaṃ, munindapadalañjanaṃ;
::

::gathalast
Paṇamatthāya gacchantā, manussā duggamañjase.
::

::hangnum
65\.
::

::gatha1
Sabbe mā kilamantū’ti, dānavaṭṭāya dāpayi;
::

::gathalast
Sālikkhettādisampannaṃ, gilīmalayanāmakaṃ.
::

::hangnum
66\.
::

::gatha1
Kadalīgāmamagge ca, hūvaraḷañjase tathā;
::

::gathalast
Gāme datvāna paccekaṃ, sālāyo cāpi kārayi.
::

::hangnum
67\.
::

::gatha1
Anāgate taṃ bhūpālā, mā gaṇhantū’ti lekhiya;
::

::gathalast
Akkharāni silāthambhe, patiṭṭhāpesi bhūmipo.
::

::hangnum
68\.
::

::gatha1
Gāmaṃ {pb:M:0.0368} antaraviṭṭhiñca, tathā saṅghāṭagāmakaṃ;
::

::gathalast
Sirimaṇḍagalārāmañca, adāso lābhavāsinaṃ.
::

::hangnum
69\.
::

::gatha1
Vanajīvakabhikkhūna-madā so catupaccaye;
::

::gathalast
Bandhūnampi ca so tesaṃ, bhogagāme padāpayi.
::

::hangnum
70\.
::

::gatha1
Pāvāraggikapallāni, vividhe osadhepi ca;
::

::gathalast
Sīte utumhi bahuso, bhikkhusaṅghassa dāpayi.
::

::hangnum
71\.
::

::gatha1
Adā sabbaparikkhāre, parikkhāre tathāttha so;
::

::gathalast
Nekavāresu sakkaccaṃ, bhikkhusaṅghassa buddhimā.
::

::hangnum
72\.
::

::gatha1
Saṅghassa pākavaṭṭatthaṃ, bhikkhūnaṃ lābhavāsinaṃ;
::

::gathalast
Veyyāvaccakarānañca, pūjetuṃ cetiyādikaṃ.
::

::hangnum
73\.
::

::gatha1
Padinnā pubbarājūhi, ye gāmā rohaṇe bahū;
::

::gathalast
Tepi sabbe anūne so, yathāpubbaṃ ṭhapesi ca.
::

::hangnum
74\.
::

::gatha1
Adāsi piṭhasappīna-musabhe balino bahi;
::

::gathalast
Bhattaṃ cā’dāsi so kāka soṇādīnaṃ dayāparo.
::

::hangnum
75\.
::

::gatha1
Adāsinekatā veyya-kārakānaṃ mahākavī;
::

::gathalast
Saddhiṃ paveṇigāmehi, vittajātamanappakaṃ.
::

::hangnum
76\.
::

::gatha1
Rājāmaccādiputtānaṃ, siloke racite suṇaṃ;
::

::gathalast
Yathānurūpaṃ pādāsi, dhanaṃ tesaṃ kavissaro.
::

::hangnum
77\.
::

::gatha1
Andhānaṃ paṅgulānañca, gāme cā’dā visuṃ visuṃ;
::

::gathalast
Nānādevakulānañca, dinnaṃ pubbaṃ na hāpayi.
::

::hangnum
78\.
::

::gatha1
Patti vo so kulitthīna-manāthānaṃ yathārahaṃ;
::

::gathalast
Vidhavānamadāgāme, bhattaacchādanāni ca.
::

::hangnum
79\.
::

::gatha1
Rājā sīhaḷakā veyya-karaṇe so mahāpati;
::

::gathalast
Aggo sīhaḷakāveyya-kārakānamahosi ca.
::

::hangnum
80\.
::

::gatha1
Subhe baddhādaro baddha guṇavhaya vihārake;
::

::gathalast
Bandhesi uparājā so, cetiyaṃ coḷanāsitaṃ.
::

::hangnum
81\.
::

::gatha1
Muttacāgī tato tassa, vihārapavarassa so;
::

::gathalast
Datvā gāmavare niccaṃ, pūjāyo sampavattayi.
::

::hangnum
82\.
::

::gatha1
Sova tassa vihārassa, upacāravanantike;
::

::gathalast
Bandhāpesi mahāvāpiṃ, thīrībhūtamahodakaṃ.
::

::hangnum
83\.
::

::gatha1
Kappūramūlāyatane{pb:M:0.0369}, rañño dhītā yasodharā;
::

::gathalast
Akāresi thiraṃ rammaṃ, mahantaṃ paṭimāgharaṃ.
::

::hangnum
84\.
::

::gatha1
Selantarasamūhasmiṃ, rājino rājino sakā;
::

::gathalast
Kāresi cārupāsādaṃ, pasādāvahamuggataṃ.
::

::hangnum
85\.
::

::gatha1
Tadā neke ca sacivā, tasso rodhajanāpi ca;
::

::gathalast
Samāciniṃsu puññāni, anekāni anekaso.
::

::hangnum
86\.
::

::gatha1
Evaṃ samanusāsante, laṃkaṃ laṃkā narissare;
::

::gathalast
Uparājā vasaṃnīto, vinīto gheramaccunā.
::

::hangnum
87\.
::

::gatha1
Tassa kattabbakiccāni, sakalāni samāpiya;
::

::gathalast
Jayabāhussoparajjaṃ, bhikkhūnaṃ matiyā adā.
::

::hangnum
88\.
::

::gatha1
Athādipādapadaviṃ, datvā vikkamabāhuno;
::

::gathalast
Gajabāhū’ti vidite, tassa jāte sute tato.
::

::hangnum
89\.
::

::gatha1
Mahāmaccehi mantetvā, rājāputtahitatthiko;
::

::gathalast
Rohaṇaṃ kasiṇaṃ datvā, tahiṃ vāsāya pesayi.
::

::hangnum
90\.
::

::gatha1
Tato so tattha gantvāna, mahānāgahulaṃ puraṃ;
::

::gathalast
Rājadhāniṃ karitvāna, tattha vāsamakappayī.
::

::hangnum
91\.
::

::gatha1
Evaṃ paññāsavassāni’ha vijayabhujo vattayitvāna sammā,
::

::gatha2
Āṇācakkaṃ janindo pyapagatakhalanaṃ esa pañcādhikāni;
::

::gatha3
Vaḍḍhetvā sāsanaṃ taṃ khaladamiḷabhayo paddutañcāpilokaṃ,
::

::gathalast
Saggaṃ lokaṃ sapuññappabhavamuruphalaṃ passituṃ cā’ru roha.
::

::centre
Sujanappasāda saṃvegatthāya kate mahāvaṃse
::

::centre
Lokasāsanasaṃgahakaraṇo nāma
::

::centre
Aṭṭhapaññāsatimo paricchedo
::

### Ekūnasaṭṭhima pariccheda

#### Caturājacariya niddeso

::hangnum
1\.
::

::gatha1
Tadārañño {pb:M:0.0370} nujāmittā, tassa puttā tayo’pi ca;
::

::gathalast
Mahāmaccā cayatayo, tathā yatanavāsino.
::

::hangnum
2\.
::

::gatha1
Tabbete ādipādassa, rohaṇe vasato sato;
::

::gathalast
Anārocāpayitvāna, bhūpālamatasāsanaṃ.
::

::hangnum
3\.
::

::gatha1
Sambhūyamantayitvāna, samānacchandataṃ gatā;
::

::gathalast
Adaṃsu yuvarājassa, laṅkārajjābhisecanaṃ.
::

::hangnum
4\.
::

::gatha1
Oparajje nivesesuṃ, mānabharaṇanāmakaṃ;
::

::gathalast
Kumāraṃ pubbacāritta-maggaṃ laṅghittha te’khilā.
::

::hangnum
5\.
::

::gatha1
Tayo’tha bhātaro sabbe, te māṇabharaṇādayo;
::

::gathalast
Jayabāhumahīpāla-sahitā sahasā tadā.
::

::hangnum
6\.
::

::gatha1
Muttāmaṇippabhūtikaṃ, ratanaṃ sārasammataṃ;
::

::gathalast
Sabbaṃ hatthagataṃ katvā, vāhanañca gajādikaṃ.
::

::hangnum
7\.
::

::gatha1
Sakalaṃ balamādāya, pulatthinagarā tadā;
::

::gathalast
Khippaṃ taṃ vikkamabhujaṃ, gaṇhisāmā’ti nikkhamuṃ.
::

::hangnum
8\.
::

::gatha1
Sutvā pavattiṃ sakalaṃ, imaṃ vikkamabāhuso;
::

::gathalast
Tā tassantimasakkāraṃ, vidhātuṃ handano labhiṃ.
::

::hangnum
9\.
::

::gatha1
Idāni khippaṃ gantvāna, pulatthinagaraṃ tahiṃ,
::

::gathalast
Tā tassāḷāhanaṭṭhāna dassane neva so ahaṃ.
::

::hangnum
10\.
::

::gatha1
Sokabhāraṃ vinodessaṃ, mama ceto gataṃ iti;
::

::gathalast
Katadaḷha vavatthāno, viniggamma tato purā.
::

::hangnum
11\.
::

::gatha1
Pulatthipuramāgacchaṃ, ādipādo’ti sāsaso;
::

::gathalast
Sattaṭṭhasatasaṅkhena, balena parivārito.
::

::hangnum
12\.
::

::gatha1
Antarālapatheyeva, guttahālakamaṇḍale;
::

::gathalast
Gāme pana samukkavhe, disvā senaṅgamāgataṃ.
::

::hangnum
13\.
::

::gatha1
Mahantaṃ {pb:M:0.0371} yuddhasannaddhaṃ, ekavīro bhayātiko;
::

::gathalast
Yujjhitvā te palāpesi, khaṇeneva disodisaṃ.
::

::hangnum
14\.
::

::gatha1
Tayo te bhātaro tattha, sampattāva jayā tato;
::

::gathalast
Abhimānuddhatā khippaṃ, annayha balavāhanaṃ.
::

::hangnum
15\.
::

::gatha1
Ādipādakajambūti, vissutamhi padesake;
::

::gathalast
Saṅgāmesuṃ parājesi, bhiyyo yujjhittha so tayo.
::

::hangnum
16\.
::

::gatha1
Tatiyaṃ kaṭagāmasmiṃ, kāḷavāpyaṃ catutthakaṃ;
::

::gathalast
Pañcamaṃ uddhaṭadvāre, chaṭṭhaṃso paṅkavelake.
::

::hangnum
17\.
::

::gatha1
Tehi yuddhaṃ karitvāna, gahītavijayo sadā;
::

::gathalast
Pulatthipuramāgañci, sahāmacca parijjano.
::

::hangnum
18\.
::

::gatha1
Sacintitakkameneva, passitvāḷāhanaṃ pitu;
::

::gathalast
Vidūritamahāseko, laddhassāso purevasaṃ.
::

::hangnum
19\.
::

::gatha1
Dukkhe sahāya bhūtāna-mattano so yathārahaṃ;
::

::gathalast
Amaccānamadā sabba-bhoge ṭhānantare hi so.
::

::hangnum
20\.
::

::gatha1
Bhaṭānañcāpi sabbesaṃ, sahāyātānamattano;
::

::gathalast
Anurūpamadā vuttiṃ, saraṃ dukkhasahāyataṃ.
::

::hangnum
21\.
::

::gatha1
Māṇābharaṇabhūpopi, saddhiṃ sesehi bhātūhi;
::

::gathalast
Karitvā rohaṇaṃ passaṃ, rohaṇañca sahatthagaṃ.
::

::hangnum
22\.
::

::gatha1
Tato kittisirīmeghe, sadvādasasahassakaṃ;
::

::gathalast
Raṭṭhaṃ datvāna vasituṃ, tahiṃyeva samādisi.
::

::hangnum
23\.
::

::gatha1
Āṇatto bhātarākitti-sirīmegho janādhipo;
::

::gathalast
Gantvā vasi puretattha, mahānāgahulavhaye.
::

::hangnum
24\.
::

::gatha1
Sirīvallabhanāmassa, kumārassāpi cādisi;
::

::gathalast
Desamaṭṭhasahassavhaṃ, datvāna vasituṃ tahiṃ.
::

::hangnum
25\.
::

::gatha1
Tatheva sopi gantvāna, uddhanadvāranāmakaṃ;
::

::gathalast
Gāmaṃ katvā rājadāniṃ, vasanto anusāsitaṃ.
::

::hangnum
26\.
::

::gatha1
Sayañca sahasenāya, gantvā dakkhiṇapassakaṃ;
::

::gathalast
Vīrabāhūti paññāto, puṅkhagāmaṃ samāvasi.
::

::hangnum
27\.
::

::gatha1
Mātā ca tiṇṇaṃ bhātūnaṃ, jayabāhu ca bhūmipo;
::

::gathalast
Nivasiṃsu tadā kitti-sirimeghassa santike.
::

::hangnum
28\.
::

::gatha1
Tato {pb:M:0.0372} saṃvacchare’tīte, te māṇabharaṇādayo;
::

::gathalast
Tenattani kataṃ yuddhe, sabbaṃ vikkamabāhunā.
::

::hangnum
29\.
::

::gatha1
Durārohaṃ mahantaṃ taṃ, parājayatarābhavaṃ;
::

::gathalast
Anussarantabahuso, abhimānasamunnatā.
::

::hangnum
30\.
::

::gatha1
Muddhābhisittarājūna-mekākīrājaraṭṭhakaṃ;
::

::gathalast
Vināyamabhisekena, kathaṃ nāmānubhossati.
::

::hangnum
31\.
::

::gatha1
Iti issā parattañca, yātā saṅgayhasāvake;
::

::gathalast
Bhiyyo sambhūyasaṅgāma-karaṇatthāya nikkhamuṃ.
::

::hangnum
32\.
::

::gatha1
Sutvā tamatthaṃ dūtehi, so vikkamabhujopi ca;
::

::gathalast
Agā tesaṃva visayaṃ, mahāsenāpurakkhato.
::

::hangnum
33\.
::

::gatha1
Dese dakkhiṇake bodhi-senapabbatagāmake;
::

::gathalast
Yujjhitvā te parājesi, tayo vikkamabāhuso.
::

::hangnum
34\.
::

::gatha1
Ripavo dāni me sabbe, ummūlessāmahaṃ iti;
::

::gathalast
Palāyante nubandhittha, padānupadikaṃ’va te.
::

::hangnum
35\.
::

::gatha1
Te ca duggaṃ palāyiṃsu, pañcayojanaraṭṭhake;
::

::gathalast
Khippaṃ pāvekkhi kalyāṇiṃ, so’pi te gahaṇatthiko.
::

::hangnum
36\.
::

::gatha1
Vīro ariyadesiyo, vīradevoti pākaṭo;
::

::gathalast
Paḷandīpissaro eko, bhūsaṃ sahasiko tadā.
::

::hangnum
37\.
::

::gatha1
Saddhiṃ sūrehi yodhehi, mahātitthamhi otari;
::

::gathalast
Kātuṃ hatthagahaṃ sakkā, laṃkādīpanti cintiya.
::

::hangnum
38\.
::

::gatha1
So vikkamabhujo sutvā, pavattiṃ bhūbhujo tadā;
::

::gathalast
Yāvatā nātra laṃkāyaṃ, laddhogāho bhavissati.
::

::hangnum
39\.
::

::gatha1
Tāva ummūlanīyoti, kalyāṇimhā viniggato;
::

::gathalast
Mahātitthamhi mannāra-nāmakaṃ gāmakaṃ gato.
::

::hangnum
40\.
::

::gatha1
Katvāna vīradevo’pi, saṅgāmaṃ tena rājinā;
::

::gathalast
Anīkaṅgādayo rāja-putte dve bhātaropi ca.
::

::hangnum
41\.
::

::gatha1
Senādhināyakañceva, kittināmappakāsitaṃ;
::

::gathalast
Ghātetvā sahasā vīra-sammate ca bahūjane.
::

::hangnum
42\.
::

::gatha1
Gāhetvā jīvaggāhaṃso, rakkhakañca camūpatiṃ;
::

::gathalast
Sabalaṃ taṃ parājetvā, anubandhi padāpadaṃ.
::

::hangnum
43\.
::

::gatha1
Palāyamāno {pb:M:0.0373} so bhīto, āgantvāna nijaṃ puraṃ;
::

::gathalast
Hatthasāraṃ samādāya, koṭṭhasāraṃ gato lahuṃ.
::

::hangnum
44\.
::

::gatha1
Pacchato pacchato vīra-devo tamanubandhiya;
::

::gathalast
Āgantvāna purevāsaṃ, katipāhaṃ vidhāyaso.
::

::hangnum
45\.
::

::gatha1
Gaṇhituṃ vikkamabhujaṃ, tattheva turitaṃ agā;
::

::gathalast
Pesayitvā sakaṃ sopi, mahantaṃ sakalaṃ balaṃ.
::

::hangnum
46\.
::

::gatha1
Yujjhāpetvāna ghātetvā, gāme antaraviṭṭhike;
::

::gathalast
Mahākaddamaduggamhi, vīradevaṃ mahabbalo.
::

::hangnum
47\.
::

::gatha1
Abhisekaṃ vināyeva, pulatthi nagare vasaṃ;
::

::gathalast
Akāsi rājaraṭṭhassa, pasāsanavidhiṃ vibhū.
::

::hangnum
48\.
::

::gatha1
Apanīyaraṇe chandaṃ, bhātaropi tayo tato;
::

::gathalast
Āvasiṃsu yathāpubbaṃ, gantvā raṭṭhaṃ sakaṃ sakaṃ.
::

::hangnum
49\.
::

::gatha1
Caturopi mahīpālā, yatamānā ciraṃ tahiṃ;
::

::gathalast
Ekacchattaṅkitaṃ kātuṃ, neva sakkhiṃsu sabbaso.
::

::hangnum
50\.
::

::gatha1
Anisammakāribhāvena, kulīne parihāpayuṃ;
::

::gathalast
Ṭhapesuñca mahantatte, hīne sābhimate jane.
::

::hangnum
51\.
::

::gatha1
Vaḍḍhitaṃnekadhā sammā, raññā vijayabāhunā;
::

::gathalast
Sāsanañca tathālokaṃ, hāpayiṃsu subuddhino.
::

::hangnum
52\.
::

::gatha1
Kulīnānaṃ manussāna-mabhāvepi ca tādise;
::

::gathalast
Dose vittaṃ tadāyattaṃ, pasayhāvahariṃsu ca.
::

::hangnum
53\.
::

::gatha1
Pīḷetuṃ sakalaṃ loka-muddharantādhikaṃ baliṃ;
::

::gathalast
Ucchūva ucchuyantete, khīṇako sādhanesino.
::

::hangnum
54\.
::

::gatha1
Uddharitvāna buddhādi-santake bhogagāmake;
::

::gathalast
So vikkamabhujo rājā, sevakesu samappayī.
::

::hangnum
55\.
::

::gatha1
Pulatthinagare neka-vihāre dhātumaṇḍite;
::

::gathalast
Sova desantarīyānaṃ, bhaṭānaṃ vasituṃ adā.
::

::hangnum
56\.
::

::gatha1
Saddhehi pattadhātussa, dāṭhādhātuvarassa ca;
::

::gathalast
Pūjanatthāya dinnāni, maṇimuttādikāni ca.
::

::hangnum
57\.
::

::gatha1
Candanāgarukappuraṃ, suvaṇṇādimayā bahū;
::

::gathalast
Paṭimāyo ca acchijja, yathākāmaṃ vayaṃ nayī.
::

::hangnum
58\.
::

::gatha1
Sāsanassa {pb:M:0.0374} ca lokassa, kriyamānamupaddavaṃ;
::

::gathalast
Passantā bahuso tasmiṃ, tadā nibbannamānasā.
::

::hangnum
59\.
::

::gatha1
Aṭṭhamūlavihāresu, yatayo garusammatā;
::

::gathalast
Paṃsukūlikabhikkhū ca, koṭṭhāsadvayanissitā.
::

::hangnum
60\.
::

::gatha1
Evaṃ titthiyatulyānaṃ, sāsanopaddavaṃ bahuṃ;
::

::gathalast
Karontānaṃ sakā sambhā-payātaṃ pavaraṃ iti.
::

::hangnum
61\.
::

::gatha1
Dāṭhādhātuvaraṃ patta-dhātumādāya rohaṇaṃ;
::

::gathalast
Gantvā vāsamakappesuṃ, phāsuṭhāne tahiṃ tahiṃ.
::

::hangnum
62\.
::

::gatha1
Tatheva phāsuṭhānesu, vippakiṇṇā tahiṃ tahiṃ;
::

::gathalast
Te kulīnā nilīnā’va, hutvā vāsamakappayuṃ.
::

::hangnum
63\.
::

::gatha1
Pakkhadvayamahīpāla-gayhāsīmā suṭhāpitā;
::

::gathalast
Sāmantā aññamaññehi, karonto bahuso raṇaṃ.
::

::hangnum
64\.
::

::gatha1
Susamiddhesu nekesu, gāmesu nigamesu ca;
::

::gathalast
Aggiṃ dentā taḷāke ca, chindantā jalapūrite.
::

::hangnum
65\.
::

::gatha1
Nāsentā sabbathā sabba-mātikāvaraṇāni ca;
::

::gathalast
Chindantā nāḷikerādi, so pakāre ca bhūruhe.
::

::hangnum
66\.
::

::gatha1
Yathā porāṇakaggāma-ṭhānantipi na ñāyate;
::

::gathalast
Vināsesuṃ tathā raṭṭhaṃ, aññamaññavirodhino.
::

::hangnum
67\.
::

::gatha1
Te ca bhūmi patīgāma-vilopaṃ patthamosanaṃ;
::

::gathalast
Kārentā nijacārehi, ācaruṃ lokupaddavaṃ.
::

::hangnum
68\.
::

::gatha1
Kulīnānaṃ manussānaṃ, dāsakammakarāpi ca;
::

::gathalast
Sasāmino’ti vattantā, nissaṅkā vītabhītikā.
::

::hangnum
69\.
::

::gatha1
Hutvā yudhīyā rājūnaṃ, abbhantarapavattino;
::

::gathalast
Balavantatarā jātā, laddhaṭhānantarā tadā.
::

::hangnum
70\.
::

::gatha1
Janā samantakūṭādi-nekadugganivāsino;
::

::gathalast
Adentā bhūmipālānaṃ, pubbapaṭṭhapitaṃ karaṃ.
::

::hangnum
71\.
::

::gatha1
Rājāṇamagaṇentā te, gatā dāmarikattanaṃ;
::

::gathalast
Sakaṃ sakaṃ’va visaya-māvasiṃsu samuddhatā.
::

::hangnum
72\.
::

::gatha1
Anatthe nicitā nāma, parivattanti sabbatā;
::

::gathalast
Iti vattabba taṃyeva, yātaṃ laṅkātalaṃ tadā.
::

::hangnum
73\.
::

::gatha1
Evaṃ {pb:M:0.0375} gāmakabhojakā viya bhusaṃtejo vihīnā sadā;
::

::gathalast
Accantaṃ byasanāti sattahadayā rājābhimānujjhitā.
::

::hangnum
74\.
::

::gatha1
Niccaṃ attaparatthasiddhividhurāsaṅgā vihīnāsayā;
::

::gathalast
Sabbe te vihariṃsu bhūmipatayo cārittamaggātigā.
::

::centre
Sujanappasādasaṃvegatthāya kate mahāvaṃse
::

::centre
Caturājacariyaniddeso nāma
::

::centre
Ekūnasaṭṭhimo paricchedo.
::

### Saṭṭhima pariccheda

#### Kumārodayo

::hangnum
1\.
::

::gatha1
Rohaṇe nivasitthā’va, jayabāhumahīpati;
::

::gathalast
Mittāvhā rājinī ceva, tadā kālamakaṃsu te.
::

::hangnum
2\.
::

::gatha1
Sirīvallabhajāyā’tha, janesi sugalā duve;
::

::gathalast
Māṇabharaṇakaṃ puttaṃ, puttiṃ līlāvatimpi ca.
::

::hangnum
3\.
::

::gatha1
Māṇābharaṇabhūpāla-devī’pi ratanāvalī;
::

::gathalast
Mittaṃ pabhāvatiñcāpi, alabhī dhītaro duve.
::

::hangnum
4\.
::

::gatha1
Passantassa ubho tāyo, dhītaro vīrabāhuno;
::

::gathalast
Tadā mahādipādassa, evaṃ āsi vitakkitaṃ.
::

::hangnum
5\.
::

::gatha1
Lokābhisammate sabba-bhūpālanvayamuddhani;
::

::gathalast
Visuddhe somavaṃsamhi, abhijātā mayaṃ pana.
::

::hangnum
6\.
::

::gatha1
Pihanīyatarākārā, sabbasattisamunnatā;
::

::gathalast
Nānāvijjāsu nipuṇā, hatthiassādisukkhamā.
::

::hangnum
7\.
::

::gatha1
Tathā pekākinā ve’te, tayo vikkamabāhunā;
::

::gathalast
Parājayaṃ paribhavaṃ, pāpitā bahuso raṇe.
::

::hangnum
8\.
::

::gatha1
Sūnuno susamatthassa, visodhetu mimaṃ malaṃ;
::

::gathalast
Na dissate pātubhāvo, aho no appapuññatā.
::

::hangnum
9\.
::

::gatha1
Janavādakiliṭṭhena{pb:M:0.0376}, rājattenāpi kiṃ mama;
::

::gathalast
Idāni visayāsaṅgaṃ, hitvā kalyāṇakammasu.
::

::hangnum
10\.
::

::gatha1
Appamattassa satataṃ, netabbā vāsarā’iti;
::

::gathalast
Niyyātetvā amaccānaṃ, sabbaṃ rajjavicāraṇaṃ.
::

::hangnum
11\.
::

::gatha1
Tahiṃ satta’ṭṭhamāsañhi, vasaṃ rattiyamekadā;
::

::gathalast
Devarājaghareseyyaṃ, kappesi sīlasaṃyato.
::

::hangnum
12\.
::

::gatha1
Tato paccūsakālamhi, devaputtaṃ mahiddhikaṃ;
::

::gathalast
Vicittavatthābharaṇaṃ, gandhamālāvibhūsitaṃ.
::

::hangnum
13\.
::

::gatha1
Uḷāratararūpena, dehobhāsena attano;
::

::gathalast
Obhāsentaṃ asesā’sā, sūriyañca na bhuggataṃ.
::

::hangnum
14\.
::

::gatha1
Vadantaṃ supine evaṃ, adakkhi daraṇīpati;
::

::gathalast
Pasīdassu mahābhāga, pitobhava mahipati.
::

::hangnum
15\.
::

::gatha1
Dhaññalakkhaṇasampanno, icchitatthassasādhako;
::

::gathalast
Vinīto lokakuhara-byāpitejo parakkamo.
::

::hangnum
16\.
::

::gatha1
Āṇabalayasokitti-bhāsuro sagguṇākaro;
::

::gathalast
Lokasāsanasaṃvuddhi-karo puttavaro tava.
::

::hangnum
17\.
::

::gatha1
Labbhīssate mahārāja, na cirasseva sampati;
::

::gathalast
Puttadārādhivutthaṃ taṃ, puraṃ khippaṃ payāhīti.
::

::hangnum
18\.
::

::gatha1
Pabujjhitvāna sañjāta-pītivegotha rattiyā;
::

::gathalast
Vibhātāya tatopoṅkha-gāmaṃ gañchinaruttamo.
::

::hangnum
19\.
::

::gatha1
Yathā diṭṭhappakārantaṃ, kathesi supinaṃ subhaṃ;
::

::gathalast
Mahesī pamukhānaṃ so, amaccānaṃ mahīpati.
::

::hangnum
20\.
::

::gatha1
Saddhiṃ mahesiyā tattha, patthento puttamuttamaṃ;
::

::gathalast
Cintonto dānasīlādiṃ, subhaṃ nānappakārakaṃ.
::

::hangnum
21\.
::

::gatha1
Athekadivasaṃkāle, paccūse supine pana;
::

::gathalast
Sabbalakkhaṇasampannaṃ, sabbasetaṃ manoharaṃ.
::

::hangnum
22\.
::

::gatha1
Dantīpotavaraṃ dantaṃ, kaṇṇe gaṇiyapemato;
::

::gathalast
Pavisantamivattānaṃ, seyyāgabbhaṃ mahesiyā.
::

::hangnum
23\.
::

::gatha1
Sampassiya pabujjhitvā, uṭṭhāya sayanāvarā;
::

::gathalast
Sañjātapītipāmojja-vegapīṇitamānaso.
::

::hangnum
24\.
::

::gatha1
Tāyaṃ {pb:M:0.0377} velāyamedāsu-seyyāgabbhaṃ mahesiyā;
::

::gathalast
Pavissasupinaṃ tassā, yathādiṭṭhaṃ pakāsayī.
::

::hangnum
25\.
::

::gatha1
Ahampi tādisaṃ hatthi-potakaṃ sayanaṃ mama;
::

::gathalast
Padakkhiṇaṃ karitvāna, ṭhitaṃ soṇḍe samādiya.
::

::hangnum
26\.
::

::gatha1
Ākaḍḍhitvāna sayanaṃ, samāropiya pemato;
::

::gathalast
Āliṅgiṃ supinamhīti, devī cāpi tamabravī.
::

::hangnum
27\.
::

::gatha1
Ubho te aññamaññassa, diṭṭhamevaṃ pakāsiya;
::

::gathalast
Uṭṭhāpesuṃ pahaṭṭhāva, vītaniddāruṇaṃ tadā.
::

::hangnum
28\.
::

::gatha1
Tato pāto upaṭṭhātu, mupayātaṃ purohitaṃ;
::

::gathalast
Nemittake ca pucchiṃsu, sunitvā te pamoditā.
::

::hangnum
29\.
::

::gatha1
Na cirasseva puttassa, dhaññalakkhaṇasālino;
::

::gathalast
Uppattiyā avassaṃ’va, bhavaṃtabbanti kittayuṃ.
::

::hangnum
30\.
::

::gatha1
Taṃ suṇitvā amaccā ca, tathā nagaravāsino;
::

::gathalast
Avindiṃsu janindo ca, sabbepīti mahussavaṃ.
::

::hangnum
31\.
::

::gatha1
Tato paṭṭhāya sotthānaṃ, patthayaṃ patthivobhusaṃ;
::

::gathalast
Bhikkhusaṅghena bahuso, bhaṇāpesi parittakaṃ.
::

::hangnum
32\.
::

::gatha1
Maṇimuttādikaṃ cittaṃ, mahagghamanuvāsaraṃ;
::

::gathalast
Pariccaji dānamukhe, yācakānamanekaso.
::

::hangnum
33\.
::

::gatha1
Purohitādivippehi, vedavedaṅgaviññūhi;
::

::gathalast
Vattāpesi ca homādi-vidhānaṃ sotthi sammataṃ.
::

::hangnum
34\.
::

::gatha1
Suvinaṭṭhe vihāre ca, dhātugabbhe ca vāpiyo;
::

::gathalast
Jiṇṇā ca paṭisaṅkhattuṃ, yojayī rājakappike.
::

::hangnum
35\.
::

::gatha1
Dinaṃ nayante kalyāṇa-kammene’vaṃ narissare;
::

::gathalast
Na ciraṃ saṇṭhahi gabbha-varo kucchimhi deviyā.
::

::hangnum
36\.
::

::gatha1
Tatovagamma taṃ haṭṭha-pahaṭṭho so narissaro;
::

::gathalast
Mahantaṃ deviyā gabbha-parihāramadāpayi.
::

::hangnum
37\.
::

::gatha1
Paripakkagabbhā devī, kamena janayīsukaṃ;
::

::gathalast
Samaye bhaddanakkhatta-muhuttenabhilakkhite.
::

::hangnum
38\.
::

::gatha1
Suppasannā asesā ca, disāyo taṃkhaṇe ahu;
::

::gathalast
Samīraṇe ca vāsiṃsu, sugandhimudusītalā.
::

::hangnum
39\.
::

::gatha1
Dantīnaṃ {pb:M:0.0378} koñcanādena, hayānaṃ hesitena ca;
::

::gathalast
Rājaṅgaṇaṃ tadājātaṃ, mahākolāhalā kūlaṃ.
::

::hangnum
40\.
::

::gatha1
Accherātisaye evaṃ, pātubhūte anekadhā;
::

::gathalast
Disvā taṃ vimhayappatto, māṇabharaṇabhūpati.
::

::hangnum
41\.
::

::gatha1
Sutvā nijassa puttassa, tadā sañjātasāsanaṃ;
::

::gathalast
Amatenābhisittova, pītipuṇṇamanoratho.
::

::hangnum
42\.
::

::gatha1
Mocāpetvā tadā kārā-ghare baddhe bahūjane;
::

::gathalast
Dānaṃ uḷāraṃ samaṇa-brāhmaṇānaṃ padāpayi.
::

::hangnum
43\.
::

::gatha1
Amaccapamukhā cāpi, janāpuranivāsino;
::

::gathalast
Kadalītoraṇādīhi, rājadhānī manekadhā.
::

::hangnum
44\.
::

::gatha1
Alaṅkaritvā sakalaṃ, sumaṇḍitapasādhitā;
::

::gathalast
Chaṇaṃ mahantaṃ vattesuṃ, katipāhaṃ manoramaṃ.
::

::hangnum
45\.
::

::gatha1
Vede vuttavidhānena, jātakammādikaṃ vidhiṃ;
::

::gathalast
Sabbaṃ samāpayitvāna, kumārassā’vanīpati.
::

::hangnum
46\.
::

::gatha1
Purohitādayo vippe, tato lakkhaṇapāṭhake;
::

::gathalast
Āṇāpetvāna sakkāra-sammānavidhipubbakaṃ.
::

::hangnum
47\.
::

::gatha1
Niyojesi kumārassa, lakkhaṇānaṃ paṭiggahe;
::

::gathalast
Sādhakaṃ sakalaṃ tassa, yatthapādādilakkhaṇaṃ.
::

::hangnum
48\.
::

::gatha1
Upadhāriya mahāmacca-gaṇamajjhagatassa te;
::

::gathalast
Rājino deviyā cāpi, pakāsesuṃ pamoditā.
::

::hangnum
49\.
::

::gatha1
Laṅkādīpaṃ ṭhapetvāna, jambudīpatalampi ca;
::

::gathalast
Ekacchattaṅkitaṃ katvā-nubhottuṃ nipuṇo iti.
::

::hangnum
50\.
::

::gatha1
Te santappiya bhogehi, bhiyyo pucchittha sādaraṃ;
::

::gathalast
Sandissamānaṃ yaṃkiñci, ariṭṭhaṃ atthi natthī’ti.
::

::hangnum
51\.
::

::gatha1
Dīghāyuko kumāro’yaṃ, kiñci paññāyate vata;
::

::gathalast
Janakāriṭṭhayogo’ti, te mahīpatino’bravuṃ.
::

::hangnum
52\.
::

::gatha1
Tassārijanasammaddi-patāpabhujayo gato;
::

::gathalast
So parakkamabāhū’ti, anvatthanāmamaggahī.
::

::hangnum
53\.
::

::gatha1
Kaṇṇave dhamahañceva, annupāsanamaṅgalaṃ;
::

::gathalast
Kārāpiya vidhānaññū, yathāvidhimasesato.
::

::hangnum
54\.
::

::gatha1
Rañño {pb:M:0.0379} vikkamabāhussa, saputtuppattisāsanaṃ;
::

::gathalast
Vattuṃ sadūte pesesi, pulatthinagaraṃ tadā.
::

::hangnum
55\.
::

::gatha1
Tehiso bhāgineyyassa, mahābhāgattanampi ca;
::

::gathalast
Janakāriṭṭhayogañca, sutvā vikkamabāhuso.
::

::hangnum
56\.
::

::gatha1
Dhaññaṃ vijayarājādi-rājamālāya nāyakaṃ;
::

::gathalast
Maṇiṃva bhāsuraṃ mayhaṃ, bhāgineyyaṃ janesiso.
::

::hangnum
57\.
::

::gatha1
Hāni yākācisatataṃ, yathā tassa na hessati;
::

::gathalast
Tathā mamantikeyeva, kumāro ettha vaḍḍhataṃ.
::

::hangnum
58\.
::

::gatha1
Aladdhaṃ labhituṃ lābhaṃ, laddhañca parirakkhituṃ;
::

::gathalast
Sabbathā na samatthoyaṃ, putto gajabāhu mama.
::

::hangnum
59\.
::

::gatha1
Sūrabhāvādiyutto’pi, mahindavhaparosuto;
::

::gathalast
Nihīno mātugottena, na rajjassa raho mama.
::

::hangnum
60\.
::

::gatha1
Ṭhitassa vikkajātena, nekaso sañcitena me;
::

::gathalast
Rajjassa bhāgineyyo’va, kāmaṃ bhāgī bhavissati.
::

::hangnum
61\.
::

::gatha1
Itipesesi dūte so, ānetuṃ taṃ kumārakaṃ;
::

::gathalast
Kumārā bharaṇaṃ datvā, sesaṃ sārañcupāyanaṃ.
::

::hangnum
62\.
::

::gatha1
Sabbaṃ dūtamukhā sutvā, vīrabāhu mahīpati;
::

::gathalast
Tassetaṃ vacanaṃ yuttaṃ, vuttaṃ mehita buddhiyā.
::

::hangnum
63\.
::

::gatha1
Tathāpi ca nijāriṭṭha-paṭikāratthamīdisaṃ;
::

::gathalast
Orasaṃ puttaratanaṃ, pesetuṃ nā’nurūpakaṃ.
::

::hangnum
64\.
::

::gatha1
Kiñca tattha kumāramhi, nīte vikkama bāhuno;
::

::gathalast
Pakkho laddhamahāvāha-balo viya hutāsano.
::

::hangnum
65\.
::

::gatha1
Accunnatena mahatā, tejasā sañjalissati;
::

::gathalast
Hānireva vatamhākaṃ, mahatī hessate bhusaṃ.
::

::hangnum
66\.
::

::gatha1
Iti hatthe gatānaṃ so, dūtānaṃ thanayaṃ sakaṃ;
::

::gathalast
Apesetvā visajjesi, pasādiya manena so.
::

::hangnum
67\.
::

::gatha1
Saputtadārehi {pb:M:0.0380} samaggavāsaṃ,
::

::gatha2
Narādinātho nivasaṃ tahiṃso;
::

::gatha3
Tibbena phuṭṭho mahatāgadena,
::

::gathalast
Rajjena saddhiṃ vijahittha desaṃ.
::

::centre
Sujanappasādasaṃve gatthāya kate mahāvaṃse
::

::centre
Kumārodayo nāma
::

::centre
Saṭṭhimo paricchedo.
::

### Ekasaṭṭhima pariccheda

#### Saṅkhatthalipurābhigamano

::hangnum
1\.
::

::gatha1
Sutvā dve bhātaro aññe, jeṭṭhasso paratiṃsadā;
::

::gathalast
Khippaṃ saraṭṭhā āgamma, kāresuṃ antimaṃ vidhiṃ.
::

::hangnum
2\.
::

::gatha1
Atha kittisirimegho, raṭṭhaṃ jeṭṭhassa bhātuno;
::

::gathalast
Attādhīnaṃ karitvāna, āmantiya kaṇiṭṭhakaṃ.
::

::hangnum
3\.
::

::gatha1
Datvā raṭṭhadvayaṃ aññaṃ, vatthuṃ tattheva ādisi;
::

::gathalast
So’pi jeṭṭhassa bhātussa, vacanaṃ sampaṭicchiya.
::

::hangnum
4\.
::

::gatha1
Samādāya kumārañca, deviñca ratanāvaliṃ;
::

::gathalast
Dhītaro dve ca gantāna, mahā nāmahulaṃ puraṃ.
::

::hangnum
5\.
::

::gatha1
Samaggā nivasaṃ tattha, kumārassa sikhāmahaṃ;
::

::gathalast
Kāretvā parihārena, vaḍḍhesi mahatā sadā.
::

::hangnum
6\.
::

::gatha1
Tato so deviyā jeṭṭhaṃ-dhītaraṃ mittanāmikaṃ;
::

::gathalast
Dātukāmo saputtassa, sahāmaccehi mantayi.
::

::hangnum
7\.
::

::gatha1
Kāliṅganvayasambhūtā, pāyenakhalu bhūmipā;
::

::gathalast
Sāmibhāvaṃ gatā asmiṃ, laṅkādīpamhī bhūyaso.
::

::hangnum
8\.
::

::gatha1
Kāliṅgagotta sambhūta, gajabāhussa dātave;
::

::gathalast
Gūḷarūpena devī’yaṃ, yadi peseyya dhītaraṃ.
::

::hangnum
9\.
::

::gatha1
Bhiyyo {pb:M:0.0381} vivāhasambaddho, balavā so bhavissati;
::

::gathalast
Mayhaṃ eso nirālambo, putto hehīti sabbathā.
::

::hangnum
10\.
::

::gatha1
Tasmā me sunūno esā, dātuṃ yuttā kumārikā;
::

::gathalast
Evaṃ sati vatamhākaṃ, vaḍḍhiye’va siyā ‘‘iti’’.
::

::hangnum
11\.
::

::gatha1
Devīpi sutvā taṃ sabba-mādiccanvaya maṇḍanā;
::

::gathalast
Sabbathā tamanicchanti, idamāha mahīpatiṃ.
::

::hangnum
12\.
::

::gatha1
Ghātetvā sakale yakkhe, kumāro vijayavhayo;
::

::gathalast
Laṃkādīpamimaṃ’kāsi, manussāvāsakaṃ sadā.
::

::hangnum
13\.
::

::gatha1
Tato pabhuti amhākaṃ, ghaṭesuṃ vijayanvayaṃ;
::

::gathalast
Kāliṅgavaṃsajeheva, sambandhaṃ katva pubbakaṃ.
::

::hangnum
14\.
::

::gatha1
Aññabhūpāla sambandho, sutapubbo pinatthino;
::

::gathalast
Somavaṃsa samumbhūte, ṭhapetvā dharaṇissare.
::

::hangnum
15\.
::

::gatha1
Tuyhaṃ jātoti amhākaṃ, sambandho so kathaṃ siyā;
::

::gathalast
Ariyanvaya sambhūta, kumārena sahāmunā.
::

::hangnum
16\.
::

::gatha1
Evaṃ so deviyā tāya, nekaso vārayantiyā;
::

::gathalast
Pasayhasaka putthassa, taṃ kumārimadāpayi.
::

::hangnum
17\.
::

::gatha1
So anekaguṇodāra- bhariyānugato tato;
::

::gathalast
Rañjayanto jane sabbe, janakasantike vasi.
::

::hangnum
18\.
::

::gatha1
Ekavīsatiṃ vassāni, rajjaṃ vikkama bāhuso;
::

::gathalast
Anubhotvā yathākammaṃ, kāyabhedā gato paraṃ.
::

::hangnum
19\.
::

::gatha1
Tato gajabhujo ṭhitaṃ, sampannabalavāhanaṃ;
::

::gathalast
Rajjaṃ hatthagataṃ katvā, pulattinagare vasī.
::

::hangnum
20\.
::

::gatha1
Tato kittisirīmegha, sirīvallabha bhūmipā;
::

::gathalast
Vuttanta metaṃ viññāya, evaṃ samanucintayuṃ.
::

::hangnum
21\.
::

::gatha1
Tassa vikkama bāhussa, vuddhabhāvena nekadhā;
::

::gathalast
Mūlarajjādhipaccaṃ taṃ, ammaṃ nindākaraṃ na hi.
::

::hangnum
22\.
::

::gatha1
Tadatthajassa bālassa, mūlarajjaṃ pasāsano;
::

::gathalast
Upekkhaṇaṃ panamhākaṃ, nevānucchavikaṃ vata.
::

::hangnum
23\.
::

::gatha1
Te soyāva sarajjamhi, baddhamūlo bhavissati;
::

::gathalast
Pasayha tāva taṃ rajjaṃ, vaṭṭati gaṇhituṃ iti.
::

::hangnum
24\.
::

::gatha1
Velakkāra {pb:M:0.0382} balaṃ sabbaṃ, bhindiṃsu dhana dānato;
::

::gathalast
Ṭhapetvā sevake keci, tassabbhantarike tadā.
::

::hangnum
25\.
::

::gatha1
Gajabāhu mahīpāle, virattā raṭṭhavāsino;
::

::gathalast
Ubhinnaṃ rājūnaṃ dūte, pesayuṃ nekaso tato.
::

::hangnum
26\.
::

::gatha1
Rajjaṃ sādhetvā dassāma, ekībhūtā mayaṃ pana;
::

::gathalast
Upatthambhakabhāvo’va, kātabbo kevalaṃ iti.
::

::hangnum
27\.
::

::gatha1
Tato dve bhātukā senaṃ, sakaṃ sannayha vegasā;
::

::gathalast
Ubhato mukhato tassa, raṭṭhamajjhamupāgamuṃ.
::

::hangnum
28\.
::

::gatha1
Pahiṇiṃsu ca te dūte, tato gajabohuvhayo;
::

::gathalast
Bhūmipālo nijāmacce, sannipātiya mantayi.
::

::hangnum
29\.
::

::gatha1
Veḷakkārabalaṃ sabba-mujupaccattikaṃ ahu;
::

::gathalast
Rājāno dve ca no raṭṭhaṃ, saṅgāmatthamupāgatā.
::

::hangnum
30\.
::

::gatha1
Paṭhamaṃ tesu pakkhassa, ekassa balino bhusaṃ;
::

::gathalast
Mukhabhaṅge kate khippaṃ, tato aññe susādhiyā.
::

::hangnum
31\.
::

::gatha1
Iti nicchiya senaṅgaṃ, sabbamādāya attano;
::

::gathalast
Sirivallabharājābhi-mukhaṃ yuddhā’yupāgami.
::

::hangnum
32\.
::

::gatha1
Sirivallabharājāpi, saṅgāma mahibhiṃsanaṃ;
::

::gathalast
Pāto paṭṭhāya sāyanha-kālaṃ yāva pavattayaṃ.
::

::hangnum
33\.
::

::gatha1
Asakkuṇanto’bhibhavaṃ, vidhātuṃ tassa kañcipi;
::

::gathalast
Tatova so nivattitvā, sakaṃ raṭṭhaṃ gato lahuṃ.
::

::hangnum
34\.
::

::gatha1
Gajabāhussagokaṇṇa-sacivena parājito;
::

::gathalast
Agā raṭṭhaṃ sakaṃ kitti-sirimegho’pi bhūpati.
::

::hangnum
35\.
::

::gatha1
Gajabāhunarindopi, saṅgāme tamhi kiñcipi;
::

::gathalast
Parihānimasampatto, punā’gamma purantikaṃ.
::

::hangnum
36\.
::

::gatha1
Balanāthe viniggayha, sāparādhe bahū balī;
::

::gathalast
Raṭṭhaṃ vūpasametvāna, pāvekkhi nagaraṃ sakaṃ.
::

::hangnum
37\.
::

::gatha1
Raṭṭhe sake sakeyeva, tato pabhūti bhūmipā;
::

::gathalast
Aññoññamitte sambandhaṃ, vidhāya vihariṃsu te.
::

::hangnum
38\.
::

::gatha1
Tato parakkamabhujo, dharaṇī pālanandano;
::

::gathalast
Medhāvīnekasippesu, sikkhamāno susādhukaṃ.
::

::hangnum
39\.
::

::gatha1
Vicārakkhamapaññattā{pb:M:0.0383}, kiccā kiccesu nekaso;
::

::gathalast
Accuḷārāsayattā ca, mahābhāgattanena ca.
::

::hangnum
40\.
::

::gatha1
Attano mātubhaginī, sahavāsa sukhamhi ca;
::

::gathalast
Alaggamānasoneka, balākīḷārasesu ca.
::

::hangnum
41\.
::

::gatha1
Sūrabhāvādisaṃyuttā, rājaputtā tu mādisā;
::

::gathalast
Paccante īdise dese, kathaṃ nāma vasissare.
::

::hangnum
42\.
::

::gatha1
Jātadesañca me dāni, yuvarājapabhogiyaṃ;
::

::gathalast
Gamissāmīti niggañchi, tamhā parijanatthito.
::

::hangnum
43\.
::

::gatha1
Kamena santikaṃ saṅkha-nāyakatthalisaññino;
::

::gathalast
Gāmassāgā ahiṃ kitti-sirimegho nisamma taṃ.
::

::hangnum
44\.
::

::gatha1
Abhāvā rajja dāyāda-samānassa’trajassa me;
::

::gathalast
Ekākī’hanti yo citta-santāpo santataṃ gato.
::

::hangnum
45\.
::

::gatha1
Jeṭṭhaṃva bhātaraṃ mayhaṃ, taṃ dehapaṭibimbakaṃ;
::

::gathalast
Daṭṭhuṃ me sattataṃ puññaṃ, mahantamuditaṃtica.
::

::hangnum
46\.
::

::gatha1
Pāmujjavegavasago, nagaraṃ taṃ manoharaṃ;
::

::gathalast
Alaṅkārā payitvāna, toraṇādīhi nekadhā.
::

::hangnum
47\.
::

::gatha1
Gantvā paṭipathaṃyeva, baloghaparivārito;
::

::gathalast
Narindo tithinakkhatta-visese subhasammate.
::

::hangnum
48\.
::

::gatha1
Anaññasādhāraṇataṃ, sampattehi guṇehi ca;
::

::gathalast
Lakkhaṇehi ca sabbehi, kalyāṇeyi susaṃyutaṃ.
::

::hangnum
49\.
::

::gatha1
Disvā kumāraṃ santuṭṭho, āliṅgitvāna pemato;
::

::gathalast
Ure katvāna cumbitvā, matthakamhi punappunaṃ.
::

::hangnum
50\.
::

::gatha1
Janassa balato tassa, passato locanehi so;
::

::gathalast
Santosa assudhārāyo, vassāpento nirantaraṃ.
::

::hangnum
51\.
::

::gatha1
Manuññameka māruyha, vāhanaṃ saha sūnunā;
::

::gathalast
Bherini dena pūrento, disā dasa samantato.
::

::hangnum
52\.
::

::gatha1
Pavisitvā puraṃ tattha, alaṅkāre manorame;
::

::gathalast
Dassayanto saputtassa, pāvisi rājamandiraṃ.
::

::hangnum
53\.
::

::gatha1
Laddhā {pb:M:0.0384} tato kañcukī-supakāra,
::

::gatha2
Vagādineke paricārake so;
::

::gatha3
Nānāguṇā rādhitamānasassa,
::

::gathalast
Vasīsakāse pituno sukhena.
::

::centre
Sujanappasādasaṃvegatthāya kate mahāvaṃse
::

::centre
Saṅkhatthalipurābhigamano nāma
::

::centre
Ekasaṭṭhimo paricchedo.
::

### Dvisaṭṭhimapariccheda

#### Paramaṇḍalābhigamano

::hangnum
1\.
::

::gatha1
Attanābhimatassā’su, jātadesassa pattiyā;
::

::gathalast
Sampuṇṇamanasaṅkappo, dussaṅkapavivajjito.
::

::hangnum
2\.
::

::gatha1
Vajirūpamorupaññā, balena gurusantike;
::

::gathalast
Lahuṃ bahuñca gaṇhanto, sippajātamaneka kaṃ.
::

::hangnum
3\.
::

::gatha1
Jināgamesu nekesu, koṭillā dīsu nītisu;
::

::gathalast
Saddasatthe ca kāveyye, sanighaṇḍuka keṭubhe.
::

::hangnum
4\.
::

::gatha1
Naccagītesu satthesu, hatthisippādikesu ca;
::

::gathalast
Dhanu khaggādinekesu, satthesu ca visesato.
::

::hangnum
5\.
::

::gatha1
Pārappatto vinītatto, pitu rañño samācari;
::

::gathalast
Adhippāyānukulaṃ’va, sadā bhattipurassaro.
::

::hangnum
6\.
::

::gatha1
Tadā sadā darācāra-guṇārādhitamānaso;
::

::gathalast
Piyena viya mittena, tena saddhiṃ mahīpati.
::

::hangnum
7\.
::

::gatha1
Uyyānajalakīḷādi-sukhaṃ nānappakārakaṃ;
::

::gathalast
Anubhotvā sadesasmiṃ, sañcaranto tahiṃ tahiṃ.
::

::hangnum
8\.
::

::gatha1
Ekadāsaṅkhasenādhi-patinā daḷhabhattinā;
::

::gathalast
Saraṭṭhasīmā rakkhāya, yo jitena balīyasā.
::

::hangnum
9\.
::

::gatha1
Ajjhāvutthassa {pb:M:0.0385} ca balattha-linamassa ca santikaṃ;
::

::gathalast
Gāmasā’gañchi sutvāna, tamatthaṃ dhajinīpati.
::

::hangnum
10\.
::

::gatha1
Gāmaṃ taṃ sādhukaṃ sajju, sajjāpetvā saputtakaṃ;
::

::gathalast
Paccuggantvā mahīpālaṃ, paṇamitvā ṭhito tadā.
::

::hangnum
11\.
::

::gatha1
Pitā putto ubho tassa, sambhāsiya piyaṃ vaco;
::

::gathalast
Nekadhā’rādhitā tena, taṃ gāmaṃ samupāgaguṃ.
::

::hangnum
12\.
::

::gatha1
Tahiṃ katici bhūpālo, vāsare vītināmiya;
::

::gathalast
Senāpatiṃ samāhūya, idaṃ vacanaṃ mabravi.
::

::hangnum
13\.
::

::gatha1
Putto me dānivayasi, ṭhito’ panayanārahe;
::

::gathalast
Tassopanayanaṃ kātuṃ, mahopakaraṇaṃ lahuṃ.
::

::hangnum
14\.
::

::gatha1
Sajjetabbanti taṃ sutvā, sopi senādhināyako;
::

::gathalast
Sabbupakaraṇaṃ khippaṃ, maṅgalatthaṃ susajjayi.
::

::hangnum
15\.
::

::gatha1
Sugandha dīpapupphādi-vatthūhi divasattayaṃ;
::

::gathalast
Pubbakāraṃ karitvāna, mahantaṃ ratanattaye.
::

::hangnum
16\.
::

::gatha1
Vedikācāradakkhehi, dvijehi puthuvīpati;
::

::gathalast
Sampabhāvānu rūpaṃva, maṅgalaṃ taṃ samāpiya.
::

::hangnum
17\.
::

::gatha1
Parakkamakumārena, tena saddhiṃ samārabhi;
::

::gathalast
Vasantakīḷaṃ mahatiṃ, sāmacco kīḷituṃ tadā.
::

::hangnum
18\.
::

::gatha1
Rājā kitti sirīmegho-rohaṇe vasato tadā;
::

::gathalast
Sirīvallabhanāmassa, sabhātu maraṇampi ca.
::

::hangnum
19\.
::

::gatha1
Māṇabharaṇanāmassa, rajjalābhañca deviyā;
::

::gathalast
Mittāya paṭilābhañca, sirīvallabhasūnu no.
::

::hangnum
20\.
::

::gatha1
Rohaṇāgatadūtehi, suṇitvā sakabhātuno;
::

::gathalast
Kālakriyāya sañjāta-sokavegaṃ sudussahaṃ.
::

::hangnum
21\.
::

::gatha1
Mittāyatanayuppatti pavattiṃ savaṇena taṃ;
::

::gathalast
Vineyya virato tamhā, vasantasamayussavā.
::

::hangnum
22\.
::

::gatha1
Nivattetvāna tattheva, senāniṃ saṅkhanāmakaṃ;
::

::gathalast
Puttena saha so saṅkha-tthali nāmaṃ puraṃ gami.
::

::hangnum
23\.
::

::gatha1
Parakkamakumārena, tena saddhiṃ tahiṃ sukhaṃ;
::

::gathalast
Vasato tassa bhūpassa, vassamekamatikkami.
::

::hangnum
24\.
::

::gatha1
Māṇābharaṇabhūpassa{pb:M:0.0386}, devī cāpi pabhāvatī;
::

::gathalast
Labhittha dutiyā kitti-sirī meghavhayaṃ sutaṃ.
::

::hangnum
25\.
::

::gatha1
Suṇitvā tañca so amhaṃ, vaṃso jāto mahā’’iti;
::

::gathalast
Ahu kittisirīmegho, tadā attamano bhusaṃ.
::

::hangnum
26\.
::

::gatha1
Laṃkādīpopabhogeka-hetunā mahatā satā;
::

::gathalast
Asādhāraṇabhūbhena, codito puññakammunā.
::

::hangnum
27\.
::

::gatha1
Kumāro so’tha pitarā, piyamitte viyattani;
::

::gathalast
Kariyamānaṃ sasnehaṃ, mahantaṃ co’palālanaṃ.
::

::hangnum
28\.
::

::gatha1
Sacivānamanekesaṃ, bhayabhattī purassaraṃ;
::

::gathalast
Kriyamānamupaṭṭhānaṃ, na maññanto tiṇāyapi.
::

::hangnum
29\.
::

::gatha1
Laṃkādīpamimaṃ sabba mekacchatto pasobhitaṃ;
::

::gathalast
Khippaṃ kāretukāmo so, sayaṃ iti vicintayi.
::

::hangnum
30\.
::

::gatha1
Kesa akkhaka gīvaṭṭhi-dāṭhā pattāna meva ca;
::

::gathalast
Padacetya mahābodhi-sākhānañcāpi satthuno.
::

::hangnum
31\.
::

::gatha1
Caturāsītisahassānaṃ, dhammakkhandhāna meva ca;
::

::gathalast
Sammāsambuddhakappānaṃ, ādhārattā ca niccaso.
::

::hangnum
32\.
::

::gatha1
Ākarattā ca nekesaṃ, maṇimuttādivatthūnaṃ;
::

::gathalast
Sammatopi visiṭṭhoti, dīponāti mahā ayaṃ.
::

::hangnum
33\.
::

::gatha1
Tayo me pitaro bhūpā, mātulopi ca sabbathā;
::

::gathalast
Ekacchattena vattetu, masamatthā vibhajji’maṃ.
::

::hangnum
34\.
::

::gatha1
Bhuñjantā ettakeneva, katakiccā mayaṃ iti;
::

::gathalast
Maññantā vigatacchandā’bhisekamhi kulocite.
::

::hangnum
35\.
::

::gatha1
Raṭṭhesake sakeyeva, isseraṃ sampavattayuṃ;
::

::gathalast
Kasikammādikaṃ gāma-bhojakā viya nissitā.
::

::hangnum
36\.
::

::gatha1
Tesu kittisiri meghaṃ, petteyyaṃ me ṭhapetva te;
::

::gathalast
Agamaṃsu yathākammaṃ, sesā bhūpatayo tayo.
::

::hangnum
37\.
::

::gatha1
Maccānaṃ paramaṃ āyu, vate’dāni parittakaṃ;
::

::gathalast
Bālāyuvāno vuddhā ca, ime sattā’nupubbaso.
::

::hangnum
38\.
::

::gatha1
Pāpuṇissanti maraṇa-mīti’yaṃ niyamopi ca;
::

::gathalast
Na heva asmiṃ lokasmiṃ, saṃvijjati kadācipi.
::

::hangnum
39\.
::

::gatha1
Tasmā {pb:M:0.0387} sarīrake asmiṃ, bhaṅgure sāravajjite;
::

::gathalast
Hīḷite sāradassīhi, apekkhaṃ hitvā sabbathā.
::

::hangnum
40\.
::

::gatha1
Pihaniye yasodehe, ciraṭṭhāyimhi sabbadā;
::

::gathalast
Amhādisehi kattabbo, rājaputtehi ādaro.
::

::hangnum
41\.
::

::gatha1
Ummaggajātakādīsu, cārittañcāpi bhūmisu;
::

::gathalast
Vihitaṃ bodhisattena, vīrabhāvādinissitaṃ.
::

::hangnum
42\.
::

::gatha1
Rāmāyaṇabhāratādi-lokiyāsu kathāsupi;
::

::gathalast
Rāmassa vikkamañceva, tassa rāvaṇaghātino.
::

::hangnum
43\.
::

::gatha1
Duyodhanādirājāno, hantvāyuddhe pavattitaṃ;
::

::gathalast
Vikkamāti sayañceva, pañcannaṃ paṇḍusūnūnaṃ.
::

::hangnum
44\.
::

::gatha1
Itihāsakathāyañca, devāsuraraṇe purā;
::

::gathalast
Dussantādimahīpehi, katañca caritabbhūtaṃ.
::

::hangnum
45\.
::

::gatha1
Ummūlitavato tassa, nandavaṃsanarissare;
::

::gathalast
Cārakkadvijaseṭṭhassa, sutvā buddhibalampi ca.
::

::hangnum
46\.
::

::gatha1
Sabbā netāni lokamhi, yāvajjadivasā bhuvi;
::

::gathalast
Tesaṃ asannidhānepi, suppasiddhiṃ gatāni hi.
::

::hangnum
47\.
::

::gatha1
Suladdhaṃ jīvitaṃ tesaṃ, asādhāraṇamīdisaṃ;
::

::gathalast
Caritātisayaṃ kattuṃ, samatthā honti ye bhuvi.
::

::hangnum
48\.
::

::gatha1
Jāyitvā khattavaṃsamhi, khattavīravarodhitaṃ;
::

::gathalast
Yadihaṃ na karissāmi, moghā me jāti hessati.
::

::hangnum
49\.
::

::gatha1
Tesamabbhadhikā kāla-sampadāyeva kevalaṃ;
::

::gathalast
Mayā te adhikā kintu, paññādīhīti cintiya.
::

::hangnum
50\.
::

::gatha1
Piturājā ca me’dāni, pacchime vayasiṭṭhito;
::

::gathalast
Yadidaṃ pettikaṃ rajjaṃ, mama hatthagatabbhave.
::

::hangnum
51\.
::

::gatha1
Rājalakkhiva so peta-cetaso me pamādato;
::

::gathalast
Yathicchitañce na bhave, mahatī jāni me bhusaṃ.
::

::hangnum
52\.
::

::gatha1
Ettheva nivasanto’haṃ, carāpiya sake vare;
::

::gathalast
Paramaṇḍalavuttantaṃ, jāneyyaṃ yadi tattano.
::

::hangnum
53\.
::

::gatha1
Randhaṃ paccatthikānantu, pakāsetuṃ rathātathaṃ;
::

::gathalast
Adhippāyānurūpaṃ me, samatthā vā na vācarā.
::

::hangnum
54\.
::

::gatha1
Ye {pb:M:0.0388} keci’dha janā santi, sabbe te mama sammukhā;
::

::gathalast
Balīyattaṃ’va sattūnaṃ, kathayanti anekaso.
::

::hangnum
55\.
::

::gatha1
Paccekaraṭṭhasāmīhi, pitubhūpehi tihipi;
::

::gathalast
Ekībhūya karitvāna, sattakkhattuṃ mahāhavaṃ.
::

::hangnum
56\.
::

::gatha1
Sādhetuṃ dukkaraṃ raṭṭhaṃ, bhavate kākinā kathaṃ;
::

::gathalast
Sisunā gaṇhituṃ sakkā, khuddarajjo pabhoginā.
::

::hangnum
57\.
::

::gatha1
Sukaraṃ mūlabhūtassa, tassa rajjassa sādhanaṃ;
::

::gathalast
Iti duccintaṃtaṃ tuyhaṃ, dūre tabbamidaṃ’’iti.
::

::hangnum
58\.
::

::gatha1
Kaṇṇe tatthasalākāyo, pavesentā’va nekaso;
::

::gathalast
Mahantattaṃ kathente’vaṃ, bahudhā paramaṇḍale.
::

::hangnum
59\.
::

::gatha1
Ajānanaṃ yathābhūtaṃ, vadantānaṃ kubuddhinaṃ;
::

::gathalast
Sabbametaṃ vaco jātu, saddhātabbaṃ siyā na hi.
::

::hangnum
60\.
::

::gatha1
Lesenekena gantvāna, khippaṃ’va paramaṇḍalaṃ;
::

::gathalast
Sarūpaṃ tattha ussāmi, ahameveti cintayi.
::

::hangnum
61\.
::

::gatha1
Yadi me pītubhūpālo, viññāyetaṃ vitakkitaṃ;
::

::gathalast
Abhijātassa puttassa, vaṃsajotikarassa me.
::

::hangnum
62\.
::

::gatha1
Gatassa satthu visaya-manatthopi siyā iti;
::

::gathalast
Anukampādhiyā mayhaṃ, gamanaṃ vārayissati.
::

::hangnum
63\.
::

::gatha1
Manorathassa saṃsiddhi, sabbathā mena hessati;
::

::gathalast
Tasmā niguḷarūpena, gamanaṃ bhaddakaṃ iti.
::

::hangnum
64\.
::

::gatha1
Laddhāna rattiyama thekadinaṃ khaṇaññū,
::

::gatha2
So tādisaṃ khaṇamakhīṇatarorūpāyo;
::

::gatha3
Jānāti no sakapitāgamanaṃ tathātaṃ,
::

::gathalast
Gehā’bhinikkhamitathā caturo kumāro.
::

::centre
Sujanappasādasaṃvegatthāya kate mahāvaṃse
::

::centre
Paramaṇḍalābhigamano nāma
::

::centre
Dvisaṭṭhimo paricchedo.
::

### Tisaṭṭhima pariccheda

#### Senāpativadho

::hangnum
1\.
::

::gatha1
Nijāyudhadutiyassa{pb:M:0.0389}, nikkhamantassa tassa hi;
::

::gathalast
Taṃ khaṇaṃ purato ko’pi, saṅkhasaddo samuggato.
::

::hangnum
2\.
::

::gatha1
Tato nekanimittaññū, kumāro taṃ suṇi tva so;
::

::gathalast
Nipphajjissati saṅkappo, khippaṃ yeveti modavā.
::

::hangnum
3\.
::

::gatha1
Tattha tattha niyuttānaṃ, rakkhakānamajānataṃ;
::

::gathalast
Nikkhamitvā purāvīta-bhayo sīhaparakkamo.
::

::hangnum
4\.
::

::gatha1
Vegena maggaṃ gantvāna, pañcagāvutamattakaṃ;
::

::gathalast
Badalatthalagāmassa, padesenāti dūrake.
::

::hangnum
5\.
::

::gatha1
Gāma mekamupāgañci, piliṃ vatthūti saññitaṃ;
::

::gathalast
Janānaṃ sannipātāya, nijānaṃ so katāvadhi.
::

::hangnum
6\.
::

::gatha1
Nijāgamanato pubbaṃ, paṭimagge nisīdituṃ;
::

::gathalast
Paṭiladdhaniyogānaṃ, yeci devāgate tadā.
::

::hangnum
7\.
::

::gatha1
Tahiṃ ṭhite so passitvā, ettakā kinnu āgatā;
::

::gathalast
Iti pucchi kumārotha, tepi taṃ ida mabravuṃ.
::

::hangnum
8\.
::

::gatha1
Lokappavattiṃ sakalaṃ, jānantenāpi sāminā;
::

::gathalast
Kimeva muccate maccu-bhayaṃ kesaṃ na vijjati.
::

::hangnum
9\.
::

::gatha1
Bālātānugato sāmi, ṭhito vayasi īdise;
::

::gathalast
Ajjāpi hi mukhe tuyhaṃ, khīragandho pavāyati.
::

::hangnum
10\.
::

::gatha1
Na hevatthi visuṃ vitta-jātaṃ saṅgahitaṃ tava;
::

::gathalast
Tadaññā copakaraṇa-sāmaggī neva vijjate.
::

::hangnum
11\.
::

::gatha1
Ciramparicitattehi, daḷhaṃ sāruḷabhattihi;
::

::gathalast
Vinā’mhehi visuṃ kevā’nugantāro janātuvaṃ.
::

::hangnum
12\.
::

::gatha1
Kiñcāgatānamamhākaṃ, pitā tuyhaṃ narissaro;
::

::gathalast
Kāressati idaṃ nāma, sabbathā neva ñāyate.
::

::hangnum
13\.
::

::gatha1
Amhākamantarāmagge{pb:M:0.0390}, saṅkho nāma camūpati;
::

::gathalast
Mahabbalo mahāvīro, rajjasīmaṃ tamāvasaṃ.
::

::hangnum
14\.
::

::gatha1
Paccatthite ṭhapetvaññe, ete katipayā mayaṃ;
::

::gathalast
Aññamaññamhi niyata-māsaṅkī hadayā bhusaṃ.
::

::hangnum
15\.
::

::gatha1
Aruṇuggamavelā ca, samāsannatarādhunā;
::

::gathalast
Iti bhītiṃ pakāsesuṃ, paccekaṃ hadayassitaṃ.
::

::hangnum
16\.
::

::gatha1
Nisamma tesaṃ vacanaṃ, vidhāya madhuraṃ sitaṃ;
::

::gathalast
Vītasaṅko kumāro so, mukhāne’saṃ vilokiya.
::

::hangnum
17\.
::

::gatha1
Caritvāpi mayā saddhi-mete’ho kālamettakaṃ;
::

::gathalast
Na jāniṃsu mamaṃ sabbe, yesañhi bhayamidisaṃ.
::

::hangnum
18\.
::

::gatha1
Iti vatvā bhayaṃ tesaṃ, vinodetu mupaṭṭhitaṃ;
::

::gathalast
Sīhanādaṃ tadā’kāsi, mahantaṃ sīhavikkamo.
::

::hangnum
19\.
::

::gatha1
Tiṭṭhantu mānusā sabbe, mayi hatthagatāyudhe;
::

::gathalast
Sakko devānamindopi, kupito kiṃ karissati.
::

::hangnum
20\.
::

::gatha1
Bāloti maṃ cintaya taṃ, jātā vo kumatīdisī;
::

::gathalast
Parikkhīyati te jāṇā, navayo’ti na kiṃ sutaṃ.
::

::hangnum
21\.
::

::gatha1
Ajjeva kātumekena, kammunā cintitena me;
::

::gathalast
Sadesapara desaṭṭhā, bhayabhattī yathāmayi.
::

::hangnum
22\.
::

::gatha1
Karissanti yathā vedaṃ, bhayaṃ tumhe jahissatha;
::

::gathalast
Tathā rattiyametāya, vibhātāmaya khaṇena me.
::

::hangnum
23\.
::

::gatha1
Unnate dassayissāmi, buddhi sāhasavikkame;
::

::gathalast
Anudhāvati maṃ tāta, setehi yadi vo bhayaṃ.
::

::hangnum
24\.
::

::gatha1
Purato hotha tumhehi, vatvā te gahitāyudho;
::

::gathalast
Sāhasekaraso vīro, tamhā nikkhamma gāmato.
::

::hangnum
25\.
::

::gatha1
Udayā’calasīsaṭṭhaṃ, jetumādiccamaṇḍalaṃ;
::

::gathalast
Aparaṃ ravi bimbaṃva, pacchimā sā mukhoditaṃ.
::

::hangnum
26\.
::

::gatha1
Tejasā pasarantena, janānaṃ pavikāsayaṃ;
::

::gathalast
Netambujavanaṃ pāto, badalatthalimāgami.
::

::hangnum
27\.
::

::gatha1
Jaghasaṅkhassarenā’tha, senā nātho pabujjhiya;
::

::gathalast
Sañjātasambhamo ñatvā, rājaputtamupāgataṃ.
::

::hangnum
28\.
::

::gatha1
Saddhiṃ {pb:M:0.0391} balena mahatā, padhuggammakatādaro;
::

::gathalast
Paṇāmamucitaṃ kattu-mānato vasudhātale.
::

::hangnum
29\.
::

::gatha1
Amhākamesajīvanto, kiṃ nāmatthaṃ karissati;
::

::gathalast
Māretabbo’dhuneveti, passante samukhaṃ bhaṭe.
::

::hangnum
30\.
::

::gatha1
Nevā’diṭṭhāparādhassa, maraṇaṃ puriso citaṃ;
::

::gathalast
Vadho virodhe sakkā’ti, iṅgitena nivāriya.
::

::hangnum
31\.
::

::gatha1
Senāpatissa so hatthaṃ, gahetvā sīhasannibho;
::

::gathalast
Bhāsanto madhuraṃ vācaṃ, tassevā’gañchi mandiraṃ.
::

::hangnum
32\.
::

::gatha1
Athassa gamanaṃ rañño, bhavitabbamajānatā;
::

::gathalast
Sarūpaṃ yāva jānāmi, tāvassete sahāgatā.
::

::hangnum
33\.
::

::gatha1
Yathā na sahitā honti, ṭhapetabbā visuṃ visuṃ;
::

::gathalast
Kumāro’va mamāgāre, vasatū’ti vicintiya.
::

::hangnum
34\.
::

::gatha1
Tathā senāpati katvā, vañcetuṃ taṃ mahāmatiṃ;
::

::gathalast
Dassetvā’ti thīsakkāraṃ, rañño dūte sa pesayi.
::

::hangnum
35\.
::

::gatha1
Kumāro’tha viditvāna, tena taṃ vañcanaṃ kataṃ;
::

::gathalast
Kattabbametthā’katvāha, mudāsīno bhave yadi.
::

::hangnum
36\.
::

::gatha1
Icchitatthassa nipphatti, na me jātu bhavissati;
::

::gathalast
Ayaṃ tāvā’dhunāvassaṃ, māretabboti cintiya.
::

::hangnum
37\.
::

::gatha1
Sahāgataṃ payojetvā, ghātāpayi camūpatiṃ;
::

::gathalast
Hato senādhinātho’ti, mahantaṃ khubhitaṃ ahu.
::

::hangnum
38\.
::

::gatha1
Senānāthabhaṭo eko, sutvā senāpatiṃ hataṃ;
::

::gathalast
Māraṇaṃ sāmino mayhaṃ, kiṃ nimittamīti bravi.
::

::hangnum
39\.
::

::gatha1
Nettiṃ sapāṇī sahasā, kumāraṃ ṭhitamekakaṃ;
::

::gathalast
Abhidāvi sasāmissa, paricattattajīvino.
::

::hangnum
40\.
::

::gatha1
Kumārassa mukhaṃ disvā, vedhamāno bhayena so;
::

::gathalast
Pure ṭhātumasakkonto, pādamūle tato sayi.
::

::hangnum
41\.
::

::gatha1
Gaṇhathe’tantivacanā-kumārassa {pb:M:0.0392} puretaraṃ;
::

::gathalast
Tasseveko sahacaro, bhaṭametaṃ vighātayi.
::

::hangnum
42\.
::

::gatha1
Niyogaṃ me vinā tena, kataṃ kammaṃ na yujjati;
::

::gathalast
Iti daṇḍanametassa, kārāpesiyathocitaṃ.
::

::hangnum
43\.
::

::gatha1
Atha taṃ kālayambhūta-saṅkhobhamatibhiṃsanaṃ;
::

::gathalast
Bhamukkhipanamattena, rājaputto samaṃ nayi.
::

::hangnum
44\.
::

::gatha1
Vīro yasodharadhano dhitimā kumāro;
::

::gatha2
Vīropakāracaturo varakittisāro;
::

::gatha3
Senindasañcitamanappadhanaṃ bhaṭānaṃ;
::

::gathalast
Sabbaṃ visajjayi yathāruciyā gahetuṃ.
::

::centre
Sujanappasādasaṃvegatthāya kate mahāvaṃse
::

::centre
Senāpativadho nāma
::

::centre
Tisaṭṭhimo paricchedo.
::
