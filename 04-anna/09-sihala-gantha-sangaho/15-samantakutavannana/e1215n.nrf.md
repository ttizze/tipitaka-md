### Samantakūṭavaṇṇanā {pb:O:0.0001}

::centre
Namo tassa bhagavato arahato sammāsambuddhassa
::

::hangnum
1\.
::

::gatha1
Satatavitata kittiṃ dhastakandappadappaṃ
::

::gatha2
Tibhavahitavidhānaṃ sabbalokekaketuṃ,
::

::gatha3
Amitamatimanagghaṃ santidaṃ merusāraṃ
::

::gathalast
Sugatamahamudāraṃ rūpasāraṃ namāmi;
::

::hangnum
2\.
::

::gatha1
Hataduritatusāraṃ mohapaṅkopatāpaṃ
::

::gatha2
Manakamalavikāsaṃ jantunaṃ sesakānaṃ,
::

::gatha3
Kumatikumudanāsaṃ buddhapubbācalaggā
::

::gathalast
Uditamahamudāraṃ dhammabhānuṃ namāmi;
::

::hangnum
3\.
::

::gatha1
Sakalavimalasīlaṃ dhutapāpārijālaṃ
::

::gatha2
Suranaramahanīyaṃ pāhuneyyāhuneyyaṃ,
::

::gatha3
Ujupathapaṭipannaṃ puññakhettaṃ janānaṃ
::

::gathalast
Gaṇamahamabhivande sāradaṃ sādarena;
::

::hangnum
4\.
::

::gatha1
Iti kaḷita paṇāmā hantva sabbopasagge
::

::gatha2
Sugatavimala pādambhojasampāta pūtaṃ,
::

::gatha3
Sumanasikharirājaṃ vaṇṇayissaṃ surānaṃ
::

::gathalast
Vasati matulametaṃ sādhujantu suṇantu;
::

::hangnum
5\.
::

::gatha1
Savaṇā lapanā ceva satiyā cāpi vandanā,
::

::gathalast
Yassa sammā sukhī hotī nibbāṇañcādhigacchati;
::

::hangnum
6\. {pb:O:0.0002}
::

::gatha1
Tasmā sappurisehe’daṃ patthentehi tisampadaṃ,
::

::gathalast
Savaṇīyañhi sādhūhi acikkhittena cetasā;
::

::hangnum
7\.
::

::gatha1
Yo lokatilako nātho pūretvā dasa pāramī,
::

::gathalast
Jātosi tusite kāye santusito’ti vissuto;
::

::hangnum
8\.
::

::gatha1
Ārādhito surādīhi kālo mārisa te ayaṃ,
::

::gathalast
Tiṇṇo tārayimaṃ lokaṃ bahū apparajakkhakā;
::

::hangnum
9\.
::

::gatha1
Etadatthāya te vīra pūritā dasa pāramī,
::

::gathalast
Bāhuṃ pitussa putto’va loko ālambate tuvaṃ;
::

::hangnum
10\.
::

::gatha1
Tesaṃ taṃ vacanaṃ sutvā mahāsatto mahāmatī,
::

::gathalast
Vilokane viloketvā pañcāmala vilocano;
::

::hangnum
11\.
::

::gatha1
Jambudīpaggakamale kaṇṇikā’va manoramā,
::

::gathalast
Purī kapiḷavatthū’si visāṇā’va sudhāsinaṃ;
::

::hangnum
12\.
::

::gatha1
Siṅgīnikkhamayābhāsa tuṅgasiṅgasamaṅgitā,
::

::gathalast
Maṇisīhapañjarākiṇṇa pāsādā yattha bhāsare;
::

::hangnum
13\.
::

::gatha1
Saghane gagane niccaṃ sateratasatāni’va,
::

::gathalast
Anileritapajjota soṇṇaketu ahū yahiṃ;
::

::hangnum
14\.
::

::gatha1
Janānaṃ nīlanettehi vadanehi tu yā purī,
::

::gathalast
Madhupālisamonaddha kañjinī sirimāvahe;
::

::hangnum
15\.
::

::gatha1
Raṅgatuṅgaturaṅgehi gajjitehi ca yā purī,
::

::gathalast
Saghosuttuṅgakallola lolasāgarasantibhā;
::

::hangnum
16\.
::

::gatha1
Avhamānā’va devānaṃ puralakhyā bhujā iva,
::

::gathalast
Mandānileritā tuṅga nānārāgaddhajā yahiṃ;
::

::hangnum
17\.
::

::gatha1
Nānāvesadharā yasmiṃ nānābhūsaṇa bhūsitā,
::

::gathalast
Nānāsampattisaṃyuttā nānāvijjāsu pāragā;
::

::hangnum
18\. {pb:O:0.0003}
::

::gatha1
Navayobbana uddāmā rūpena ca manoharā,
::

::gathalast
Saccesu niratā niccaṃ anakkuṭṭhakulā siyuṃ;
::

::hangnum
19\.
::

::gatha1
Niccaṃ kīḷā vidaddhāhi naranārīhi sevitā,
::

::gatha2
Yā purī sādhurūpā’si madhurālāpinīhi ca;
::

::hangnum
20\.
::

::gatha1
Tasmiṃ saddhādayopeta okkākakulaketuko,
::

::gathalast
Suddhodanavhayo āsī vissuto bhuvanattaye;
::

::hangnum
21\.
::

::gatha1
Yassaṅghikamale sabba bhubhujānaṃ mahītale,
::

::gathalast
Kirīṭamaṇihiṅgāli kīḷantī’va nirantaraṃ;
::

::hangnum
22\.
::

::gatha1
Yassa patthaṭatejena puranetāpi divākaro,
::

::gathalast
Vahanīca’mbare līlaṃ osadhīpatino divā;
::

::hangnum
23\.
::

::gatha1
Yassa dānappavāho tu nānāyācaka jantunaṃ,
::

::gathalast
Manodadhīsu velantetikkamantova sattataṃ;
::

::hangnum
24\.
::

::gatha1
Matiyā suramantīva dhanena dhanado viya,
::

::gathalast
Rūpena kusumesu’va yo jumhati mahītale;
::

::hangnum
25\.
::

::gatha1
Tassābhisittā rajjena mahāmāyāti vissutā,
::

::gathalast
Candikā viya candassa girirājā’va kapālito;
::

::hangnum
26\.
::

::gatha1
Lakkhī’va vāsudevassa sītā’va rāmarājino,
::

::gathalast
Mahesīsi varārohā sundarī sundarādharā;
::

::hangnum
27\.
::

::gatha1
Tassā kucchikaraṇḍamhi anaggharatanaṃ viya,
::

::gathalast
Khattiṃsāhi nimittehi vimhāpento sadevakaṃ;
::

::hangnum
28\.
::

::gatha1
Sitambujakaro santo sitebhacchāpako viya,
::

::gathalast
Katvā padakkhiṇaṃ mātu paṭisandhimagaṇhi so;
::

::hangnum
29\.
::

::gatha1
Dasekādasamāsena tassevaṃ āsi cetanā,
::

::gathalast
Passituṃ sakañātīnaṃ gantvāna nagaraṃ tadā;
::

::hangnum
30\. {pb:O:0.0004}
::

::gatha1
Nivedetvā tamatthaṃ sā rañño tena susajjite,
::

::gathalast
Saparicchadā tadā magge gacchanti antarāpathe;
::

::hangnum
31\.
::

::gatha1
Devatānaṃ manonandakara nandana sannibhaṃ,
::

::gathalast
Disvāna lumbiniṃ nāma uyyānaṃ mananandanaṃ;
::

::hangnum
32\.
::

::gatha1
Tasmiṃ kīḷitumussāhā pavisitvāna taṃ vanaṃ,
::

::gathalast
Kīḷanti upagantvāna maṅgalaṃ sālapādapaṃ;
::

::hangnum
33\.
::

::gatha1
Vilola pallavākiṇṇaṃ suphullakusumonataṃ,
::

::gathalast
Gahetvā sālasākhaṃ sā surattakara pallavā;
::

::hangnum
34\.
::

::gatha1
Devehi gahitā’rakkhā mahamāne sadevake,
::

::gathalast
Janesi tanayaṃ māyā tatraṭṭhā lokalocanaṃ;
::

::hangnum
35\.
::

::gatha1
Brahmāno lokapālā ca manussā kamato tadā,
::

::gathalast
Soṇṇajālājinādīhi gaṇhiṃsu jananandanaṃ;
::

::hangnum
36\.
::

::gatha1
Mahiṃ patiṭṭhito dhīro passitvāna tato disā,
::

::gathalast
Uttarābhimukho sattapadaṃ gaṇtvā’mbuje ṭhito;
::

::hangnum
37\.
::

::gatha1
Disantamavaloketvā suphullambujalocano,
::

::gathalast
Nicchāresāsabhiṃ vācaṃ aggo seṭṭho’tiādinā;
::

::hangnum
38\.
::

::gatha1
Brahmāmaranarādīhi pūjito ca namassito,
::

::gathalast
Kamena abhivaḍḍhanto juṇhapakkhe sasī yathā;
::

::hangnum
39\.
::

::gatha1
Brahmūnaṃ chattachāyāya mandārakusumantare,
::

::gathalast
Sānandāmandadevehi dhutacāmaramajjhago;
::

::hangnum
40\.
::

::gatha1
Dibbehi rūpasaddehi gandhehi ca rasehi ca,
::

::gathalast
Phoṭṭhabbehi ca dibbehi modamāno anekadhā;
::

::hangnum
41\.
::

::gatha1
Dibbehi ramaṇīyehi naccehi vāditehi ca,
::

::gathalast
Padānekasahassehi thūyamānaguṇākaro;
::

::hangnum
42\. {pb:O:0.0005}
::

::gatha1
Patvā soḷasamaṃ vassaṃ ñātisaṅghassa majjhago,
::

::gathalast
Dassetvā’sesasippaṃ taṃ loke vijjati yaṃ tadā;
::

::hangnum
43\.
::

::gatha1
Ñātisaṅghaṃ pamodento deve ca manuje’pi ca,
::

::gathalast
Laddhā yasodharaṃ deviṃ’nukūlaṃ jātijātiyaṃ;
::

::hangnum
44\.
::

::gatha1
Soṇṇadappaṇasaṅkāsa sommānana vibhusitaṃ,
::

::gathalast
Nīlanīrajasaṅkāsa visālāyata locanaṃ;
::

::hangnum
45\.
::

::gatha1
Siṅgāramandiradvāre dhajopamabhamudvayaṃ,
::

::gathalast
Hemakāhalasaṅkāsa nāsikaṃ rūpalakkhiyā
::

::hangnum
46\.
::

::gatha1
Nīlavellitadhammilla jimutobhaya koṭiyaṃ,
::

::gathalast
Niccavijjullatācakka manuññakaṇṇapāsakaṃ;
::

::hangnum
47\.
::

::gatha1
Sātakumbhanibhābhāsa payodharaghaṭadvaṃ,
::

::gathalast
Suvaṇṇadditaṭāyāta nijjharākārahārakaṃ
::

::hangnum
48\.
::

::gatha1
Dehadevaddumālamba pārohābhabhujadvayaṃ,
::

::gathalast
Aṅgulīpallavantambu binducāru nakhāvaliṃ;
::

::hangnum
49\.
::

::gatha1
Dehamālālimālābha romarājivirājitaṃ,
::

::gathalast
Rūpaṇṇavataraṅgāha valittaya vicittakaṃ;
::

::hangnum
50\.
::

::gatha1
Soṇṇarambhāsamāvaṭṭa piṇorudvaya sundaraṃ,
::

::gathalast
Sannirakalikākāra cārujaṅghā vibhūsitaṃ;
::

::hangnum
51\.
::

::gatha1
Paccakkharūpalakkhiñca līlānicaya sannibhaṃ,
::

::gathalast
Guṇānamākaraṃ sādhu velaṃva ratisāgare;
::

::hangnum
52\.
::

::gatha1
Kanto vasantarājā’va kandappo’va surūpavā,
::

::gathalast
Sasī’va dassanīyo ca sūriyo viya tejavā;
::

::hangnum
53\.
::

::gatha1
Acalattena merūva gambhīrenaṇṇavo viya,
::

::gathalast
Brahmassaro piyaṃvādī pañgñāya ca anūpamo;
::

::hangnum
54\. {pb:O:0.0006}
::

::gatha1
Vasanto so mahāvīro purasmiṃ kapilavhaye,
::

::gathalast
Disvā nimitte caturo uyyāna gamanañjase;
::

::hangnum
55\.
::

::gatha1
Pabbajjābhirato nātho gantvā uyyānabhūmiyaṃ,
::

::gathalast
Suphullacampakāsoka nāgādā’gehi maṇḍitaṃ;
::

::hangnum
56\.
::

::gatha1
Phullapaṅkaja kaḷhāra jalājalaya satākulaṃ,
::

::gathalast
Mandamandānilāyāta nānāmodehi vāsitaṃ;
::

::hangnum
57\.
::

::gatha1
Sarā saraṃ samāyāta madhubbata nisevitaṃ,
::

::gathalast
Phalapuppharasuddāma dvija saṅgha nikūjitaṃ;
::

::hangnum
58\.
::

::gatha1
Naccanta mattamorānaṃ niccaṃ maṇḍapasantibhaṃ,
::

::gathalast
Dibbanta migasagghānaṃ kīḷāmaṇḍapa sannibhaṃ;
::

::hangnum
59\.
::

::gatha1
Samīra sisirodāra dhārāsīkara vārihi,
::

::gathalast
Dhārāmaṇḍapa pantīhi janānandakaraṃ varaṃ;
::

::hangnum
60\.
::

::gatha1
Uyyānavanamāgamma devarājāva nandanaṃ,
::

::gathalast
Kīḷanto nijaputtassa sutvāna jātasāsanaṃ;
::

::hangnum
61\.
::

::gatha1
Nivatto vissakammena sahassakkhova bhūsito,
::

::gathalast
Puraṃ pavisamānova kisā gotami bhāsitaṃ;
::

::hangnum
62\.
::

::gatha1
Sutvāna nibbutapadaṃ tadā cittānukūlakaṃ,
::

::gathalast
Santuṭṭho sānurāgo ca lakkhagghaṃ tārabhāsuraṃ;
::

::hangnum
63\.
::

::gatha1
Hāraṃ tissāya pesetvā gantvāna sakamandiraṃ,
::

::gathalast
Devarājavilāsena nisīdi pavarāsane;
::

::hangnum
64\.
::

::gatha1
Athāgamma tadā nekanāṭikā parivārayuṃ,
::

::gathalast
Vajjanti bheriyo tāsu paggayha kāci nāriyo;
::

::hangnum
65\.
::

::gatha1
Nānālayasamākiṇṇaṃ gītaṃ gāyanti kāci’pi,
::

::gathalast
Dhamanti susiraṃ kāci kāci vādenti tantiyo;
::

::hangnum
66\. {pb:O:0.0007}
::

::gatha1
Cāru bimbādharāramma payodharabharā subhā,
::

::gathalast
Visālāyata nīlakkhā somasommānanā tadā;
::

::hangnum
67\.
::

::gatha1
Naccanti purato tassa bherimaṇḍala majjhagā,
::

::gathalast
Devakaññāva raṅgamhī rasabhāvanirantaraṃ;
::

::hangnum
68\.
::

::gatha1
Disvāna so tamacchariyaṃ viratto visaye tadā,
::

::gathalast
Urattāḷañca addakkhi sabbantaṃ bheritāḷanaṃ;
::

::hangnum
69\.
::

::gatha1
Paridevaṃ’cupaṭṭhāsi gītaṃ saṃsārasāgare,
::

::gathalast
Vāyuvega vikāraṃ’va naccaṃ cintesi nāyako;
::

::hangnum
70\.
::

::gatha1
’Kadāhaṃ gharamossajja pabbajjāsiri mubbahe?’
::

::gathalast
Iccevaṃ cintayanto so supantova sayī tahiṃ;
::

::hangnum
71\.
::

::gatha1
’Yaṃ nissāya mayaṃ ettha naccagītesu vyāvaṭā,
::

::gathalast
So’yaṃ’dāni supī’ amhe kassadāni karoma taṃ?;
::

::hangnum
72\.
::

::gatha1
Iti cintiya te tattha turiyesu sake sake,
::

::gathalast
Ālambā sayitā kaññā susaññāññamanissitā;
::

::hangnum
73\.
::

::gatha1
Khādanti kāci dantāni kāci lālā vahantiyo,
::

::gathalast
Kāci rudantiyo tattha vilapanti athā’parā;
::

::hangnum
74\.
::

::gatha1
Kākacchanti’pi semhampi gilanti ca camanti ca,
::

::gathalast
Karonti nādaṃ nāsāya gharū’ti ca khipanti ca;
::

::hangnum
75\.
::

::gatha1
Muttayanti tadā kāci rahassaṃ vicaranti ca,
::

::gathalast
Duggandhaṃ vāti taṃ ṭhānaṃ susānaṃ āmakaṃ yathā;
::

::hangnum
76\.
::

::gatha1
Pabuddho aḍḍharattamhi gate tattha nisīdiya,
::

::gathalast
Addakkhi tāsaṃ nekāni vikārāni tahiṃ tadā;
::

::hangnum
77\.
::

::gatha1
Tassevaṃ pekkhamānassa bhave saṃviggacetaso,
::

::gathalast
Ādittaṃva upaṭṭhāsi mane khalu bhavattayaṃ;
::

::hangnum
78\. {pb:O:0.0008}
::

::gatha1
Dāvānala samāditta mahāraññāyathā gajo,
::

::gathalast
Tathevāsi narindassa gehato gamane matī;
::

::hangnum
79\.
::

::gatha1
Tato vuṭṭhāya sayanā karonto abhinikkhamaṃ,
::

::gathalast
Vitakkesi mahārājā passituṃ sakamatrajaṃ;
::

::hangnum
80\.
::

::gatha1
Pavisitvā tato gabbhaṃ sanikaṃ santamānaso,
::

::gathalast
Passitvā saha puttena niddāyantiṃ yasodharaṃ;
::

::hangnum
81\.
::

::gatha1
Cirāgataṃ mahāpemaṃ dhārayaṃ sakamānase,
::

::gathalast
Buddho hutvāpi’maṃ sakkā passituṃ iti cintiya;
::

::hangnum
82\.
::

::gatha1
Gato nātho tato ṭhānā bodhiyā baddhamānaso
::

::gathalast
Tadahevāsi buddhoti kāmuko ko na cintaye;
::

::hangnum
83\.
::

::gatha1
Sineru muddharantova pāduddhariya nikkhamaṃ,
::

::gathalast
Channamāhūya ānītaṃ kanthakaṃ turagādhipaṃ;
::

::hangnum
84\.
::

::gatha1
Assarājaṃ tamāruyha saha channena rattiyaṃ,
::

::gathalast
Devehi vivaṭadvarā paṭipajji mahāpathaṃ;
::

::hangnum
85\.
::

::gatha1
Cakkavāḷesu nekesu devatā susamāgatā,
::

::gathalast
Dīpadhūpaddhajehe ca gandhamālehi pūjayuṃ;
::

::hangnum
86\.
::

::gatha1
Purato saṭṭhīsahassāni daṇḍadīpāni dhārayuṃ,
::

::gathalast
Tathā dakkhiṇapassamhi vāmapasse ca pacchato;
::

::hangnum
87\.
::

::gatha1
Gaganā pupphavassāni vassāpesuṃ cha devatā,
::

::gathalast
Mandāravaṃ kokanadaṃ sugandhaṃ cittapāṭa liṃ;
::

::hangnum
88\.
::

::gatha1
Campakā soka punnāga nāgapūgāga sambhavaṃ,
::

::gathalast
Mālatīvassikīyādī nānāvallīhi sambhavaṃ;
::

::hangnum
89\.
::

::gatha1
Padumuppala kalahāra kumudādyāmbu sambhavaṃ,
::

::gathalast
Sugandhamadhu mattāhi chappadālīhi kūjitaṃ;
::

::hangnum
90\. {pb:O:0.0009}
::

::gatha1
Pupphavassaṃ pavassittha tiṃsayojanamañjase,
::

::gathalast
Pasatto tattha turago dukkhato agamī tadā;
::

::hangnum
91\.
::

::gatha1
Evaṃ pūjāvidhānehi gantvā’nomaṃ mahānadiṃ,
::

::gathalast
Sitasekata saṅkiṇṇaṃ bahumīnakulākulaṃ;
::

::hangnum
92\.
::

::gatha1
Tīraṭṭho passi so dhīro gaṅgānāriṃ rasāvahaṃ,
::

::gathalast
Karontiṃ vīcibābhāti eṇepupphopahārakaṃ;
::

::hangnum
93\.
::

::gatha1
Assena taṃ mahānomaṃ laṅghāpetvā mahāmatī,
::

::gathalast
Paratīre patiṭṭhāsi vimale vālukā tale;
::

::hangnum
94\.
::

::gatha1
Pabbajituṃ mayettheva yuttaṃ no me papañcituṃ,
::

::gathalast
Iti cintiya obhāya dhāritābharaṇāni so;
::

::hangnum
95\.
::

::gatha1
Channassa paṭiyādetvā kanthakañca hayādhipaṃ,
::

::gathalast
Nisitaṃ khaggamuggayha samoliṃ chindi kuntalaṃ;
::

::hangnum
96\.
::

::gatha1
Evamāvajjayaṃ nātho sace’haṃ sugato bhave,
::

::gathalast
Tiṭṭhatu gagane gantvā iti ukkhipi ca’mbaraṃ;
::

::hangnum
97\.
::

::gatha1
Tato sakko mahagghena maṇicaṅgoṭakena taṃ,
::

::gathalast
Paṭiggahetvā sirasaṃ netvā devapuraṃ caraṃ;
::

::hangnum
98\.
::

::gatha1
Kāretvā maṇithūpaṃ so nīdhetvā taṃ siroruhaṃ,
::

::gathalast
Atthāhaṃ patimāneti sahadevehi nekadhā;
::

::hangnum
99\.
::

::gatha1
Mahābrahmopanītaṭṭhaparikkhāraṃ mahāmatī,
::

::gathalast
Paṭiggahetvā kāsāvaṃ nivattho pāruto tadā;
::

::hangnum
100\.
::

::gatha1
Pubbe viyambaraṃ gayha ambare khipi nāyako,
::

::gathalast
Paṭiggahetvā taṃ brahmā netvā brahmapuraṃ caraṃ;
::

::hangnum
101\.
::

::gatha1
Dvādasayojanubbedhaṃ katvā thūpavaraṃ subhaṃ,
::

::gathalast
Tattha taṃ nidahitvāna paṇipāteti sabbadā;
::

::hangnum
102\. {pb:O:0.0010}
::

::gatha1
Sampuṇṇa manasaṅkappo pabbajjāsiri mubbahaṃ,
::

::gathalast
Chādento kāmaleneva maruṃ caṅakkami nāyako;
::

::hangnum
103\.
::

::gatha1
Tato ambavanaṃ gantvā vindanto pītijaṃ sukhaṃ,
::

::gathalast
Vītināmayi sattāhaṃ ramme pādapamaṇḍape;
::

::hangnum
104\.
::

::gatha1
Tato rājagahaṃ gantvā pārupitvā cīvaraṃ,
::

::gathalast
Gahetvā maṇivaṇṇaṃ so pattaṃ karatalambujā;
::

::hangnum
105\.
::

::gatha1
Battiṃsa lakkhaṇūpeto anubyañjana maṇḍito,
::

::gathalast
Brahmujjugatto bhagavā puraseṭṭhamupāgami;
::

::hangnum
106\.
::

::gatha1
Visikhantarena gacchantaṃ lokekanayanaṃ janā,
::

::gathalast
Disvā evaṃ vicintesuṃ nāyaṃ yo so janādhipo;
::

::hangnum
107\.
::

::gatha1
Kāmaṃ puravadhusomma vattasambandhakāraṇā,
::

::gathalast
Cando’yamāgato ajja sakavesena no mati;
::

::hangnum
108\.
::

::gatha1
Sutvāna taṃ tadā keci hasantā vacanantaraṃ,
::

::gathalast
Nāyaṃ sasī sasaṅekā so bhānumeso’ti no mati;
::

::hangnum
109\.
::

::gatha1
Bodhetumāgato kāmaṃ porīnaṃ vadanambuje,
::

::gathalast
Sakīyeneva rūpena vimhayaṃ porimānuse;
::

::hangnum
110\.
::

::gatha1
Kiṃ bho ummattakā attha evaṃ mā vadathā’dhunā,
::

::gathalast
Sataraṃsī uṇharaṃsī na so eso aviggaho;
::

::hangnum
111\.
::

::gatha1
Kāmenālasajantuhi kīḷituṃ puramāgato,
::

::gathalast
Sarūpena na no atthi saṃsayo balu mānase;
::

::hangnum
112\.
::

::gatha1
Tesaṃ taṃ vacanaṃ sutvā hasantā keci jantuno,
::

::gathalast
Tumhe khalū na jānātha sabāṇe sadhanū hi so;
::

::hangnum
113\.
::

::gatha1
Issaro kantarūpena tuṅgamandiratā puraṃ,
::

::gathalast
Kelāso iti sampatto jahātha vimatiṃ idha;
::

::hangnum
114\. {pb:O:0.0011}
::

::gatha1
Tesampi vacanaṃ sutvā hasanteke janā tadā,
::

::gathalast
Nāyaṃ haro tinetto so kesaveso idhāgato;
::

::hangnum
115\.
::

::gatha1
Viciṇanto siriṃ ajja puraseṭṭhamupāgataṃ,
::

::gathalast
Vesenaññena maññāma ettha no natthi saṃsayo;
::

::hangnum
116\.
::

::gatha1
Paharitvā karaṃ keci sutvā taṃ vacanaṃ narā,
::

::gathalast
Hasantevaṃ tadāvocuṃ vāsudevo na ve ayaṃ;
::

::hangnum
117\.
::

::gatha1
Kāmaṃ sarojanābho so vāmano kaṇhaviggaho,
::

::gathalast
Ayamaññataracaṇṇena āgato pākasāsano;
::

::hangnum
118\.
::

::gatha1
Puraṃ devapurantetaṃ maññamāno mahājutiṃ,
::

::gathalast
Passitunti paṭiññāto mā bhonto vilapantu ve;
::

::hangnum
119\.
::

::gatha1
Sutvā tesaṃ giraṃ keci keḷiṃ katvāna nekadhā,
::

::gathalast
Tumhe sakkaṃ na jānātha so hi bho vajirāyudho;
::

::hangnum
120\.
::

::gatha1
Eso hi bho mahābrahmā brahmalokā idhāgato,
::

::gathalast
Pamattā kinnu vedamhī brahmabandhu pure idha;
::

::hangnum
121\.
::

::gatha1
Athesaṃ vacanaṃ sutvā keci paṇḍitajātikā,
::

::gathalast
Nete candādayo kāmaṃ mā mohaṃ bho pakāsatha;
::

::hangnum
122\.
::

::gatha1
Caturānano mahābrahmā somasommānano ayaṃ,
::

::gathalast
Samantapotthako brahmā pattahattho’yamabbhuto;
::

::hangnum
123\.
::

::gatha1
Kāmaṃ pāramitāpuṇṇa pasattho puriso ayaṃ,
::

::gathalast
Niccaṃ vandatha pūjetha thomethetaṃ mahājutiṃ;
::

::hangnum
124\.
::

::gatha1
Evaṃ vadantā sabbe te nāgarā purisuttamaṃ,
::

::gathalast
Gandhapupphehi pujentā namassantā tamanvaguṃ;
::

::hangnum
125\.
::

::gatha1
Nettārittehi pājentā munino rūpasāgare,
::

::gathalast
Jantavo mananāvāyo pāraṃ passiṃsu no tadā;
::

::hangnum
126\. {pb:O:0.0012}
::

::gatha1
Tadā lokekanayano sapadānena vīthiyaṃ,
::

::gathalast
Caraṃ yāpanamattaṃva laddhāgamma purā bahi;
::

::hangnum
127\.
::

::gatha1
Paṇḍavaṃ girimāsajja tassacchāyāya so muni;
::

::gathalast
Saṅghāṭiṃ paññapetvāna nisajja purisāsabho;
::

::hangnum
128\.
::

::gatha1
Adiṭṭhapubbaṃ disvāna patte missakabhojanaṃ,
::

::gathalast
Sañjātapaṭikūlo taṃ nuditvā paccavekkhaṇā;
::

::hangnum
129\.
::

::gatha1
Amataṃ viya taṃ bhutvā vikkhāletvā mukhaṃ dakā,
::

::gathalast
Patte vattaṃ caritvāna muhuttaṃ tattha vissami;
::

::hangnum
130\.
::

::gatha1
Pavattiṃ taṃ nisāmetvā bimbisāro narissaro,
::

::gathalast
Sīghaṃ tamupagantvāna katānuñño nisīdiya;
::

::hangnum
131\.
::

::gatha1
Nimantayitvā rajjena anicchante yatissare,
::

::gathalast
Anuggahāya me yuttaṃ buddhabhūtenidhāgamaṃ;
::

::hangnum
132\.
::

::gatha1
Evaṃ nimantito tenādhivāsetvā mahāmatī,
::

::gathalast
Agamāsuruvelāya matuloru parakkamo;
::

::hangnum
133\.
::

::gatha1
Padhānaṃ padahitvāna chabbassamatidukkaraṃ,
::

::gathalast
Pakāsetvāna lokassa mokkhaṃ natthiti tena so;
::

::hangnum
134\.
::

::gatha1
Tatoppabhuti vattanto majjhimappaṭi pattiyaṃ,
::

::gathalast
Kāyassānuggahaṃ katvā tato sampiṇiti’ndriyo;
::

::hangnum
135\.
::

::gatha1
Mūle’japālanigrodhapādapassa mahāmuni,
::

::gathalast
Nisīdi nijasobhāhi obhāsento disodisaṃ;
::

::hangnum
136\.
::

::gatha1
Tadā senāni nigame sujātā khīra dāyikā,
::

::gathalast
Sampuṇṇamanasaṅkappā yācitvā vaṭadevataṃ;
::

::hangnum
137\.
::

::gatha1
Dhīraṃ devoti maññanti tuṭṭhahaṭṭhā pamoditā,
::

::gathalast
Hemapātiṃ sapāyāsaṃ datvāna idama’bruvi;
::

::hangnum
138\. {pb:O:0.0013}
::

::gatha1
Yathā mayhaṃ mahādeva iddhā patthita patthanā,
::

::gathalast
Tatheva tava saṅkappo khippameva samijjhatu;
::

::hangnum
139\.
::

::gatha1
Iti vatvāna vanditvā katvā ca naṃ padakkhiṇaṃ,
::

::gathalast
Pakkantāya sujātāya dhīro pātiṃ samādiya;
::

::hangnum
140\.
::

::gatha1
Upagantvānātirammaṃ nadiṃ so nīlavāhiniṃ,
::

::gathalast
Suppatiṭṭhitanāmamhi nadītitthe nisīdiya;
::

::hangnum
141\.
::

::gatha1
Bhuñjitvā ūnapaṇṇāsa piṇḍaṃ katvāna bhojanaṃ,
::

::gathalast
Vissajjetvā tato pātiṃ paṭisotaṃ narāsabho;
::

::hangnum
142\.
::

::gatha1
Tato sālavanuyyāne vissamanto divādine,
::

::gathalast
Disvāna supine pañca atthaṃ tesaṃ vicintiya;
::

::hangnum
143\.
::

::gatha1
Ābodhimūlato magge devehi samalaṅkate,
::

::gathalast
Maṇitoraṇapālīhi puṇṇakumbhaddhājādihi;
::

::hangnum
144\.
::

::gatha1
Sāyaṇhasamaye nātho gacchanto bodhi santikaṃ,
::

::gathalast
Disvāna sotthiyaṃ nāma thūyamānaṃ dijuttamaṃ;
::

::hangnum
145\.
::

::gatha1
Tena dinnaṭṭha muṭṭhintu gahetvā nīlasaddalaṃ,
::

::gathalast
Bodhimūlamupāgamma katvāna taṃ padakkhiṇaṃ;
::

::hangnum
146\.
::

::gatha1
Akāsi tīṇasanthāraṃ pācīnābhimukhaṃ tadā,
::

::gathalast
Tato mahiṃ dvidhā katvā samuṭṭhāsi mahāsanaṃ;
::

::hangnum
147\.
::

::gatha1
Uccaṃ cuddasahatthena nānā citta vicittitaṃ,
::

::gathalast
Abhaṭṭhanahittha tatraṭṭho iccevaṃ daḷhamānaso;
::

::hangnum
148\.
::

::gatha1
Kāmaṃ taco nahārū ca aṭṭhi ca avasissatu,
::

::gathalast
Upasussatu me gatte sabbantaṃ maṃsalohitaṃ;
::

::hangnum
149\.
::

::gatha1
Na uṭṭhahāmabujjhitvā na jahe vīriyaṃ mama,
::

::gathalast
Adhiṭṭhahitvā evaṃ so nisīdi vajirāsane;
::

::hangnum
150\. {pb:O:0.0014}
::

::gatha1
Anatikkamaṃ ṭhapetvāna caraṇaṃ caraṇupari,
::

::gathalast
Kamalaṃ kamaleneva maṇibandhaṃ vidhāya so;
::

::hangnum
151\.
::

::gatha1
Bālāsokadalāsatta paraṃ vā’sokapallavaṃ,
::

::gathalast
Nidhāya nayanānatda pāṇiṃ pāṇitale jino;
::

::hangnum
152\.
::

::gatha1
Yathā sañjhāghanālīḍha tuṅgakañcana pabbato,
::

::gathalast
Surattacīvaracchanna cārigatta virājito;
::

::hangnum
153\.
::

::gatha1
Udayāvalakoṭimhi dippantova divākaro
::

::gathalast
Kandharopari dippanta mukhamaṇḍalamaṇḍito;
::

::hangnum
154\.
::

::gatha1
Yathā cāmikarabyamhe sunīlaṃ sīhapañjaraṃ,
::

::gathalast
Asampakampapamhehi pihitaddhasulocano;
::

::hangnum
155\.
::

::gatha1
Nīluppalakalāpaṃca jananettālipātanaṃ,
::

::gathalast
Sajjhudaṇḍasamābaddha bodhikkhandhamaphassi so;
::

::hangnum
156\.
::

::gatha1
Nisinno bodhito chejja pavāḷataruṇaṅkurā,
::

::gathalast
Patamānā samantāsuṃ tejaṃ viya kubuddhīnaṃ;
::

::hangnum
157\.
::

::gatha1
Devā tattha samāgañjuṃ khippaṃ dasasahassiyaṃ,
::

::gathalast
Kamalāsanoragā ceva siddhavijjādharādayo
::

::hangnum
158\.
::

::gatha1
Sahampati mahābrahmā brahmasenāpurakkhato,
::

::gathalast
Sitātapattaṃ dhārento ṭhīto sambuddha santike;
::

::hangnum
159\.
::

::gatha1
Vīsaṃ ratana satāyāmaṃ vijayuttara nāmakaṃ,
::

::gathalast
Saṅkhaṃ dhamento aṭṭhāsi sādaro pākasāsano;
::

::hangnum
160\.
::

::gatha1
Suyāmo saha senāya thomayanto narādhipaṃ,
::

::gathalast
Maṇitālavaṇṭaṃ paggayha mandamandena vījati;
::

::hangnum
161\.
::

::gatha1
Jitakitti lataggamhi sassa pupphaṃca pupphītaṃ,
::

::gathalast
Vāḷavijanimuggayha aṭṭhā santusito tahiṃ;
::

::hangnum
162\. {pb:O:0.0015}
::

::gatha1
Beluvaṃ vīṇamādāya gītaṃ nānālayānugaṃ,
::

::gathalast
Pañcasikho ṭhito tattha gāyamāno anekadhā;
::

::hangnum
163\.
::

::gatha1
Mahākālo’pi nāgindo nāgasaṅghapurakkhato,
::

::gathalast
Thomento tattha aṭṭhāsi navārahaguṇādihi;
::

::hangnum
164\.
::

::gatha1
Raṅgabhumiṃ māpayitvā gahetvāna varaṅganā,
::

::gathalast
Upahāraṃ karontaṭṭhā timbarū sūriyavaccasā;
::

::hangnum
165\.
::

::gatha1
Āgantvā saha senāya sitaṅgo sitabhusano,
::

::gathalast
Dhataraṭṭho ṭhito pubbe ārakkhaṃ kurumānako;
::

::hangnum
166\.
::

::gatha1
Pūrento sakasenāya dakkhiṇassaṃ virūḷhako,
::

::gathalast
Ārakkhaṃ kurumānaṭṭhā nīlaṅgo nīlabhusano;
::

::hangnum
167\.
::

::gatha1
Virūpakkho’pi aṭṭhāsi pālayaṃ pacchimaṃ disaṃ,
::

::gathalast
Rattaṅgābharaṇo vammī nijasenāpurakkhato;
::

::hangnum
168\.
::

::gatha1
Uttarassaṃ sasenāya ārakkhaṃ kurumānako,
::

::gathalast
Soṇṇavaṇṇaṅgābharaṇo aṭṭhāsi naravāhano;
::

::hangnum
169\.
::

::gatha1
Kimettha bahulāpena jātikkhettamhi devatā,
::

::gathalast
Nāgatā neva vāhesuṃ sabbe etthe’va osaṭā;
::

::hangnum
170\.
::

::gatha1
Gaganātotiṇṇaketu pādehi pathavītale,
::

::gathalast
Nāgādayo na dhutāsuṃ ketunaṃ bahu kā kathā;
::

::hangnum
171\.
::

::gatha1
Na dhūtā dhajapādehi vāyutuddāmavuttihi,
::

::gathalast
Tārakā gagane brūmo kinnu tattha dhajālutā;
::

::hangnum
172\.
::

::gatha1
Pubbadisā cakkavāḷa silāyuggataketunaṃ,
::

::gathalast
Pādāni parabhāgādi cakkavāḷasilanvaguṃ;
::

::hangnum
173\.
::

::gatha1
Cakkavāḷa mahāmeru yugandhara nagādayo,
::

::gathalast
Pupphāvataṃsakā’vāsuṃ nānāvaṇṇehi saṅkhatā;
::

::hangnum
174\. {pb:O:0.0016}
::

::gatha1
Vāmāmandamakaranda bindusandoha sundaraṃ,
::

::gathalast
Ullola padumākiṇṇa vitānaṃ vāsi ambaraṃ;
::

::hangnum
175\.
::

::gatha1
Khittasogandhacuṇṇāni devabrahmādinā tahiṃ,
::

::gathalast
Vitānaṃ viya khāyanti cakkavāḷaggamaṇḍape;
::

::hangnum
176\.
::

::gatha1
Kappūrāgarudhūpehī tattha tatthuggatehi mā,
::

::gathalast
Kālabbhakūṭacchannova āsi maññaṃ kathemu kiṃ;
::

::hangnum
177\.
::

::gatha1
Jātikkhettesu devehi katagghikusumādinā,
::

::gathalast
Nosīnā dharaṇī bhārā disebhānaṃ balaṃ aho;
::

::hangnum
178\.
::

::gatha1
Ambarālambamānānī pupphadāmāni bhūtalaṃ,
::

::gathalast
Ākaḍḍhanāya devehi baddharajjuva bhāsare
::

::hangnum
179\.
::

::gatha1
Aññoññakaramuggayha gagane surasutdarī,
::

::gathalast
Paribbhamantā gāyanti tattha tattha manoramaṃ;
::

::hangnum
180\.
::

::gatha1
Ubho bhuje vikāsetvā maṇḍitaṃ surasutdarī,
::

::gathalast
Bhamanti bhantabheṇḍuva tattha tatthambare yugā;
::

::hangnum
181\.
::

::gatha1
Nīluppalakalāpādī gahetvāna suraṅganā,
::

::gathalast
Ṭhītāsuṃ parivāretvā pūjamānā narissaraṃ;
::

::hangnum
182\.
::

::gatha1
Ratnapallavakalahāra kamaluppala saṅgate,
::

::gathalast
Sannīrakusumākiṇṇe puṇṇesogandhavārihī;
::

::hangnum
183\.
::

::gatha1
Kañcanādighaṭe gayha ambare surasundarī,
::

::gathalast
Katvāna sugataṃ majjhe pūjayiṃsu samantato
::

::hangnum
184\.
::

::gatha1
Kañcanādāsahatthā ca kācī kaññā tathā ṭhitā,
::

::gathalast
Tālavaṇṭe gahetvāna ṭhītāsuṃ kāci devatā;
::

::hangnum
185\.
::

::gatha1
Kāci maṅgala saṃyutta vacanā tava patthanā,
::

::gathalast
Samijjhatuti ghosentī parivāretvā ṭhitā jinaṃ;
::

::hangnum
186\. {pb:O:0.0017}
::

::gatha1
Sirivacchādi paggayha aṭṭhamaṅgalamuttamaṃ,
::

::gathalast
Ṭhitāsuṃ gagane nārī parivāretvā munissaraṃ;
::

::hangnum
187\.
::

::gatha1
Naccanti keci kīḷanti selenti ca lalanti ca,
::

::gathalast
Vādenti keci gāyanti velukkhepaṃ karonti ca;
::

::hangnum
188\.
::

::gatha1
Nekapupphagghipantī ca tathā dīpagghipanti ca,
::

::gathalast
Maṇicāmīkarāsajjhu agghikā pantiyo tathā;
::

::hangnum
189\.
::

::gatha1
Ābrahmabhavanuggamma cakkavāḷasamantato,
::

::gathalast
Tiṭṭhanti jalamānāyo buddhassa maṅgalussave;
::

::hangnum
190\.
::

::gatha1
Sattaratanasambhutā nānā toraṇapantīyo,
::

::gathalast
Hemarambhāmayā cāpi tathā dussamayā siyuṃ;
::

::hangnum
191\.
::

::gatha1
Nānāvaṇṇehi nekehi chattehi ca nirantaraṃ,
::

::gathalast
Cakkavāḷodaraṃ āsi saraṃca kamalākulaṃ;
::

::hangnum
192\.
::

::gatha1
Tattha tatthujjalāneka yantadīpāvalī mahī,
::

::gathalast
Tārakājālakākiṇṇa gaganaṅganasantibhā;
::

::hangnum
193\.
::

::gatha1
Dhajantarita chattā’suṃ cakkavāḷagirūpari,
::

::gathalast
Nirantarā’suṃ tattheva ghaṭadīpā ca toraṇa;
::

::hangnum
194\.
::

::gatha1
Nānāturiyanādehi nānāsaṅgītitāhi ca,
::

::gathalast
Sādhuvādehi nekehi cakkavāḷo phuṭo ahū;
::

::hangnum
195\.
::

::gatha1
Aho mahantatā tassa buddhassa katamaṅgale,
::

::gathalast
Pūjāvisesaṃ taṃ ko hi mukhenekena bhāsatī;
::

::hangnum
196\.
::

::gatha1
Catummukho sahassakkho dvisahassanayano phaṇī,
::

::gathalast
Dasakaṇṭho’pi taṃ sabbaṃ neva sakkonti bhāsituṃ;
::

::hangnum
197\.
::

::gatha1
Evaṃ surāsurabrahma venateyyoragādihi,
::

::gathalast
Nirantaraṃ katāneka mahāmaha samākule;
::

::hangnum
198\. {pb:O:0.0018}
::

::gatha1
Tasmintu vāsare māro passitvā bhuvanaṃ idaṃ,
::

::gathalast
Āmantetvā sānuvare āhevaṃ sakutūhalo;
::

::hangnum
199\.
::

::gatha1
Sabbe dibbavimānā bho suññā dissanti chaḍḍitā,
::

::gathalast
Purapālampahāpetvā kva gatā’suṃ sadevakā;
::

::hangnum
200\.
::

::gatha1
Kimbho māra na jānāsi matto sutto’si ajja kiṃ,
::

::gathalast
Suddhodaniya siddhattho māyāya tanayo ayaṃ;
::

::hangnum
201\.
::

::gatha1
Puretvā pāramī sabbā katvāna abhinikkhamaṃ,
::

::gathalast
Bodhimule nisinno si ajja buddho bhavāmīti;
::

::hangnum
202\.
::

::gatha1
Tassa pūjāvidhānatthaṃ dasasahassīsu devatā,
::

::gathalast
Samāgatā haṭṭhatuṭṭhā karontajja mahāmahaṃ;
::

::hangnum
203\.
::

::gatha1
Kinnu te badhiraṃ sotaṃ kinnu parihāyi locanaṃ,
::

::gathalast
Dhajaggā te na dissanti ullolaṃ te na sūyati;
::

::hangnum
204\.
::

::gatha1
Tesaṃ taṃ vacanaṃ sutvā antako khalu pāpimā,
::

::gathalast
Dukkhito dummano tesaṃ socanto idambruvi;
::

::hangnum
205\.
::

::gatha1
Aho vatā’tiparihāni saṃsārassa mahā ayaṃ,
::

::gathalast
Asāro khalu saṃsāro siddhatthe vibhavaṃ gate;
::

::hangnum
206\.
::

::gatha1
Aho vatā’ti naṭṭhamhā tivaṭṭaṃ paripuritaṃ,
::

::gathalast
Hoti bho dahanā daḍḍhavanaṃvāti alakkhikaṃ;
::

::hangnum
207\.
::

::gatha1
Nirālokaṃ tilokaṃ bho asuraṃ vāsaraṃ yathā,
::

::gathalast
Parimosaratanaṃ hoti rajjaṃ vedaṃ jagattayaṃ;
::

::hangnum
208\.
::

::gatha1
Mamesa visayaṃ hitvā yāti siddhatthadārako,
::

::gathalast
Tena yātena maggena nikkhamanti bahujjanā;
::

::hangnum
209\.
::

::gatha1
Bhavantaṃ na karoteso yāva suddhodanatrajo,
::

::gathalast
Etha gacchāma siddhatthamasiddhatthaṃ karoma bho;
::

::hangnum
210\.
::

::gatha1
Māpetha bheravaṃ vaṇṇaṃ bībhacchaṃ duddasaṃ kharaṃ,
::

::gathalast
Saddeneva palāpetha tūlabhaṭṭaṃva vāyunā;
::

::hangnum
211\. {pb:O:0.0019}
::

::gatha1
Tassa taṃ vacanaṃ sutvā mārasenā samāgamuṃ,
::

::gathalast
Nānāvesadharā hutvā nānāyudha samaṅgino;
::

::hangnum
212\.
::

::gatha1
Yojanānaṃ tadā māro diyaḍḍhasatamuccato,
::

::gathalast
Girimekhalamāruyha senāya sahasā’gamī;
::

::hangnum
213\.
::

::gatha1
Disvāna durato ettaṃ devā māraṃ savāhiniṃ,
::

::gathalast
Bhayaṭṭāpagamuṃ khippaṃ dhāvamānā disodisaṃ;
::

::hangnum
214\.
::

::gatha1
Saṃkhippa khippaṃ sacchattaṃ brahmā dhāvi parammukho,
::

::gathalast
Katvāna piṭṭhiyaṃ saṅkhaṃ sakko dhāvi visaṅkito;
::

::hangnum
215\.
::

::gatha1
Mahākālo’pi nāgindo nimujja mahiyaṃ tadā,
::

::gathalast
Vattadattakaro bhīru sake nipati mañcake;
::

::hangnum
216\.
::

::gatha1
Saṃ saṃ pūjāvidhānantu chaḍḍetvāna sadevakā,
::

::gathalast
Gatāsuṃ suññakaṃ āsi cakkavāḷamidaṃ tadā;
::

::hangnum
217\.
::

::gatha1
Nissirīkaṃ padesaṃ taṃ asobhaṃ asamañjasaṃ,
::

::gathalast
Ahosi patitāneka pūjābhaṇḍasamākulaṃ;
::

::hangnum
218\.
::

::gatha1
Ekova tattha sugato nisīdi vajirāsane,
::

::gathalast
Pajjalaṃ nijasiriyā sūriyova yugandhare;
::

::hangnum
219\.
::

::gatha1
Akampo ca asantrāsī lomahaṃsa vivajjito,
::

::gathalast
Abhīto sīharājāva migacchāpānamaggato;
::

::hangnum
220\.
::

::gatha1
Tato dhammissarassagge dunnimittāni jāyaruṃ,
::

::gathalast
Andhakāraṃ disā āsuṃ dhūmaketu ca ambare;
::

::hangnum
221\.
::

::gatha1
Dinaṃ duddinakaṃ āsi hataraṃsi divākaro,
::

::gathalast
Ukkāpato’pi paññāyi disāḍāhopapajjatha;
::

::hangnum
222\.
::

::gatha1
Aghane gagane āsuṃ indacāpavirajjutī,
::

::gathalast
Analāsaniyo’dittā tattha tattha patantī ca
::

::hangnum
223\.
::

::gatha1
Kākolasaṅghā vassiṃsu uṇṇa sakuṇakosiyā,
::

::gathalast
Cariṃsu ambare’petā kabandhā ca bhayāvahā;
::

::hangnum
224\. {pb:O:0.0020}
::

::gatha1
Senaṃ saṃvidahitvāna tato māro abhiddavi,
::

::gathalast
Āgantvā cakkavāḷamhi ṭhito jinamudikkhiya;
::

::hangnum
225\.
::

::gatha1
Ekakassa manussassa santikopagamaṃ mama,
::

::gathalast
Na yuttañhi gajo yāti gajaṃ no yāti kotthukaṃ;
::

::hangnum
226\.
::

::gatha1
Netaṃ garu palāpetuṃ kālo iti vicintiya,
::

::gathalast
Māpesi kupito khippaṃ kappanila samānilaṃ;
::

::hangnum
227\.
::

::gatha1
Khipanto gagane khippaṃ uddharitvā vanaspatī,
::

::gathalast
Katvāna vanamummūlaṃ viddhaṃsento asesakaṃ;
::

::hangnum
228\.
::

::gatha1
Cāletvā tālasālādiṃ luñcitvā gagane khipaṃ,
::

::gathalast
Pātento cakkavāḷante vājisīha gajādayo;
::

::hangnum
229\.
::

::gatha1
Paharitvā vivattetvā girikūṭāni ukkhipaṃ,
::

::gathalast
Bhamayanto nabhomajjhe dhāvateva tato tato;
::

::hangnum
230\.
::

::gatha1
Silāhi silāsaṅghaṭṭa mahānādaṃ pavattayaṃ,
::

::gathalast
Pātento dahanañcāpi dhūmamambara mukkhipaṃ;
::

::hangnum
231\.
::

::gatha1
Bhamayanto gahetvāna ambare chadaniṭṭhikā,
::

::gathalast
Pāsāde parivattetvā paharanto nagādisu;
::

::hangnum
232\.
::

::gatha1
Khananto pathaviṃ paṃsuṃ gahetvāmbaramaṇḍale,
::

::gathalast
Bandhantova paraṃ bhumiṃ bhindanto tuṅgapabbate;
::

::hangnum
233\.
::

::gatha1
Bhayānakena saddena upagamma mahāmuniṃ,
::

::gathalast
Cāletuṃ neva so sakkhi aṃsumattampi cīvare;
::

::hangnum
234\.
::

::gatha1
Tadāsi vijayo tassa sambuddhassa sirīmato,
::

::gathalast
Paṭhame mārayuddhamhi mārassāsi parājayo;
::

::hangnum
235\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Iti paṭhamo vijayo.
::

::hangnum
236\. {pb:O:0.0021}
::

::gatha1
Disvā namuci dhīrassa mālutenānupaddavaṃ,
::

::gathalast
Dukkhī ca dummano āsi kodhenāturamānaso;
::

::hangnum
237\.
::

::gatha1
Hotu dāni mahoghena pavāhemi imaṃ yatiṃ,
::

::gathalast
Māpetvāna mahāmeghaṃ socanāya alaṃ mama;
::

::hangnum
238\.
::

::gatha1
Iti cintiya so māro mahāmeghamamāpayi,
::

::gathalast
Disāsumpihitā sabbā andhakāro avatthari;
::

::hangnum
239\.
::

::gatha1
Uparūpari guṇā hutvā sahassāni satāni’pi,
::

::gathalast
Dhārādharā mahādhārā vattayiṃsu samantato;
::

::hangnum
240\.
::

::gatha1
Sodāminīsahassehi vinaddhaṃva nabhaṃ ahū,
::

::gathalast
Tattha tattha disābhāge indacāpā avattatha;
::

::hangnum
241\.
::

::gatha1
Mahārajatarajjūhi sibbitāva nabhāvanī,
::

::gathalast
Dharādharorudhārāhi nirantarapavattihi;
::

::hangnum
242\.
::

::gatha1
Tattha tattha patantāni ghorāsanisatā ahuṃ,
::

::gathalast
Mahābhīma nabho bherissanā āsuṃ tahiṃ tahiṃ;
::

::hangnum
243\.
::

::gatha1
Uddharanto mahāsele mahogho ca tadubbhave,
::

::gathalast
Kelāsa sikharākāra eṇepuñje samubbahaṃ;
::

::hangnum
244\.
::

::gatha1
Mahāthūpappamāṇādi mahābubbulamubbahaṃ,
::

::gathalast
Gambhīro puthulo caṇḍo upagamma jinantikaṃ;
::

::hangnum
245\.
::

::gatha1
Sarīre lomamattampi temetumasamatthako,
::

::gathalast
Gato mahogho buddhassa’bho’nubhāvamahantatā;
::

::hangnum
246\.
::

::gatha1
Tadāsi vijayo tassa sambuddhassa sirīmato,
::

::gathalast
Dutiye mārayuddhamhi mārassāsī parājayo;
::

::hangnum
247\.
::

::gatha1
Evaṃ mahānubhāvoti mantvāna nara sārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Dutiyo vijayo.
::

::hangnum
248\. {pb:O:0.0022}
::

::gatha1
Tato māro asakkonto vassoghena upaddavaṃ,
::

::gathalast
Kātuṃ tassa usūyādi kopākulamano tadā;
::

::hangnum
249\.
::

::gatha1
Bhavatajja kimetena māraṇe tassa kiṃ garu,
::

::gathalast
Idānaṅgāravuṭṭhīhi jhāpemi sahasā imaṃ;
::

::hangnum
250\.
::

::gatha1
Iti cintiya so māro māpetvāṅgāra vuṭṭhiyo,
::

::gathalast
Pesesi nabhasā tassa sambuddhassa upantikaṃ;
::

::hangnum
251\.
::

::gatha1
Mahāpabbatasaṅkāsa jalitaṅgāra rāsayo,
::

::gathalast
Dhāviṃsu nahasā tattha accimanto mahabbhayā;
::

::hangnum
252\.
::

::gatha1
Cicciṭāyana saddehi pūrayanto disantaraṃ,
::

::gathalast
Dhūpāyanto phuliṅgehi mārassāpi bhayāvahā;
::

::hangnum
253\.
::

::gatha1
Ujjālentā mahārukkhe pabbate’pi ca sammukhe,
::

::gathalast
Narakodaruggatā aggī rāsīvāti bhayāvahā;
::

::hangnum
254\.
::

::gatha1
Upagantvā muhuttena nisinnaṃ munipuṅgavaṃ,
::

::gathalast
Madhumattālijhaṅkāra nādākuladisāmukhā;
::

::hangnum
255\.
::

::gatha1
Pātenti satatāmanda makarandaja bindavo,
::

::gathalast
Mālāvataṃsakā hutvā pādamule patiṃsu tā;
::

::hangnum
256\.
::

::gatha1
Tadāsi vijayo tassa sambuddhassa sirīmato,
::

::gathalast
Tatiye māra yuddhamhi mārassāsi parājayo;
::

::hangnum
257\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Tatiyo vijayo.
::

::hangnum
258\.
::

::gatha1
Tenānupaddutaṃ buddhaṃ passitvāna pajāpati,
::

::gathalast
Dukkhito dummano hutvā evaṃ cintesi dummati;
::

::hangnum
259\.
::

::gatha1
Pāsāṇavassaṃ māpetvā cuṇṇetvā panimaṃ yatiṃ,
::

::gathalast
Viddhaṃsemīti cintetvā māpesūpalavassakaṃ;
::

::hangnum
260\. {pb:O:0.0023}
::

::gatha1
Tasmiṃ vasse’ti bībhacchā dhūmāyantā sajotikā,
::

::gathalast
Jalitaṅgārasaṅkāsā pāsāṇuccāvacā bahū;
::

::hangnum
261\.
::

::gatha1
Karānaññoññasaṅghaṭṭā mahantaṃ bheravaṃ ravaṃ,
::

::gathalast
Duddinaṃ dhūmajālāhi kurumānā samantato;
::

::hangnum
262\.
::

::gatha1
Satthūpagantvābhimukhaṃ santamālāgulā viya,
::

::gathalast
Patiṃsu siripāde te amandāmodavāhino;
::

::hangnum
263\.
::

::gatha1
Tadāsi vijayo tassa sambuddhassa sirīmato,
::

::gathalast
Catutthe mārayuddhamhi mārassāsi parājayo;
::

::hangnum
264\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Catuttho vijayo.
::

::hangnum
265\.
::

::gatha1
Disvānattamano māro ditto kodhagginā tadā,
::

::gathalast
Māpetvā’yudhavassaṃ so pesesi tadupantikaṃ;
::

::hangnum
266\.
::

::gatha1
Nettiṃsacchūrikā satti heṇḍivāla gadādayo,
::

::gathalast
Tiṇgadhārā pajjalitā acirajjuti sannibhā;
::

::hangnum
267\.
::

::gatha1
Yathā pupphopahāropagantvāna gaganaṅganā,
::

::gathalast
Evaṃ sambuddhapādesu patiṃsu parivattitā;
::

::hangnum
268\.
::

::gatha1
Tadāsi vijayo tassa sambuddhassa sirīmato,
::

::gathalast
Pañcame mārayuddhamhi mārassāsi parājayo;
::

::hangnum
269\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Pañcamo vijayo.
::

::hangnum
270\.
::

::gatha1
Taṃ disvā pāpimā kuddho yaṃ yaṃ tassa karoma’haṃ,
::

::gathalast
Taṃ taṃ’dānī na sakkoti kiñci kākumu’pakkamaṃ;
::

::hangnum
271\. {pb:O:0.0024}
::

::gatha1
Māpesi kukkulaṃ vassaṃ māramīta’dhunā muniṃ,
::

::gathalast
So’gā’kāsā sampaditto dhūmāyantova pajjalaṃ;
::

::hangnum
272\.
::

::gatha1
Jinassābhimukhaṃ gantvā kukkulo parivattiya,
::

::gathalast
Candanassa sitabbhassa dhūlī hutvāna pagghari;
::

::hangnum
273\.
::

::gatha1
Tadāsi vijayo tassa sambuddhassa sirīmato,
::

::gathalast
Chaṭṭhe namuci yuddhamhi mārassāsī parājayo;
::

::hangnum
274\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Chaṭṭho vijayo.
::

::hangnum
275\.
::

::gatha1
Tato disvāna taṃ kaṇho kaṇhasenā purakkhato,
::

::gathalast
Saṅkuddho pesayi tattha vassaṃ so sikatāmayaṃ;
::

::hangnum
276\.
::

::gatha1
Khadīraṅgāra saṅkāsā vālukā gaganāgatā,
::

::gathalast
Bhassantā jinapādante vāsacuṇṇattamāgatā;
::

::hangnum
277\.
::

::gatha1
Tadāsi vijayo tassa sambuddhassa sirīmato,
::

::gathalast
Sattame mārayuddhamhi mārassāsi parājayo;
::

::hangnum
278\.
::

::gatha1
Evaṃ mahānubhāvoti mantvāna nara sārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Sattamo vijayo.
::

::hangnum
279\.
::

::gatha1
Tampi disvā asajjanto ahirī kopaketuko,
::

::gathalast
Māpetvā palipandāni tattha osīdayāmi taṃ;
::

::hangnum
280\.
::

::gatha1
Iti cintiya māpetvā pesesi palipaṃ ghanaṃ,
::

::gathalast
Dhūpāyanto pajjalanto gantvā so nabhasā lahuṃ;
::

::hangnum
281\.
::

::gatha1
Sambuddhasiripādamhi sampatto nibbuto tato,
::

::gathalast
Nānāsugandhasambhuta gandhakaddamataṃ gato;
::

::hangnum
282\. {pb:O:0.0025}
::

::gatha1
Tadāsi vijayo tassa sambuddhassa sirīmato,
::

::gathalast
Aṭṭhame mārayuddhamhi mārassāsi parājayo;
::

::hangnum
283\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::hangnum
284\.
::

::gatha1
Olokento tato māro mārāriṃ siriyujjalaṃ,
::

::gathalast
Disvā cittampasādetumasakkonto’ti kopavā;
::

::hangnum
285\.
::

::gatha1
Ajjetamandhakārasmiṃ pakkhipitvā pamohituṃ,
::

::gathalast
Mayhaṃ bhāroti cintetvā māpesi timiraṃ ghanaṃ;
::

::hangnum
286\.
::

::gatha1
Lokantaresu sambhuta timiso’va bhayāvaho,
::

::gathalast
Gantvāna gaganā so hi patvāna munisantikaṃ;
::

::hangnum
287\.
::

::gatha1
Yathā timiramāyāti vināsaṃ suriyuggate,
::

::gathalast
Evamāsi jinaggamhi andhakāro tathāvidho;
::

::hangnum
288\.
::

::gatha1
Tadāsi vijayo tassa sambuddhassa sirīmato,
::

::gathalast
Navame mārayuddhamhi mārassāsi parājayo;
::

::hangnum
289\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Navamo vijayo.
::

::hangnum
290\.
::

::gatha1
Evaṃ navahi vuṭṭhihi katvā māro mahā bhavaṃ,
::

::gathalast
Na tassopaddavaṃ disvā dittakopānalākulo;
::

::hangnum
291\.
::

::gatha1
Gahetvāna tato khippaṃ ṭhapitaṃ attaguttiyā,
::

::gathalast
Cakkāyudhaṃ mahātejaṃ kupito khipi vegasā;
::

::hangnum
292\.
::

::gatha1
Dhārādharaṃ tamuggayha kuddho paharate yadī,
::

::gathalast
Kalīraṃva asajjanto vikhaṇḍeti pajāpati;
::

::hangnum
293\.
::

::gatha1
Tatheva so mahiṃ kuddho māro khipati vegavā,
::

::gathalast
Na bhavantosadhā pāṇā visussanti sarādayo;
::

::hangnum
294\. {pb:O:0.0026}
::

::gatha1
Tatheva kupito tena khipate so mahambudhiṃ,
::

::gathalast
Vilayaṃ jalajā yanti sussate so mahaṇṇavo;
::

::hangnum
295\.
::

::gatha1
Evaṃ mahānubhāvo so gacchanto jalambare,
::

::gathalast
Patvāna patito nāthaṃ hutvāna pupphacumbaṭaṃ;
::

::hangnum
296\.
::

::gatha1
Tadāsi vijayo tassa sambuddhassa sirīmato,
::

::gathalast
Dasame mārayuddhamhi mārassāsi parājayo;
::

::hangnum
297\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Dasamo vijayo.
::

::hangnum
298\.
::

::gatha1
Iti kopagginā dittamanaṃ māraṃ tadā jino,
::

::gathalast
Karuṇājalasekena nibbāpento nisīdi so;
::

::hangnum
299\.
::

::gatha1
Evaṃ katvāpi so kuddho aladdhavijayo tadā,
::

::gathalast
Āmantesi sakaṃ senaṃ palayānalabheravaṃ;
::

::hangnum
300\.
::

::gatha1
Ethāsu vata’re mayhaṃ assavā mārakiṅkarā,
::

::gathalast
Nānāvesadharā hotha dhāretha vividhāyudhe;
::

::hangnum
301\.
::

::gatha1
Saddehetaṃ palāpetha yātha gaṇhatha bandhatha,
::

::gathalast
Pāde gahetvā khipatha cakkavāḷantaraṃ ito;
::

::hangnum
302\.
::

::gatha1
Athagā saha vācāhi bhiṃsā sā māravāhinī,
::

::gathalast
Turaṅga vyaggha mātaṅga sīhādirūpa bhiṃsanā;
::

::hangnum
303\.
::

::gatha1
Sā mārassubhato passe catuvīsatiyojane,
::

::gathalast
Ṭhitā pacchimabhāgamhī cakkavāḷasilāvadhiṃ;
::

::hangnum
304\.
::

::gatha1
Bahalattena sā āsi sampuṇṇa navayojanā,
::

::gathalast
Yakkha peta pisācādi vesehi bhayavāhinī;
::

::hangnum
305\.
::

::gatha1
Saṃvaṭṭa vātasampāta khubhītambudhino viya,
::

::gathalast
Ullola bhimaghoso tu gato brahmapurāvadhiṃ;
::

::hangnum
306\. {pb:O:0.0027}
::

::gatha1
Danta saṅghaṭṭa sañjāta jālāmālā samākulā,
::

::gathalast
Tesaṃgārā’va dittāsuṃ kodhummīlita locanā
::

::hangnum
307\.
::

::gatha1
Vahanti dhūmakkhandhāni mukhakoṭara koṭihī,
::

::gathalast
Nīhaṭā nīhaṭā jivhā subhīmoragataṃ gatā;
::

::hangnum
308\.
::

::gatha1
Uddharitvāna tālādi karitvāna sarāsane,
::

::gathalast
Bhujaṅge ca guṇe keci gāḷhamākaḍḍhayanti ca;
::

::hangnum
309\.
::

::gatha1
Puṇḍarīkaccha sīhādī khipantābhimukhe tadā,
::

::gathalast
Dhāvanteke samuggayha purato dittapabbate;
::

::hangnum
310\.
::

::gatha1
Bhayānakāti nekāni sīsāneka kalebare,
::

::gathalast
Māpayitvāna purato dhāvanti keci kiṅkarā;
::

::hangnum
311\.
::

::gatha1
Sīsena sīhasaṅkāsā gattena manujopamā,
::

::gathalast
Buddhassābhimukhaṃ keci dhāvanti māra kiṅkarā;
::

::hangnum
312\.
::

::gatha1
Kaṇṭhīravākāradehā mukhena khalu rakkhasā,
::

::gathalast
Hutvāna abhidhāvanti kecimārassa kiṅkarā;
::

::hangnum
313\.
::

::gatha1
Daṇḍamānavakā sīsabhāgenā’tibhayāvahā,
::

::gathalast
Gattena rakkhasā hutvā keci dhāvanti kiṅakarā;
::

::hangnum
314\.
::

::gatha1
Dīpacchebha turaṅgānaṃ vyaggha khaggavisāṇinaṃ,
::

::gathalast
Varāha mahisādīnaṃ kaṇṇapāvura bhoginaṃ;
::

::hangnum
315\.
::

::gatha1
Sīsākāra mahāsīse tabbiruddhe kalebare,
::

::gathalast
Māpetvā abhidhāvanti keci mārassa kiṅkarā;
::

::hangnum
316\.
::

::gatha1
Ākaḍḍhentā kapolānaṃ karasākhāhi sammukhe,
::

::gathalast
Dassayantā mahādāṭhaṃ kecenti mārakiṅkarā;
::

::hangnum
317\.
::

::gatha1
Tikhiṇagganakhā keci phālayantā sakodare,
::

::gathalast
Ante gale pilandhitvā dhāvanti kiṅkarāpare;
::

::hangnum
318\.
::

::gatha1
Gilantā keci phaṇino uggirantā tatheva ca,
::

::gathalast
Sīsa kandhara kaṇṇanta bāhu aṅguli ādisu;
::

::hangnum
319\. {pb:O:0.0028}
::

::gatha1
Sakalesu sarīresu visadhūmaggi saṅkule,
::

::gathalast
Dhārentā’sivise keci dhāvantyagge bhayāvahā;
::

::hangnum
320\.
::

::gatha1
Padittāyogule gayha khipanteke anekadhā,
::

::gatha2
Dittapabbatamuddhacca keci aggikapālake,
::

::gathalast
Khipannā abhidhāvanti daṭṭhoṭṭhā bhīmalocanā;
::

::hangnum
321\.
::

::gatha1
Lālayantā sakā jivhā khandhe katvāna muggare,
::

::gathalast
Mattabhujaṅga vesena dhāvanti apare bhaṭā;
::

::hangnum
322\.
::

::gatha1
Pibantā lohitāneke khādantā pisite pare,
::

::gathalast
Pisācāva’caruṃ keci munirājassa aggato;
::

::hangnum
323\.
::

::gatha1
Ullaṅghantā ca selentā dhāvantā jalitāyudhā,
::

::gathalast
Bhimavesadharā yakkhā kecenti bhakuṭīmukhā;
::

::hangnum
324\.
::

::gatha1
Paṇuṇṇa saravassehi kuntatomara vuṭṭhihi,
::

::gathalast
Bheṇḍivālā’sicakkehi nibbharāsi digantaraṃ;
::

::hangnum
325\.
::

::gatha1
Yaṃ diṭṭha suta mattena maraṇaṃ citta vibbhamaṃ,
::

::gathalast
Yāti loko kathaṃ ko taṃ nissesaṃ bhāsate naro;
::

::hangnum
326\.
::

::gatha1
Nekadantasahassehi nikkhantaggisikhāyutaṃ,
::

::gathalast
Dānanijjharasampātaṃ bhīmagajjanagajjitaṃ;
::

::hangnum
327\.
::

::gatha1
Nekasata karaggehi dhatāyolaguḷādikaṃ,
::

::gathalast
Sannaddhaṃ kavacādīhi giriṃca girimekhalaṃ;
::

::hangnum
328\.
::

::gatha1
Ārūḷho pāpimā tattha ussāpetvā jayaddhajaṃ,
::

::gathalast
Visālāvatta dāṭhaggo cipiṭagga bhagga nāsiko;
::

::hangnum
329\.
::

::gatha1
Daṭṭhoṭṭha bhīmavadano bhakuṭī vali lalāṭako,
::

::gathalast
Kodhānalehi sandiddha mahakkho tambadāṭhīko;
::

::hangnum
330\.
::

::gatha1
Nīlapabbata saṅkāsa visamaṅgo mahodaro,
::

::gathalast
Gonasoraga sappādi aṅgīkata subhiṃsano;
::

::hangnum
331\. {pb:O:0.0029}
::

::gatha1
Sahassabāhuṃ māpetvā chūrikā yaṭṭhi satti ca,
::

::gathalast
Kodaṇḍacaṇḍabāṇe ca cakka kuntagadādi ca;
::

::hangnum
332\.
::

::gatha1
Saṅku vetālikā pharasu pāsamuggara aṅkuse,
::

::gathalast
Gahetvā kaṇayañcātha tisūla vajirāyudhe;
::

::hangnum
333\.
::

::gatha1
Parivattesi ākāse tesamaññoñña ghaṭṭanā,
::

::gathalast
Uggatehi phuliṅgehi dhāvantehi samantato;
::

::hangnum
334\.
::

::gatha1
Aggi cakkaparītaṃca kurumāno nijaṃ tanuṃ,
::

::gatha2
Āvahanto bhayaṃ brahma sura siddhādīnaṃ tadā,
::

::gathalast
Sa māraseno so māro bhagavantamupāgami;
::

::hangnum
335\.
::

::gatha1
Udayāvalakūṭamhi bhāsantova pabhākaro,
::

::gathalast
Suppatiṭṭhitamerū’va tikūṭācala muddhani;
::

::hangnum
336\.
::

::gatha1
Katvāna piṭṭhito bodhiṃ bhūruhaṃ vajirāsane,
::

::gathalast
Nisinno bhagavā’tīva niccalo atirocati;
::

::hangnum
337\.
::

::gatha1
Akampo so munī evamagge’kāsi nijaṃ balaṃ,
::

::gathalast
Sammappadhānasaṃyutto dayāmetto mahesiko;
::

::hangnum
338\.
::

::gatha1
Catubuddhabhumisaṅkhāta jayabhumimudikkhiya,
::

::gathalast
Catussaṅgahavatthūnaṃ yojetvā dvārakoṭṭhake;
::

::hangnum
339\.
::

::gatha1
Yojetvāna thiraṃ tattha saddhādibalakoṭṭhake,
::

::gathalast
Satipaṭṭhānapākāre abhejjindriya gopure;
::

::hangnum
340\.
::

::gatha1
Thirañāṇayudhākiṇṇe mettā sannāha vammito,
::

::gathalast
Abhīta bhāratī bhuri bherisaṅkha purakkhato;
::

::hangnum
341\.
::

::gatha1
Caturaṅgaviriyuttuṅga mātaṅgakkhandhasaṅgato,
::

::gathalast
Puññasambhārabhārena kampayaṃ vasudhātalaṃ;
::

::hangnum
342\.
::

::gatha1
Cariyattaya saṅkhāta’mussāpita jayaddhajo,
::

::gathalast
Evaṃ vidhāya mārāri mārasaṅgāma maṇḍalaṃ;
::

::hangnum
343\.
::

::gatha1
Dānādayo mahāyodhe āhūya sahajātake,
::

::gathalast
Suṇātha bho giraṃ mayhaṃ bhavatajja mahā bhavo;
::

::hangnum
344\. {pb:O:0.0030}
::

::gatha1
Etha yātha samaggattha na ossakkatha sujjhatha,
::

::gathalast
Vijetuṃ mārayuddhamhī na sakkā’sesajantuhi;
::

::hangnum
345\.
::

::gatha1
Ajja gacchati niṭṭhānaṃ so bho pāramitābhaṭā,
::

::gathalast
Sahussāhā mamaggamhi dassetha vīriyaṃ sakaṃ;
::

::hangnum
346\.
::

::gatha1
Atha dānabhaṭo āha apphoṭaṃ diguṇaṃ bhujaṃ,
::

::gathalast
Passadāni mahāvīra balaṃ me māradhaṃsane;
::

::hangnum
347\.
::

::gatha1
Paramatthapārami yodhaṃ tathe’va upapāramiṃ,
::

::gathalast
Ubho passe karitvāna saseno dhāvi dappavā;
::

::hangnum
348\.
::

::gatha1
Tatheva sīlanāmavho pāramībhaṭa’muttamo,
::

::gathalast
Nikkhamma saha senāya mārasenamabhiddavī;
::

::hangnum
349\.
::

::gatha1
Tathānekkhammanāmopi sannaddho’sabhaṭo bhaṭo,
::

::gathalast
Mārasenāmige hantuṃ dhāvi dīpī’va sāhaso;
::

::hangnum
350\.
::

::gatha1
Paññāyodho’pi gacchanto sāṭopo dhāvi dappavā,
::

::gathalast
Māramerumahā ajja sasenummūlayāmiti;
::

::hangnum
351\.
::

::gatha1
Vīriyapāramitā yodho daṭṭhoṭṭho bhīmagajjano,
::

::gathalast
Sosemi mama tejena vadaṃ’gā māra sāgaraṃ;
::

::hangnum
352\.
::

::gatha1
Khantisaccavhayā ceva tato’dhiṭṭhānako bhaṭo,
::

::gathalast
Āsu dhāviṃsu pātetuṃ mārassa makaraddhajaṃ;
::

::hangnum
353\.
::

::gatha1
Mettānāmo mahāyodho māro mayhamalanti’gā,
::

::gathalast
Upekkhako’pī so yodho mārasenaṃ padālituṃ;
::

::hangnum
354\.
::

::gatha1
Pesetvevaṃ jino senaṃ’sarīraṃ daḷhavikkamaṃ,
::

::gathalast
Nisidi tassa tejena nirussāhāsi sā camū;
::

::hangnum
355\.
::

::gatha1
Aho bho vimhayaṃ dāni suṇātha munino mama,
::

::gathalast
Jeti eko nisinnova samāraṃ māravāhiniṃ;
::

::hangnum
356\.
::

::gatha1
Kopānalena sandittaṃ duṭṭha ruṭṭhaṃ pajāpatiṃ,
::

::gathalast
Aduṭṭho jeti sambuddho ānubhāvo hi tādiso;
::

::hangnum
357\. {pb:O:0.0031}
::

::gatha1
Dittāyudhe khipante’pi vijjhante vasavattinī,
::

::gathalast
Nirāyudho’va taṃ jeti ānubhāvo hi tādiso;
::

::hangnum
358\.
::

::gatha1
Sahāṭopaṃ sahaṅakāraṃ māraṃ sāḍambaraṃ tadā,
::

::gathalast
Niccalo jeti sambuddho ānubhāvo hi tādiso;
::

::hangnum
359\.
::

::gatha1
Hatthassa rathapattīhi dhāvantaṃ tamitocito,
::

::gathalast
Nisinnova jino jeti ānubhāvo hi tādiso;
::

::hangnum
360\.
::

::gatha1
Bhāsantaṃ nekadhā kaṇṇa kaṭhora giramantakaṃ,
::

::gathalast
Nissaddo jeti sambuddho ānubhāvo hi tādiso;
::

::hangnum
361\.
::

::gatha1
Māropāgamma aṭṭhāsi laṅghituṃ asamatthako,
::

::gathalast
Buddhatejaggi pākāraṃ dittamabbhuggataṃ thiraṃ;
::

::hangnum
362\.
::

::gatha1
Tadāha namuci kuddho bhujamukkhippa’mīdisaṃ,
::

::gathalast
Khippaṃ siddhattha he gaccha santakedaṃ mamāsanaṃ;
::

::hangnum
363\.
::

::gatha1
No ce gacchasi te hadayaṃ phālemi nakhasattihi,
::

::gathalast
Vicuṇṇemi tuvaṃ pāde gahetvā pathavītale;
::

::hangnum
364\.
::

::gatha1
Passa me mahatiṃ senaṃ passa āyudhasañcayaṃ,
::

::gathalast
Tena taṃ abhimaddāmi tuvaṭaṃ gacchidaṃ mama;
::

::hangnum
365\.
::

::gatha1
Athassa vacanaṃ sutvā jino’ha madhuraṅgiro,
::

::gathalast
Kadā te pūritā māra pallaṅkatthāya pāramī;
::

::hangnum
366\.
::

::gatha1
Kadā adāsi sīsādī dānaṃ sīlaṃ kathaṃ tava,
::

::gathalast
Tadatthāya kathāpehi ke te paccakkhakārakā;
::

::hangnum
367\.
::

::gatha1
Athā’ha pharuso māro netaṃ garu mune mama,
::

::gathalast
Ayaṃ sā parisā sabbā tassa paccakkhakārakaṃ;
::

::hangnum
368\.
::

::gatha1
Ugghosesi mahāsenā pakkhī’hanti visuṃ visuṃ,
::

::gathalast
Bhumudriyana mattova tato kolāhalo ahu;
::

::hangnum
369\.
::

::gatha1
Athāha māro samaṇa ahaṃ sakkhi kathāpayiṃ,
::

::gathalast
Tava ko sakkhi yajjatthi kathāpehi lahuṃ mama;
::

::hangnum
370\. {pb:O:0.0032}
::

::gatha1
Athāha bhagavā tassa gambhīraṃ madhuraṃ giraṃ,
::

::gathalast
Nicchārentā mayūrassa sunādaṃ phaṇino yathā;
::

::hangnum
371\.
::

::gatha1
Taveva me na santīdha paccakkhatthaṃ sacetanā,
::

::gathalast
Acetanāva medāni santi paccakkhavādino;
::

::hangnum
372\.
::

::gatha1
Iti vatvāna mārāri sañtdhā jimūta gabbhato,
::

::gathalast
Nikkhanta vijjusaṅkāsaṃ karaṃ cāmīkarajjutiṃ;
::

::hangnum
373\.
::

::gatha1
Ratta cīvaragabbhamhā nīharitvā jino tadā,
::

::gathalast
Dharaṇyabhimukhaṃ’kāsi uddissa bhumikāminiṃ;
::

::hangnum
374\.
::

::gatha1
Dānamānādikamme me kampantī jātijātiyaṃ,
::

::gathalast
Kimajja nissaṇāsī’ti jino vācamudāharī;
::

::hangnum
375\.
::

::gatha1
Sakkhi’hanti vadantīva tato bhumivaraṅganā,
::

::gathalast
Saḷilāvanipariyantā gajjanti nacci tāvade;
::

::hangnum
376\.
::

::gatha1
Mahī sāgara ūmī’va uṭṭhāpenti mahūmiyo,
::

::gathalast
Chaddhā kampi kulālassa cakkaṃvāti paribbhami;
::

::hangnum
377\.
::

::gatha1
Himavā girirājā ca yugandhara nagādayo,
::

::gathalast
Kūṭabāgā samukkhippa nacciṃsu naṭakā viya;
::

::hangnum
378\.
::

::gatha1
Disvā sutvā tamaccheraṃ gayenubbigga mānasā,
::

::gathalast
Mārasenā pabhinnāsi bhinnavelova sāgaro;
::

::hangnum
379\.
::

::gatha1
Bhayenaṭṭassarā bhantā patantaññoñña ghaṭṭanā,
::

::gathalast
Vikiritvā kace piṭṭhe dhāviṃsu mārakiṅkarā;
::

::hangnum
380\.
::

::gatha1
Gahitāyudhāni chaḍḍentā pidahantānanaṃ karā,
::

::gathalast
Nivatthavatthamatte’pi dhāviṃsu anapekkhakā;
::

::hangnum
381\.
::

::gatha1
Aṅguliyo mukhe keci pakkhipanti rudanti ca,
::

::gathalast
Keci vandanti yāvanti abhayaṃ sāmi dehi no;
::

::hangnum
382\.
::

::gatha1
Siddhattho’yaṃ jito kinnu nissāsā ruddhabhāsanā,
::

::gathalast
Piṭṭhipassamudikkhanti dhāviṃsu cakitā pare;
::

::hangnum
383\. {pb:O:0.0033}
::

::gatha1
Girimekhalo’pi nāgindo jannukena patī tadā,
::

::gathalast
Māro’pi patito khippaṃ dhāvitvā’dassanaṃ gato;
::

::hangnum
384\.
::

::gatha1
Taṅkaṇe uggato āsi satthu kitti jayaddhajo,
::

::gathalast
Avahentova surādīnaṃ brahmalokāvadhiṃ gato;
::

::hangnum
385\.
::

::gatha1
Tadāsi vijayo tassa sambuddhassa sirīmato,
::

::gathalast
Carime mārayuddhamhi mārassāsi parājayo;
::

::hangnum
386\.
::

::gatha1
Evaṃ mahānubhāvoti mantvāna narasārathiṃ,
::

::gathalast
Niccaṃ vandatha pūjetha so hi vo saraṇaṃ sadā;
::

::centre
Ekādasamo vijayo.
::

::hangnum
387\.
::

::gatha1
Laddhābhivijaye buddhe nisinne vajirāsane,
::

::gathalast
Parivārayuṃ gatāgamma pure viya surādayo;
::

::hangnum
388\.
::

::gatha1
Devā te nikhilā netvā nānāpūjāvidhiṃ tato,
::

::gathalast
Santuṭṭhā munino’kāsuṃ mahantaṃ jayamaṅgalaṃ;
::

::hangnum
389\.
::

::gatha1
Sampattātha nisākantā mānetuṃca munissaraṃ,
::

::gathalast
Pubbāparambare lagga sasīṇakkaṇṇa bhusaṇa;
::

::hangnum
390\.
::

::gatha1
Sunīlākāsa dhammille dhatta tārālimālikā,
::

::gathalast
Vījentīva disā bāhā phullacūtaka cāmare;
::

::hangnum
391\.
::

::gatha1
Mallikā mukulāsatta sammattāligaṇā tadā,
::

::gathalast
Dhamentā viya saṅkhāni kūjenti madhuraṃ giraṃ;
::

::hangnum
392\.
::

::gatha1
Sāmoda makarandehi mandamandānilāgatā,
::

::gathalast
Sajuṇhā jinabimbamhi utuṃ gāhenti sītalaṃ;
::

::hangnum
393\.
::

::gatha1
Avijjādi mahāmūlaṃ tivaṭṭatthira khandhakaṃ,
::

::gathalast
Saṃsāra visarukkhaṃ so āraddhummulituṃ tadā;
::

::hangnum
394\.
::

::gatha1
Bhāvento purime yāme saranto khandhasantatiṃ,
::

::gathalast
Pubbenivāsānussati ñāṇaṃ laddhā narissaro;
::

::hangnum
395\. {pb:O:0.0034}
::

::gatha1
Tathā majjhima yāmamhi dibbacakkhu visodhanā,
::

::gathalast
Cutupapāta ñāṇañca adhigaṃtvāna sabbaso;
::

::hangnum
396\.
::

::gatha1
Rattiyā pacchime yāme cintayanto jarādayo,
::

::gathalast
Vipassitvā nāmarūpe āropetvā tilakkhaṇaṃ;
::

::hangnum
397\.
::

::gatha1
Sammasanto kilesehi vivecetvā sakaṃ manaṃ,
::

::gathalast
Āsavānaṃ khaye ñāṇā laddhā aggaphalaṃ tadā;
::

::hangnum
398\.
::

::gatha1
Patto nibbāṇanagaraṃ bojjhaṅga ratanissaro,
::

::gathalast
Saddhammarājā hutvāna pītivācamudāharī;
::

::hangnum
399\.
::

::gatha1
Anekajāti saṃsāraṃ sandhāvissaṃ anibbisaṃ,
::

::gathalast
Gahakārakaṃ gavesanto dukkhā jāti punappunaṃ;
::

::hangnum
400\.
::

::gatha1
Gahakāraka diṭṭhosi puna gehaṃ na kāhasi,
::

::gatha2
Sabbā te phāsukā bhaggā gahakūṭaṃ visaṅkhitaṃ,
::

::gathalast
Visaṅkhāragataṃ cittaṃ taṇhānaṃ khayamajjhagā;
::

::hangnum
401\.
::

::gatha1
Icceva maggamatadānavidhippavīṇa,
::

::gatha2
Kāruññapuññahadayena mahodayena,
::

::gatha3
Patvā bhavaṇṇavamapāramanantadukkhaṃ,
::

::gathalast
Yenocitā paramapāramitā jinena;
::

::hangnum
402\.
::

::gatha1
Yoceva sabbavibhavaṃ paṇuditva rajjaṃ
::

::gatha2
Nikkhamma patva calapattamahīruhassa,
::

::gatha3
Mūle nisajja sabalaṃ pabalañca māraṃ,
::

::gathalast
Pāpārayo ca vijito sa dadātu santiṃ;
::

::centre
Abhisambodhi kathā.
::

::hangnum
403\.
::

::gatha1
Tilokanātho sugato tato tadā
::

::gatha2
Udānavācaṃ samudāharitvā,
::

::gatha3
Pallaṅkamābhujja dumindamūle
::

::gathalast
Cintesi evaṃ vajirāsanasmiṃ;
::

::hangnum
404\. {pb:O:0.0035}
::

::gatha1
Dānādayo pāramitā cinitvā
::

::gatha2
Asaṅkhakappāni ca khepayitvā,
::

::gatha3
Asseva pallaṅkavarassa hetu
::

::gathalast
Sandhāvitaṃ taṃ bhajitaṃ vayajja;
::

::hangnum
405\.
::

::gatha1
Yāvassu puṇṇa mama cetanāyo
::

::gatha2
Tāvettha acchāmi na vuṭṭhahāmi,
::

::gatha3
Maṃtvāna so nekasahassasaṅkhā
::

::gathalast
Jino samāpatti valañji tattha;
::

::hangnum
406\.
::

::gatha1
Devātidevo tibhavekanātho
::

::gatha2
Hatāvakāso jitapañcamāro,
::

::gatha3
Pitāmahādīhi mahīyamāno
::

::gathalast
Khepesi satthā divasāni satta;
::

::centre
Iti paṭhama sattāhaṃ.
::

::hangnum
407\.
::

::gatha1
Yasmāsanaṃ neva jahāti tasmā
::

::gatha2
Tisandhiyuttena nisīditeva,
::

::gatha3
Ajjāpi kattabbamanena atthi
::

::gathalast
Devānamicchāsi manamhi kaṅkhā;
::

::hangnum
408\.
::

::gatha1
Tesaṃ manaṃ so manasā viditvā
::

::gatha2
Vinodanatthaṃ vimatintu tesaṃ,
::

::gatha3
Uṭṭhāya tamhā nabhamuppatitvā
::

::gathalast
Dassesi tesaṃ munipāṭiheraṃ;
::

::hangnum
409\.
::

::gatha1
Vinodayitvā sugato tadevaṃ
::

::gatha2
Sudhāsinaṃ cetasi kaṅkharāsiṃ,
::

::gatha3
Pallaṅkato uttarapubbakaṇṇaṃ
::

::gathalast
Ākāsatoruyha jalaṃ ravīva;
::

::hangnum
410\.
::

::gatha1
Jino dumindassa ca āsanassa
::

::gatha2
Bahūpakārattamanussaranto,
::

::gatha3
Ṭhito padaṃ kiñci akopayanto
::

::gathalast
Ito cito loka na mujjahanto;
::

::hangnum
411\. {pb:O:0.0036}
::

::gatha1
Nīlāyatakkhāmalakantitoya
::

::gatha2
Dhārānipātena dumindarājaṃ,
::

::gatha3
Nisiñcamāno divasāni satta
::

::gathalast
Pūjesi taṃ’nimisalocanehi;
::

::hangnum
412\.
::

::gatha1
Ajjāpi tasmiṃ dharaṇippadese
::

::gatha2
Katassa thūpassa tadeva nāmaṃ,
::

::gatha3
Ahosi devā ca naro’ragā ca
::

::gathalast
Mahenti te tena divaṃ payanti;
::

::centre
Iti dutiya sattāhaṃ.
::

::hangnum
413\.
::

::gatha1
Devā tato devavarassa tassa
::

::gatha2
Sucaṅkamaṃ’kaṃsu maṇīhi nānā,
::

::gatha3
Pallaṅkato ṭhānavarassa majjhe
::

::gathalast
Pubbāparāsāyanamantarāle;
::

::hangnum
414\.
::

::gatha1
Narinda nāginda surinda pūjito
::

::gatha2
Chabbaṇṇaraṃsīhi samujjalanto,
::

::gatha3
Nīlambare tārakito sasī’va
::

::gathalast
So caṅkamī satta ahāni tattha;
::

::hangnum
415\.
::

::gatha1
Ajjāpi tasmiṃ dharaṇippadese
::

::gatha2
Katassa thūpassa tadeva nāmaṃ,
::

::gatha3
Ahosi devā ca naroragā ca
::

::gathalast
Mahenti te tena divaṃ payanti;
::

::centre
Iti tatiya sattāhaṃ.
::

::hangnum
416\.
::

::gatha1
Tato dumindassa surāsurindā
::

::gatha2
Mahītale pacchimottarāyaṃ,
::

::gatha3
Māpiṃsu nānāratanālayaggaṃ
::

::gathalast
Nisajja pallaṅkavare tahiṃ so;
::

::hangnum
417\. {pb:O:0.0037}
::

::gatha1
Sududdasāgādhamapārapāraṃ
::

::gatha2
Samantapaṭṭhānataraṅgabhaṅgiṃ,
::

::gatha3
Dhammodadhiṃ ñāṇasumerumatthā
::

::gathalast
Sālolayaṃ khepayahāni satta;
::

::hangnum
418\.
::

::gatha1
Ajjāpi tasmiṃ dharaṇippadese
::

::gatha2
Katassa thūpassa tadeva nāmaṃ,
::

::gatha3
Ahosi devā ca naroragā ca
::

::gathalast
Mahenti te tena divaṃ payanti;
::

::centre
Iti catuttha sattāhaṃ.
::

::hangnum
419\.
::

::gatha1
Tato jino gantva’japālamūle
::

::gatha2
Vimuttijaṃ sāduphalaṃ’nubhonto,
::

::gatha3
Sattāhamattaṃ ativattayī so
::

::gathalast
Devātidevo karuṇāguṇaggo;
::

::hangnum
420\.
::

::gatha1
Tadāgatā māravadhū munitdaṃ
::

::gatha2
Palobhituṃ yā pituno sakāsā,
::

::gatha3
Tāsaṃ payogampidha bindumattaṃ
::

::gathalast
Kathīyate taṃ samupāgatattā;
::

::hangnum
421\.
::

::gatha1
Tadā sa māro samare jinena
::

::gatha2
Parājito socanako’pagaṃtvā,
::

::gatha3
Pajjhāyamāno’tha adhomukho’ca
::

::gathalast
Nisīdi tuṇhī vilikhaṃ chamāyaṃ;
::

::hangnum
422\.
::

::gatha1
Parājayaṃ mayha mameva doso
::

::gatha2
Na tassa kasmāhamayaṃ’ca nāsiṃ,
::

::gatha3
Sīsakkhimaṃsādi ca puttadāre
::

::gathalast
Nādanti evaṃ manasī karonto;
::

::hangnum
423\.
::

::gatha1
Pavattimetaṃ makaraddhajassa
::

::gatha2
Sutvāna taṇhā aratī ragā ca,
::

::gatha3
Yatthacchi māro parisocayanto
::

::gathalast
Tatthāgamuṃ tā cakitā khaṇena;
::

::hangnum
424\. {pb:O:0.0038}
::

::gatha1
Disvāna taṃ tattha tathā nisinnaṃ
::

::gatha2
Nissāsaruddhaṃ giramuggirantī,
::

::gatha3
Tusāra bindunivahehi’sāra
::

::gathalast
Paṅkeruhākāra visālanettā;
::

::hangnum
425\.
::

::gatha1
Hā tāta hā tāta kimāsi tedaṃ
::

::gatha2
Naṭṭhannu te kiṃ vada patthasī kiṃ,
::

::gatha3
Ko te diso kena parājito’si
::

::gathalast
Kimānayissāma hanāma kaṃ no;
::

::hangnum
426\.
::

::gatha1
Kimhotiyodāni na passathetaṃ
::

::gatha2
Suddhodanīyaṃ tatakittighosaṃ,
::

::gatha3
Mukhamhi mayhaṃ masimakkhayantaṃ
::

::gathalast
Aticca yantaṃ visayaṃ pasayha;
::

::hangnum
427\.
::

::gatha1
Na bhāriyā tāta manussabhūtaṃ
::

::gatha2
Kattuṃ vasaṃ ko vasameti nāmhaṃ,
::

::gatha3
Taṃ rāgapāsena gajaṃ’va mattaṃ
::

::gathalast
Subandhakaṃ bandhiya ānayema;
::

::hangnum
428\.
::

::gatha1
Na rāgapāsena hi ānanīyo
::

::gatha2
Mārassa dheyyaṃ samatikkamīva,
::

::gatha3
Apetarāgo arahā akampo
::

::gathalast
Sovāma tasmā subhagā tanujā;
::

::hangnum
429\.
::

::gatha1
Sacetano so hi manussabhuto
::

::gatha2
Acetanañce samupāgamāma,
::

::gatha3
Karoma taṃ no vasagaṃ kimettha
::

::gathalast
Cittaṃ balaṃ passatha no khaṇena;
::

::hangnum
430\.
::

::gatha1
Rūpena nettaṃ sumanoharena
::

::gatha2
Gandhena ghāṇaṃ savaṇaṃ sarena,
::

::gatha3
Phassena gattaṃ rasasā rasaññaṃ
::

::gathalast
Manañca pāsena ca kāmajena
::

::hangnum
431\. {pb:O:0.0039}
::

::gatha1
Subāhupāsena ca tassa gīvaṃ
::

::gatha2
Bāhudvayaṃ dhāritamāladāmā,
::

::gatha3
Bandhitvadāneva tamā’nayāma
::

::gathalast
Balañhi no passatha tāta’dāni;
::

::hangnum
432\.
::

::gatha1
Vatvāna evaṃ vacanaṃ pitussa
::

::gatha2
Paṇamma pādāni pagabbhitantā,
::

::gatha3
Yatthacchi mārāri virocamāno
::

::gathalast
Tatthā’gamuṃ khippamudaggacittā;
::

::hangnum
433\.
::

::gatha1
Sāmodamālākulakesabhāra
::

::gatha2
Payodharā kuṅakkumahārihārā,
::

::gatha3
Bimbādharā cārusabhā pabhāsā
::

::gathalast
Ummādayantī janamānasāni;
::

::hangnum
434\.
::

::gatha1
Muddhena missaṃ madhure nimuggaṃ
::

::gatha2
Snehena tintaṃ rasato’nuviddhaṃ,
::

::gatha3
Bhāsiṃsu vācaṃ hadayaṅgamantā
::

::gathalast
Vilokaneneva dhitiṃ harantī;
::

::hangnum
435\.
::

::gatha1
Vasantakanto navayobbano’si
::

::gatha2
Suvaṇṇavaṇṇo hadayaṅgamo’si
::

::gatha3
Eko nisinno’si vaṭassa mūle
::

::gathalast
Simantinī sāmi kuhinnu tuyhaṃ;
::

::hangnum
436\.
::

::gatha1
Taraṅgahīno’pi taraṅgamālī
::

::gatha2
Sasaṅkahīnā rajanī ca sāmī,
::

::gatha3
Haṃsā’lihīnā sarasī suphullā
::

::gathalast
Nābhāti kantā virato dhavo’pi;
::

::hangnum
437\.
::

::gatha1
Vasantakālo ca vanaṃ suphullaṃ
::

::gatha2
Nisākarābhā bhamarāligītaṃ,
::

::gatha3
Sugandhamandopagatā samīrā
::

::gathalast
Virocasi tvampi ca yobbanena;
::

::hangnum
438\. {pb:O:0.0040}
::

::gatha1
Mayampi cettheva samāgatamha
::

::gatha2
Mano’nukūlā ca manuññarūpā,
::

::gatha3
Karoti kiṃtva’jja sakāmadāho
::

::gathalast
Kāmākaro’dāni samāgato no;
::

::hangnum
439\.
::

::gatha1
Mā tedisaṃ yobbanarūpasāraṃ
::

::gatha2
Suviggahaṃ chādaya cīvarena,
::

::gatha3
Teneva no nettamanamhi sāmi
::

::gathalast
Mā dehi dāhaṃ tava dāsibhute;
::

::hangnum
440\.
::

::gatha1
Nakhaṃsu sutte’ruṇapānipāde
::

::gatha2
Nettindanīlāni’va āvuṇanto,
::

::gatha3
Tvamacchi no sāmi mukhambujesu
::

::gathalast
Na enti kinte nayanālimālā;
::

::hangnum
441\.
::

::gatha1
Sudhāsilāgīñjaka lohadāru
::

::gatha2
Jātehi tvaṃ dhīra na nimmito’si,
::

::gatha3
Rūpī’si sommo’si tathāpi sāmi
::

::gathalast
Kiṃ kāmarāgaṃ manasā nudesi;
::

::hangnum
442\.
::

::gatha1
Ayañca bālā caturā ratīsu
::

::gatha2
Bāleti kaṅkhaṃ jaha mānasamhi,
::

::gatha3
Kiṃ mañjarī bhijjati sampaphullā
::

::gathalast
Mattālirāje paricumbamāne;
::

::hangnum
443\.
::

::gatha1
Ayañca rāmā ramaṇīyarūpā
::

::gatha2
Pīṇorugaṇḍā kuvamaṇḍalā ca,
::

::gatha3
Taṃ kāminiṃ kāmaya phullakañje
::

::gathalast
Haṃso yathā kesara sampagiddho;
::

::hangnum
444\.
::

::gatha1
Cintāmaṇiṃ bhaddaghaṭañca kappa
::

::gatha2
Taruṃ samāpajja daḷiddabhāvā,
::

::gatha3
Nāpenti sattā khalu dubbhagattā
::

::gathalast
Tatheva no’sī tava pādasevā;
::

::hangnum
445\. {pb:O:0.0041}
::

::gatha1
Evañhi tā rañjanamañjubhāsā
::

::gatha2
Sahassamekañca satāni aṭṭha,
::

::gatha3
Vesāni sammā abhinimmiṇitvā
::

::gathalast
Palobhayuntaṃ bahūdhā munindaṃ;
::

::centre
Tato taṇhā?.
::

::hangnum
446\.
::

::gatha1
Yakkhosi mattosi silāmayosi
::

::gatha2
Acetanosā’tha ayomayosi,
::

::gatha3
Avītarāgañhi sacetanañce
::

::gathalast
Anenupāyenu’pasaṅkamāma;
::

::hangnum
447\.
::

::gatha1
Phaleyya khīppaṃ hadayañhi tassa
::

::gatha2
Uṇhaṃva rattaṃ mukhatu’ggameyya,
::

::gatha3
Siyāva khippaṃ api cittakhepaṃ
::

::gathalast
Ummādabhāvaṃca sa pāpuṇeyya;
::

::hangnum
448\.
::

::gatha1
Yathā palutto haritopalamhi
::

::gatha2
Khitto naḷo sussati ātapena,
::

::gatha3
Evaṃ visusseti visādameti
::

::gathalast
So mucchati muyhati dukkhameti;
::

::hangnum
449\.
::

::gatha1
Sokāvakiṇṇe nu vanamhi jhāyasi
::

::gatha2
Vittannu jito uda patthayāno,
::

::gatha3
Āgunnū gāmasmiṃ akāsi kiñci
::

::gathalast
Janena kasmā na karosi sakkhiṃ;
::

::centre
Satthā?.
::

::hangnum
450\.
::

::gatha1
Atthassa pattiṃ hadayassa santiṃ
::

::gatha2
Chetvāna senaṃ piyasātarūpaṃ
::

::gatha3
Eko’haṃ jhāyaṃ sukhamanubodhiṃ
::

::gathalast
Janena tasmā na karoma sakkhiṃ;
::

::centre
Imā {pb:O:0.0042} dve pāliyaṃ?.
::

::hangnum
451\.
::

::gatha1
Paluṭṭhagattaṃ dahanena makkaṭiṃ
::

::gatha2
Susānapetiñca jigucchanīyaṃ,
::

::gatha3
Jegucchiyaṃ jaṅgama mīḷharāsiṃ
::

::gathalast
Disvāna ko taṃ varaye sapañño;
::

::centre
Atha arati?.
::

::hangnum
452\.
::

::gatha1
Kathaṃ vihārī bahulo ca bhikkhu
::

::gatha2
Pañcoghatiṇṇe atarīdha chaṭṭhaṃ,
::

::gatha3
Kathaṃ jhāyiṃ bahulaṃ kāmasaññā
::

::gathalast
Paribāhirā honti aladdha yo taṃ;
::

::centre
Satthā?.
::

::hangnum
453\.
::

::gatha1
Passaddhakāyo suvimuttacitto
::

::gatha2
Asaṅkharāno satimā anoko,
::

::gatha3
Aññāya dhammaṃ avitakka jhāyī
::

::gathalast
Na kuppatī nassaratī na thīno;
::

::hangnum
454\.
::

::gatha1
Evaṃ vihārī bahulo ca bhikkhu
::

::gatha2
Pañcoghatiṇṇe atarīdha chaṭṭhaṃ,
::

::gatha3
Evaṃ jhāyiṃ bahulaṃ kāmasaññā
::

::gathalast
Paribāhirā honti aladdha yo taṃ;
::

::centre
Atha ragā?.
::

::hangnum
455\.
::

::gatha1
Acchecchi taṇhaṃ gaṇasaṅghacārī
::

::gatha2
Addhā tarissantī bahū ca saddhā,
::

::gatha3
Bahuṃ vatāyaṃ janata’manoko
::

::gathalast
Acchijja nessati maccurājassa pāraṃ;
::

::centre
Satthā?{pb:O:0.0043}.
::

::hangnum
456\.
::

::gatha1
Nayanti ve mahāvīrā saddhammena tathāgatā,
::

::gathalast
Dhammena nayamānānaṃ kā usūyā vijānataṃ;
::

::centre
Imā pañca pāliyaṃ?.
::

::hangnum
457\.
::

::gatha1
Sutvāna taṃ dhammavaraṃ jinassa
::

::gatha2
Pamattabandhussa ragādirāmā,
::

::gatha3
Palobhituṃ ne’va samatthakā taṃ
::

::gathalast
Agaṃsu khippaṃ pituno sakāsaṃ;
::

::hangnum
458\.
::

::gatha1
Māro tadārā’va samekkhamāno
::

::gatha2
Disvāgatā kevalameva tāyo,
::

::gatha3
Mā kattha kāmaṃ mama bhāsitāni
::

::gathalast
Kāmattha pātuṃ migataṇhikāpaṃ;
::

::hangnum
459\.
::

::gatha1
Bālā kumudanāḷehi pabbataṃ abhimanthatha,
::

::gathalast
Giriṃ nakhena khaṇatha ayo dantehi khādatha;
::

::hangnum
460\.
::

::gatha1
Selaṃva sirasi ūhacca pātāle gādhamesatha,
::

::gathalast
Khānuṃva urasā’sajja nibbijjāpetha gotamā;
::

::centre
Imā dve pāliyaṃ?.
::

::hangnum
461\.
::

::gatha1
Vatvāna evaṃ vimano sa māro
::

::gatha2
Saṭītuko sambhavanaṃ payāsi,
::

::gatha3
Satthātha rāgā parimuttacitto
::

::gathalast
Jahāsi tasmiṃ divasāni satta;
::

::hangnum
462\.
::

::gatha1
Ajjāpi taṃ sākhivarampitena
::

::gatha2
’Nubhutamattena mahenti sabbe,
::

::gatha3
Teneva te saggagatā vimāne
::

::gathalast
Modanti kāmehi anūpamehi;
::

::centre
Iti pañcama sattāhaṃ.
::

::hangnum
463\. {pb:O:0.0044}
::

::gatha1
Tato munindo mucalindamūle
::

::gatha2
Nisīdi gantvā pavarāsanamhi,
::

::gatha3
Yugandhare bālaravī’va raṃsi
::

::gathalast
Jālāhi lokaṃ paripūrayanto;
::

::hangnum
464\.
::

::gatha1
Athāna megho jaladā satehi
::

::gatha2
Papūrayaṃ khaṃ thanayaṃ savijju,
::

::gatha3
Sasītavāto kiramambudhāraṃ
::

::gathalast
Virocamāno visakaṇṭhikāhi;
::

::hangnum
465\.
::

::gatha1
Amandanaṇdo mucalindabhogī
::

::gatha2
Disvā munindaṃ mucalindamūle,
::

::gatha3
Parikkhipitvāna visālabhogā
::

::gathalast
Chādetva sammā saphaṇo phaṇena;
::

::hangnum
466\.
::

::gatha1
Ajjhesi so tassa anuggahāya
::

::gatha2
Nisīdi gantvā bhujagā’sanamhi,
::

::gatha3
Satthā tadā rūpiyamandireva
::

::gathalast
Sattāmahattaṃ suvimuttacitto;
::

::hangnum
467\.
::

::gatha1
Ajjāpi taṃ sākhivarampi tena
::

::gatha2
’Nubhutamattena mahenti sabbe,
::

::gatha3
Teneva te saggagatā vimāne
::

::gathalast
Modanti kāmehi anūpamehi;
::

::centre
Iti chaṭṭhama sattāhaṃ.
::

::hangnum
468\.
::

::gatha1
Tato’pagantvā yatirāja rājā
::

::gatha2
Nisīdi rājāyatanassa mūle,
::

::gatha3
Vimuttijaṃ pītisukhaṃ’nubhonto
::

::gathalast
Sattāhamattaṃ karuṇāguṇaggo;
::

::hangnum
469\.
::

::gatha1
Ajjāpi taṃ sākhivarampi tena
::

::gatha2
’Nubhutamattena mahentī sabbe,
::

::gatha3
Teneva te saggagatā vimāne
::

::gathalast
Modanti kāmehi anūpamehi;
::

::centre
Iti sattama sattāhaṃ.
::

::hangnum
470\. {pb:O:0.0045}
::

::gatha1
Āhāra kiccādi vivajjitassa
::

::gatha2
Sukhānubhontassa vimuttijāni,
::

::gatha3
Sampīṇitaṅgassa jinassa tassa
::

::gathalast
Iccaccaguṃ sattadināni satta;
::

::hangnum
471\.
::

::gatha1
Devānamindena tato’panīta
::

::gatha2
Mukhodakādimparibhuñjiyāna,
::

::gatha3
Nisinnamatte yatirāja rāje
::

::gathalast
Tatthā’gamuṃ dve vāṇijā khaṇena;
::

::hangnum
472\.
::

::gatha1
Ussāhitā devavarena sammā
::

::gatha2
Sālohitā tassa tapussa-bhallikā,
::

::gatha3
Manthañca sāduṃ madhupiṇḍikañca
::

::gathalast
Ādāya nāthaṃ idamabruvunte;
::

::hangnum
473\.
::

::gatha1
Idañhi no dhīra anuggahāya
::

::gatha2
Paṭiggahetva paribhuñja dānaṃ,
::

::gatha3
Hitāya taṃ hoti sukhāya ceva
::

::gathalast
Anappakappesu anāgatesu;
::

::hangnum
474\.
::

::gatha1
Paṭiggahetvā muni devadinna
::

::gatha2
Pattena paccagghasilāmayena,
::

::gatha3
Bhutvāna tesaṃ anumodanatthaṃ
::

::gathalast
Desesi dhammaṃ varadaṃ pasatthaṃ;
::

::hangnum
475\.
::

::gatha1
Dve bhātikā vāṇījakā jinassa
::

::gatha2
Dhammaṃ suṇitvāna pasannacittā,
::

::gatha3
Dve vācikopāsakataṃ gatāsuṃ
::

::gathalast
Yāciṃsu te taṃ puna pūjanīyaṃ;
::

::hangnum
476\.
::

::gatha1
Parāmasitvāna siraṃ tato so
::

::gatha2
Adā jino kuntala dhātumuṭṭhiṃ,
::

::gatha3
Te tena tuṭṭhā sumanā patītā
::

::gathalast
Mahiṃsu netvā vibhavānurūpaṃ;
::

::hangnum
477\. {pb:O:0.0046}
::

::gatha1
Satthā’tha gantvā ajapālamūle
::

::gatha2
Sahassa raṃsīva yugandharamhi,
::

::gatha3
Nisajja lokaṃ anulokayanto
::

::gathalast
Vitakki evaṃ manasā vitakkaṃ;
::

::hangnum
478\.
::

::gatha1
Mayajjhapanno varadhammasāro
::

::gatha2
Sasassa sindhū’va agādhapāro,
::

::gatha3
Abuddhasattehi tamajja kassa
::

::gathalast
Pakāsayissañhi jaḷo hi loko;
::

::hangnum
479\.
::

::gatha1
Desemi ce dhammavaraṃ paṇītaṃ
::

::gatha2
Kilantabhāvova mamassa asmā,
::

::gatha3
Kimattadukkhe niti cintayanto
::

::gathalast
Nuyyāmamākā muni desanamhi;
::

::hangnum
480\.
::

::gatha1
Sahampatī nāma tato vidhātā
::

::gatha2
Sacetasā tassa manaṃ viditvā,
::

::gatha3
Vinassatīdaṃ khalu sabbalokaṃ
::

::gathalast
Adesite teni’ti kampamāno;
::

::hangnum
481\.
::

::gatha1
Sakāsamāgamma jinassa tassa
::

::gatha2
Sagāravo brahmagaṇena tattha,
::

::gatha3
Nihacca jānuṃ pathavītalamhi
::

::gathalast
Namassamāno idamabrūvī so;
::

::hangnum
482\.
::

::gatha1
Tvaṃ devadevo sa sumedhakāle
::

::gatha2
Palokitaṃ lokamudikkhamāno,
::

::gatha3
Vihāya dīpaṅkarapādamūle
::

::gathalast
Laddhā’mataṃ taṃ karuṇāguṇena;
::

::hangnum
483\.
::

::gatha1
Pavissa saṃsāravanaṃ viduggaṃ
::

::gatha2
Maṃsakkhisīsādima’dāsi dānaṃ,
::

::gatha3
Vedesi dukkhaṃ amitaṃ asayhaṃ
::

::gathalast
Taṃ te paratthaṃ’va na attahetuṃ;
::

::hangnum
484\. {pb:O:0.0047}
::

::gatha1
Santīdha sattā khalu mandarāgā
::

::gatha2
Ñātuṃ samatthā sugatassa dhammaṃ,
::

::gatha3
Ārādhito me karuṇāguṇaggo
::

::gathalast
Desehi dhammaṃ anukampamāno;
::

::hangnum
485\.
::

::gatha1
Kāle vikāsanti kharaṃsu missā
::

::gatha2
Thalambujātā kusumāni nānā,
::

::gatha3
Tathe’va te dhammakarābhiphuṭṭhā
::

::gathalast
Vikāsamāyantī janā anekā
::

::hangnum
486\.
::

::gatha1
Sampanna vijjācaraṇo satīmā
::

::gatha2
Jutindharo antimadehadhārī,
::

::gatha3
Paṭiggahetvāssa nimantaṇaṃ so
::

::gathalast
Janesi satte karuṇā manasmiṃ;
::

::hangnum
487\.
::

::gatha1
Apārutā tesaṃ amatassa dvārā
::

::gatha2
Ye sotavanto pamuñcantu saddhaṃ,
::

::gatha3
Vihiṃsasaññī paguṇaṃ na bhāsiṃ
::

::gathalast
Dhammaṃ paṇītaṃ manujesu brahme;
::

::hangnum
488\.
::

::gatha1
Paṭiggahesīti udaggacitto
::

::gatha2
Ajjhesanaṃ me caturāṇano so,
::

::gatha3
Natvāna nāthaṃ sahapārisajjo
::

::gathalast
Pakkāmi tamhā bhavanaṃ khaṇena;
::

::hangnum
489\.
::

::gatha1
Tato jino tena gahitanuñño
::

::gatha2
Desemi kasseti udikkhamāno,
::

::gatha3
Āḷāra-udde samudikkha dhīro,
::

::gathalast
Mantvāna tesaṃ aciraccutittaṃ;
::

::hangnum
490\.
::

::gatha1
Kahannukho’haṃ varadhammacakkaṃ
::

::gatha2
Aññena kenāpi avattanīyaṃ,
::

::gatha3
Lokassa cintāmaṇisantibhaggaṃ
::

::gathalast
Pavattayissantī vicintayanto;
::

::hangnum
491\. {pb:O:0.0048}
::

::gatha1
Disvāna bhikkhū muni pañcavagge
::

::gatha2
Ādāya pattañca ticīvarañca,
::

::gatha3
Bārāṇasīyaṃ migadāyamento
::

::gathalast
Addhānamaggaṃ paṭipajji satthā;
::

::hangnum
492\.
::

::gatha1
Tatthāmarabrahmagaṇehi pūta
::

::gatha2
Pathe phaṇī pakkhi catuppadā ca,
::

::gatha3
Āraññadevā tarupabbatā ca
::

::gathalast
Mahiṃsu nekehi suvimhayehi;
::

::hangnum
493\.
::

::gatha1
Tatopagā so migadāyamagge
::

::gatha2
Disvā yatīsaṃ yatayo’pagantvā,
::

::gatha3
Akaṃsu vattaṃ paṭipattisārā
::

::gathalast
Pavattayī tattha sa dhammacakkaṃ;
::

::hangnum
494\.
::

::gatha1
Aññādikoṇḍaññavasippadhānā
::

::gatha2
Koṭīnamaṭṭhārasa kañjayonī,
::

::gatha3
Asītikoṭī’pi sudhāsi saṅghā
::

::gathalast
Aññāsumaggaṃ kamato tadā te;
::

::hangnum
495\.
::

::gatha1
Aticcayātamhi nidāghakāle
::

::gatha2
Vassānakāle samupāgatasmiṃ,
::

::gatha3
Tattheva vassaṃ upagamma dhīro
::

::gathalast
Temāsamattaṃ avasī vasīso;
::

::hangnum
496\.
::

::gatha1
Tato yasaṃ tassa sahāyakepi
::

::gatha2
Patiṭṭhapetvā arahattamagge,
::

::gatha3
Bhutiṃ janānaṃ anubrūhayanto
::

::gathalast
Vassassa antaṃ akarī tahiṃ so;
::

::hangnum
497\.
::

::gatha1
Vassaccaye lokavidū munindo
::

::gatha2
Āmantayī te yatayo saputte,
::

::gatha3
Te’thāgamuṃ nibbaṇathā katañjalī
::

::gathalast
’Damabruvi tesama’nanta pañño;
::

::hangnum
498\. {pb:O:0.0049}
::

::gatha1
Ugghosayantā mama dhammaghosaṃ
::

::gatha2
Samāhanantā mama dhammabheriṃ,
::

::gatha3
Sādhuṃ dhamentā mama dhammasaṅkhaṃ
::

::gathalast
Carātha tumhe sanarāmarānaṃ;
::

::hangnum
499\.
::

::gatha1
Jayaddhajaṃ me bhuvanukkhipantā
::

::gatha2
Ussāpayantā mama dhammaketuṃ,
::

::gatha3
Athukkhipantā mama dhammakuntaṃ
::

::gathalast
Carātha lokesu sadevakesu;
::

::hangnum
500\.
::

::gatha1
Susajjitattaṃ amatassa maggaṃ
::

::gatha2
Sakaṇṭakattaṃ narakāyanassa,
::

::gatha3
Mārānanasmiṃ masimakkhitattaṃ
::

::gathalast
Kathetha lokassa sadevakassa;
::

::hangnum
501\.
::

::gatha1
Buddhantaraṃ suppihitaṃ acāraṃ
::

::gatha2
Purassa mokkhassa visāladvāraṃ,
::

::gatha3
Avāpurī no bhagavā’dhunā bho
::

::gathalast
Yathajja sabbetī nivedayavho;
::

::hangnum
502\.
::

::gatha1
Uppannabhāvaṃ bhuvane mamajja
::

::gatha2
Tatheva dhammassa ca pātubhāvaṃ,
::

::gatha3
Uppannabhāvañca mamorasānaṃ
::

::gathalast
Pakāsayantā jagatiṃ carātha;
::

::hangnum
503\.
::

::gatha1
Vanamhi pante girigabbharāyaṃ
::

::gatha2
Rukkhassa mūle’pi ca suññā’gāre,
::

::gatha3
Vasaṃ yatattā mama dhammamaggaṃ
::

::gathalast
Desetha loke sanarāmarānaṃ;
::

::hangnum
504\.
::

::gatha1
Vatvāna evaṃ yatayo disāsu
::

::gatha2
Pesetva nātho uruvelagāmī,
::

::gatha3
Paṭipajji maggaṃ atha antarāle
::

::gathalast
Kappāsikavhaṃ vipinaṃ pavissa;
::

::hangnum
505\. {pb:O:0.0050}
::

::gatha1
Tasmiṃ ramante samatiṃsamatte
::

::gatha2
Rājorase so pavaro vinetvā,
::

::gatha3
Datvā’mataṃ dhammamathuddisitvā
::

::gathalast
Agoruvelaṃ gajarājagāmī;
::

::hangnum
506\.
::

::gatha1
Tatthoruvelādhikakassapoti
::

::gatha2
Pasiddhanāmassa sasissakassa,
::

::gatha3
Aggaṃ phalaṃ so paripāvayanto
::

::gathalast
Vasī vasante vasīnaṃ variṭṭho;
::

::hangnum
507\.
::

::gatha1
Tadāharuṃ negama nāgarā ca
::

::gatha2
Yaññaṃ mahākassapa tāpasassa,
::

::gatha3
Jino viditvāssa manaṃ manena
::

::gathalast
Vasī visuṃ tassa pasāda hetu;
::

Kathaṃ?

::hangnum
508\.
::

::gatha1
Gantvāna uttarakuruṃ bhagavā tadāni
::

::gatha2
Piṇḍañcaritva ramaṇīya himālayaddiṃ,
::

::gatha3
Āgamma sādurasa nīra bharābhirāme
::

::gathalast
’Notattake munivaro paribhuñjiyāna;
::

::hangnum
509\.
::

::gatha1
Cintesi evamahamappataraṃva kālaṃ
::

::gatha2
Ṭhassāmi sāsana mamañhi anāgatesu,
::

::gatha3
Laṅkātale bhavati tattha idāni yakkha
::

::gathalast
Sambādhamatthi mama tattha gatesu’dāni;
::

::hangnum
510\.
::

::gatha1
Sabbā’manussaja bhayaṃ pavinassatī’ti
::

::gatha2
Mantvā tato yativaro karuṇāya satte,
::

::gatha3
Sañjhāghanehi parinaddha ravīva ratta
::

::gathalast
Nigrodhapakka sadisaṃ carapaṃsukūlaṃ;
::

::hangnum
511\.
::

::gatha1
Dhāretva selamaya sundara pattahattho
::

::gatha2
Chabbaṇṇaraṃsi nivahaṃ disi pūrayanto,
::

::gatha3
Sambodhito navama phussaja puṇṇamāyaṃ
::

::gathalast
Laṅkātalaṃ vijayituṃ nabhasā’gamāsi;
::

::hangnum
512\. {pb:O:0.0051}
::

::gatha1
Brahmāsurāmara phaṇi garuḷā ca siddha
::

::gatha2
Vijjādharādi janatā sahapārisajjā,
::

::gatha3
Ketā’tapatta ghaṭa dīpuru toraṇehi
::

::gathalast
Pūjaṃ akaṃsu mahatiṃ gaganāyanamhi;
::

::hangnum
513\.
::

::gatha1
Laṅkaṅganā urasi bhāsura tāra hāra
::

::gatha2
Saṅkāsa sītala manohara nīra pūrā,
::

::gatha3
Tasmiṃ mahādipada vāluka nāma gaṅgā
::

::gathalast
Bhumajjhagāsi jana netta harābhirāmā;
::

::hangnum
514\.
::

::gatha1
Tassāvidūra suci rammatare padese
::

::gatha2
Āyāmato mitatiyojana vitthatena,
::

::gatha3
Cattāri gāvutamitaṃ nayanābhirāmaṃ
::

::gathalast
Āsāra sītajala nijjhara bhurighosaṃ;
::

::hangnum
515\.
::

::gatha1
Mattālipāli khaga gītija missarāgaṃ
::

::gatha2
Sammatta citta migasaṅgha nisevitaṃ taṃ,
::

::gatha3
Naccanta nekasikhi saṅgata pādapiṇḍaṃ
::

::gathalast
Uyyānamāsi urunāgavanābhidhānaṃ;
::

::hangnum
516\.
::

::gatha1
Ramme tadā ratanadīpavaramhi laṅkā
::

::gatha2
Lokābhidhāna harikaṇḍaka yakkhadāse,
::

::gatha3
Odumbare sumanakūṭaka taṇḍuleyye
::

::gathalast
Selesu māragiri missakariṭṭhanāme;
::

::hangnum
517\.
::

::gatha1
Ye’ññepi santi girayo vanarāmaṇeyyā
::

::gatha2
Gaṅgā nadī giriguhā sikatātalā ca,
::

::gatha3
Tatthāvasanti rahasā pharusāniruddā
::

::gathalast
Pāṇātipāta niratā saṭhakūṭa yakkhā;
::

::hangnum
518\.
::

::gatha1
Saṅgamma te mahati nāgavanamhi tamhi
::

::gatha2
Sammantayiṃsu sabhaṭā saha pārisajjā,
::

::gatha3
Tvaṃ ko’si re! Iti paro aparaṃ kharena
::

::gathalast
Tikkhena vādakaṇayena aruntudantā;
::

::hangnum
519\. {pb:O:0.0052}
::

::gatha1
Kujjhiṃsu te athitarītara kāraṇena
::

::gatha2
Vākyena yuddha pariraddha pagabbhitattā,
::

::gatha3
Saṅkhābhitāpaga patīva’navaṭṭhacittā
::

::gathalast
Sārambhagabbitamanā parirāvayanti;
::

::hangnum
520\.
::

::gatha1
Tasmiṃ khaṇe’bhimatado sugato nabhamhi
::

::gatha2
Āgamma tesa’manukampita mānasena,
::

::gatha3
Gopānasī sama manohara raṃsimāli
::

::gathalast
Tatthacchi khe guṇamaṇī maṇikaṇṇikāva;
::

::hangnum
521\.
::

::gatha1
Tesaṃ jino kalahavūpasamāya hetu
::

::gatha2
Māpesi vuṭṭhi timirā’nilasītabhītiṃ,
::

::gatha3
Tatthāsi gajjitaghano suracāpakhitta
::

::gathalast
Dhārāsarehi vitudaṃ nisivāra saṅghaṃ;
::

::hangnum
522\.
::

::gatha1
Andhāva te ghanatare timire nimuggā
::

::gatha2
Muḷhā disañca vidisaṃ na vidiṃsu bhītā,
::

::gatha3
Caṇḍāniluddhaṭa mahā girikūṭarukkha
::

::gathalast
Sampāta bhīta ruditā gatimesayanti;
::

::hangnum
523\.
::

::gatha1
Sītena te atha dije parikoṭayantā
::

::gatha2
Aññoññagattamavalamba parodayiṃsu,
::

::gatha3
Rūpāni nekabhayadāni ca ghosaṇāni
::

::gathalast
Vattiṃsu tena vividhaṃ bhayamāsi tesaṃ;
::

::hangnum
524\.
::

::gatha1
Buddhāpi dukkhitamanā paradukkhakena
::

::gatha2
Kasmā karonti anayaṃ’ti na cintanīyaṃ,
::

::gatha3
Loko hanāti viṭapi phaladāna hetu
::

::gathalast
Satthena soma ripugāhaka vāsaramhi;
::

::hangnum
525\.
::

::gatha1
Satthā tato tamanudo sabhaye sasoke
::

::gatha2
Disvāna guyhaka jane karuṇāyitatto,
::

::gatha3
Vuṭṭhiṃ tamañca pavanaṃ paṇuditva sabbaṃ
::

::gathalast
Dassesi attamakhilaṃ dumaṇīva khamhi;
::

::hangnum
526\. {pb:O:0.0053}
::

::gatha1
Disvāna te munivara’ñjali paṅkajehi
::

::gatha2
Sajjetva sīsa sarasī idama’bruviṃsu,
::

::gatha3
Yācāma no’bhayapadaṃ bhavato sakāsā
::

::gathalast
Dāsesu dhīra karuṇaṃ karaṇīyameva;
::

::hangnum
527\.
::

::gatha1
Evaṃ tadā’vaca jino madhurassarena
::

::gatha2
Āmanta te nisicare’vanate samekkha,
::

::gatha3
Tumhe dadātha yadi ṭhānamamekadesaṃ
::

::gathalast
Sabbe apentī ghanavātaja sītadukkhā;
::

::hangnum
528\.
::

::gatha1
Yajjevamītima’payāti karoma bho taṃ
::

::gatha2
Gaṇhāhi dhīra yadi icchasi sabbadīpaṃ,
::

::gatha3
Vatvāna tehi paridinna chamāya maggo
::

::gathalast
Ogamma tattha puthu patthari camma kaṇḍaṃ;
::

::hangnum
529\.
::

::gatha1
Tasmiṃ nisajja kasiṇaṃ samāpajja tejo
::

::gatha2
Jālākulaṃ jalita maggīmamāpayī so,
::

::gatha3
So dhūmaketu gaganuggata tuṅgasiṅgo
::

::gathalast
Sandaḍḍhayaṃ girivanānu’rughosayanto;
::

::hangnum
530\.
::

::gatha1
Rukkhehi rukkhavana pabbata laṅghanena
::

::gatha2
Sākhāmige ca vihage anubandhayaṃ’va,
::

::gatha3
Vessānaro vanamarū migasūkare’pi
::

::gathalast
Sandhāvi guyhaka jane iti cintayanto;
::

::hangnum
531\.
::

::gatha1
Disvāna tattha pacurātana vipphuliṅga
::

::gatha2
Sammissa jāla dahanaṃ guhakā samecca,
::

::gatha3
Dhāvuṃ vikiṇṇakaca bappajala’ddanettā
::

::gathalast
Dārattajehi sahitā gatimesamānā;
::

::hangnum
532\.
::

::gatha1
Sambuddhateja paridaḍḍha sarīracittā
::

::gatha2
Āhacca sāgarataṭaṃ paridhāvamānā,
::

::gatha3
Tasmimpi te pavisituṃ saraṇaṃ na laddhā
::

::gathalast
Chamhi tato sapadi sannipatiṃsu sabbe;
::

::hangnum
533\. {pb:O:0.0054}
::

::gatha1
Disvāna te munivaro sahaye sasoke
::

::gatha2
Rammaṃ tadā jaladhimajjhagataṃ mahantaṃ,
::

::gatha3
Iddhīhi sehi giridīpami’dhānayitvā
::

::gathalast
Āropayitva nikhile puna tattha’kāsi;
::

::hangnum
534\.
::

::gatha1
Katvevame’samasamo’pasamanta’mītiṃ
::

::gatha2
Tattheva bhāsurataro bhagavā nisīdi,
::

::gatha3
Brahmāmarā’suraphaṇī garuḷādi siddhā
::

::gathalast
Saṅgamma’kaṃsu mahatiṃ mahama’ggarūpaṃ;
::

::hangnum
535\.
::

::gatha1
Desesi saṃsadi jino sutisādhu dhammaṃ
::

::gatha2
Tasmiṃ sadāsavanudaṃ sivadaṃ janānaṃ,
::

::gatha3
Sutvāna nekasatakoṭi pamāṇa pāṇā
::

::gatha3
Laddhā tadā samabhavuṃ caradhammacakkhuṃ;
::

::hangnum
536\.
::

::gatha1
Tasmiṃ dine sumanakūṭa varādhivāso
::

::gatha2
Tejiddhibuddhivibhavo sumanābhidhāno,
::

::gatha3
Devo pasannahadayo ratanattayamhi
::

::gathalast
Sampāpuṇittha paṭhamaṃ phalamuttamaṃ so;
::

::hangnum
537\.
::

::gatha1
Uṭṭhāya tuṭṭhavadano katapañjalīko
::

::gatha2
Muggo jinagga nakharaṃsi payodadhimhi
::

::gatha3
Vanditva evamavacā’tula vīra dhīra
::

::gathalast
Lokagga puggala varaṃ dada sāmi dhīsa;
::

::hangnum
538\.
::

::gatha1
Dāsosmi te caraṇa paṅkaja pūjakohaṃ
::

::gatha2
Saddhādayādi vibhavo tanayo’hamasmi,
::

::gatha3
Tumhe vinā khaṇalavaṃ vasituṃ na icche
::

::gathalast
Tasmā dadātu bhagavā mama pūjanīyaṃ;
::

::hangnum
539\.
::

::gatha1
Sutvāna taṃ dhitimatī parimajja sīsaṃ
::

::gatha2
Saṃsatta chappada saroruha sannibhena,
::

::gatha3
Hatthena nīla saka kuntala dhātumuṭṭhiṃ
::

::gathalast
Dajjātha so maṇimayena karaṇḍakena;
::

::hangnum
540\. {pb:O:0.0055}
::

::gatha1
Paggayha bāhuyugalena ṭhīto namitvā
::

::gatha2
Muddhā dadhāsi makuṭaṃ viya pīṇitatto,
::

::gatha3
Katvā’tha so vara mahaṃ tidivehi saddhi
::

::gathalast
’Mappetva dhīra pharibhutta vasundharāyaṃ;
::

::hangnum
541\.
::

::gatha1
So’kāsi nīlaratanehi mahārahehi
::

::gatha2
Ubbedhato ratana satta pamāṇa thūpaṃ,
::

::gatha3
Nāthe dharantasamayeva patiṭṭhahī so
::

::gathalast
Thūpo tilokasukhado maṇi kāmado’va;
::

::hangnum
542\.
::

::gatha1
Pacchā tilokasaraṇe parinibbutamhi
::

::gatha2
Khīṇā savo samahimo sarabhu yatindo,
::

::gatha3
Ādāya taṃ citakato jinagīvadhātuṃ
::

::gathalast
Tasmiṃ nidhāya’kari bārasa hatthathūpaṃ;
::

::hangnum
543\.
::

::gatha1
Cūḷābhayahvavanipo samaye’parasmiṃ
::

::gatha2
Battiṃsa hatthama’kariyattha varoruthūpaṃ,
::

::gatha3
Duṭṭhādigāmaṇi nupo damiḷe hananto
::

::gathalast
Kāresi kañcukamatho catusaṭṭhihatthaṃ;
::

::hangnum
544\.
::

::gatha1
Evaṃ sa sīhalamahāsaramajajharūḷhaṃ
::

::gatha2
Setambujaṃ’va madhupāvali sevanīyaṃ,
::

::gatha3
Bhumaṅganā karatale sitavitthalīlo
::

::gathalast
Thūpo dadātu masamopasamaṃ janānaṃ;
::

::hangnum
545\.
::

::gatha1
Laṅkopasaggama’vadhūya vidhāya khemaṃ
::

::gatha2
Laṅkaṃ nijāya varakuntala dhātuyā taṃ,
::

::gatha3
Katvāna bhāsurataraṃ muni maṅgalāya
::

::gathalast
Pāyāsi tāraka pathe’nuruvelameva;
::

::hangnum
546\.
::

::gatha1
Tasmiṃ vidhāya bahuvimhita pāṭiheraṃ
::

::gatha2
Bhetvā sasissaki’sino puna diṭṭhijālaṃ,
::

::gatha3
Datvāna nibbutipadaṃ sahasissakassa
::

::gathalast
Nibbāṇa sundara puraṃ paripūrayittha;
::

::hangnum
547\. {pb:O:0.0056}
::

::gatha1
Tamhā vikāsita kusesaya kānanābha
::

::gatha2
Vītāsavehi nivuto sugatebhagāmī,
::

::gatha3
Pāyāsi rājagaha gāmī’mudāramaggaṃ
::

::gathalast
Veneyya jantu kamalākara bhānurūpo;
::

::hangnum
548\.
::

::gatha1
Tasmiṃ gate jinavare vara bimbisāro
::

::gatha2
Pūjaṃ akāsi mahatiṃ saha devatāhi,
::

::gatha3
Tasmiñhi saṃsadi labhiṃsu anappapāṇā
::

::gathalast
Magge phale ca saraṇe ca patiṭṭhahiṃsu
::

::hangnum
549\.
::

::gatha1
Rājā tato vipula veluvanābhirāmaṃ
::

::gatha2
Sālaṅkataṃ vividha pādapa maṇḍapehi,
::

::gatha3
Pādāsi dakkhiṇakare jalapātanena
::

::gathalast
Katvā dharādharadharaṃ himavañca kampaṃ;
::

::hangnum
550\.
::

::gatha1
Tasmiṃ samantanayano nayanābhirāmo
::

::gatha2
Bhutiṃ janassa satataṃ abhivaḍḍhayanto,
::

::gatha3
Dhammambu vuṭṭhi nikaraṃ parivassayanto
::

::gathalast
Vassaṃ vasī adutiyo dutiyamhi vasse;
::

::hangnum
551\.
::

::gatha1
Devinda moli samalaṅkata pādapiṭṭho
::

::gatha2
Lokassa atthacaraṇe satatābhiyutto,
::

::gatha3
Tattheva so hi tatiye’pi catutthavasse
::

::gathalast
Vāsaṃ akāsi sugato sirisantivāso;
::

::hangnum
552\.
::

::gatha1
Lokassa dhamma ma’malaṃ satataṃ vahanto
::

::gatha2
Sāvatthiyaṃ rucira jetavane’bhirāme,
::

::gatha3
Vāsaṃ akāsi sukhado munipañcamasmiṃ
::

::gathalast
Veneyya sattasamayaṃ samudikkhamāno;
::

::centre
Iti laṅkāya paṭhamā’gamanaṃ.
::

::hangnum
553\.
::

::gatha1
Atha bhagavati tasmiṃ jetanāme vanasmiṃ
::

::gatha2
Nivasati satilaṅkā maṅgalā’vāsarūpā,
::

::gatha3
Upavanamiva nāke nandanaṃ devatānaṃ
::

::gathalast
Amara uragavāsā rammarūpā babhūva;
::

::hangnum
554\. {pb:O:0.0057}
::

::gatha1
Tahimati rucirasmiṃ vaḍḍhamānādi sele
::

::gatha2
Madhura salilavāhe rammakalyāṇikādo,
::

::gatha3
Udadhi bhujagavāse nāgadīpantike ca
::

::gathalast
Mahati mahima yuttā nāgasaṅghā vasanti;
::

::hangnum
555\.
::

::gatha1
Pacura mahima yutto vaḍḍhamānācalasmiṃ
::

::gatha2
Adhipati bhujagānaṃ āsi cūlodaravho,
::

::gatha3
Mahudara iti nāmo nāgadīpodadhimhi
::

::gathalast
Nivasati atha tesaṃ pabbateyyo’ragindo;
::

::hangnum
556\.
::

::gatha1
Itara bhujaga rañño dhītaraṃ nāgakaññaṃ
::

::gatha2
Piyatarama’bhirūpaṃ’kāsi dāraṃ tadā hi,
::

::gatha3
Atha ca duhituyā so dīyamānaṃ dadanto
::

::gathalast
Rucira maṇīmayagghaṃ āsanañcāpadāsi;
::

::hangnum
557\.
::

::gatha1
Duhitari matakāle te’tha pallaṅkahetu
::

::gatha2
Jalaja thalaja nāgā yuddhasajjā ahesuṃ,
::

::gatha3
Atha thalaja bhujaṅgā bhaṅgakallolamālā
::

::gathalast
Sadisa lūlita cittā gabbitevaṃ ravanti;
::

::hangnum
558\.
::

::gatha1
Kimu’dadhija phaṇīnaṃ kitti sampattiyā no
::

::gatha2
Api yasaparivārā kiṃ baleniddhiyā kiṃ,
::

::gatha3
Ahamahamīti gabbā kiṃ kimissāya tesaṃ
::

::gathalast
Bhavati timira’rīnaṃ bhānumaggunnatī kā;
::

::hangnum
559\.
::

::gatha1
Atha jalaja’lagaddā gajjanaṃ gajjayantā
::

::gatha2
Bhayajanaka pagabbhā phoṭayantā bhūjānaṃ,
::

::gatha3
Ahamaha pabhū re!Re! Pabbateyyāna’metaṃ
::

::gathalast
Paṭutaraḍasitoṭṭhā kakkha’ḷevaṃ ravanti;
::

::hangnum
560\.
::

::gatha1
Paṭutara garunādā tāva gajjanti dantī
::

::gatha2
Nayana pathamu’pente yāva kaṇṭhiravānaṃ,
::

::gatha3
Tathariva thalajātā jumhayantā samaggā
::

::gathalast
Nayana pathagatā no suññadappā bhavanti;
::

::hangnum
561\. {pb:O:0.0058}
::

::gatha1
Iti tadubhayasenā ghaṭṭayantā’ññamaññaṃ
::

::gatha2
Vividha paharaṇho uggirantī giranti,
::

::gatha3
Satata khubhita velā sāgarūmīva bhantā
::

::gathalast
Lulita lulita cittā yuddhaninnā ṭhitāsuṃ;
::

::hangnum
562\.
::

::gatha1
Atha tadahu munindo yāminīyāma’mante
::

::gatha2
Patiniya matijālaṃ lokamolokayanto,
::

::gatha3
Samara vasagatānaṃ bhogīnaṃ bhāvibhutiṃ
::

::gathalast
Tadupari ca’bhivuddhiṃ passi laṅkātalassa;
::

::hangnum
563\.
::

::gatha1
Atha muni madhumāse’posathe kālapakkhe
::

::gatha2
Kata nikhila vidhāno gayha saṅghāṭikādiṃ,
::

::gatha3
Anugatikamudikkhaṃ pañcanetto samantā
::

::gathalast
Sumana sumana nāmaṃ passi devaṃ samiddhiṃ;
::

::hangnum
564\.
::

::gatha1
Tadahu sumanadevo jetanāme suramme
::

::gatha2
Adhivasati vihāre dvārakoṭṭhopakaṭṭhe,
::

::gatha3
Ṭhita viṭapa samiddhe khīrikāpādapasmiṃ
::

::gathalast
Sugata mabhinamanto anvahaṃ pūjayanto;
::

::hangnum
565\.
::

::gatha1
Tamasammuni disvā’mantayitvā’gate taṃ
::

::gatha2
Idamavaca mayā bho saddhimāgaccha laṅkaṃ,
::

::gatha3
Saha tava bhavanamhā pubbavutthappadese
::

::gathalast
Tava bhavati patiṭṭhā bhoginañjā’bhivuddhi;
::

::hangnum
566\.
::

::gatha1
Atha munivacanaṃ so muddhanāma’ggahetvā
::

::gatha2
Samuditahadayo taṃ rukkhamuddhacca mūlā,
::

::gatha3
Sugatamupari katvā dhārayanto suphullaṃ
::

::gathalast
Barihi barihi chattākāramāgā nabhamhī;
::

::hangnum
567\.
::

::gatha1
Dasabala tanubhā’bhissaṅgamā so dumando
::

::gatha2
Tarala maṇīva nānā’bhāhi sambhāvanīyo,
::

::gatha3
Vilasita iva sabbe rukkhaselādayo’pi
::

::gathalast
Apagata sakavaṇṇāvaṇṇavantā virejuṃ;
::

::hangnum
568\. {pb:O:0.0059}
::

::gatha1
Khaga bhujaga surādi massitā chappabhāhi
::

::gatha2
Nijapati nijajāyā svaññamaññāsu muyhuṃ,
::

::gatha3
Asita gagana majjhe sobhamāno munindo
::

::gathalast
Vitata vividha raṃsī raṃsimālīva gañchi;
::

::hangnum
569\.
::

::gatha1
Jalada paṭala saṇḍe vajjhamuddāḷayitvā
::

::gatha2
Bahi vilasitakāyo sommadosākaro,va
::

::gatha3
Katupari taruchāyo jotamāno samāno
::

::gathalast
Uraga samaraṭhānaṃ ganthvā’kāse nisajja;
::

::hangnum
570\.
::

::gatha1
Ghanatara timiraṃ so iddhiyā saṅgharitvā
::

::gatha2
Tahimatirava bhīmaṃ ghorasaṃrambhavantaṃ,
::

::gatha3
Asani sata nipātaṃ vassadhārā karālaṃ
::

::gathalast
Urutara tata meghaṃ māpayī sītavātaṃ;
::

::hangnum
571\.
::

::gatha1
Iti tibhuvananātho dappite nāgasaṅghe
::

::gatha2
Vimada karaṇa hetu dassayī bheravānī,
::

::gatha3
Atha’pagata pagabbhe te viditvāna satthā
::

::gathalast
Apanudi bhayajātaṃ taṅkhaṇaṃyeva tattha;
::

::hangnum
572\.
::

::gatha1
Taruṇa taraṇisobhā ketumālāvilāsiṃ
::

::gatha2
Subharuci mukhavandaṃ lakkhaṇākiṇṇagattaṃ,
::

::gatha3
Tibhava vibhavadāyiṃ taṃ viditvāna nāgā
::

::gathalast
Cutapaharaṇa hatthā vandamānā mahiṃsu;
::

::hangnum
573\.
::

::gatha1
Sirasī nihitapāṇī rattapaṅkeruhehi
::

::gatha2
Vikaca vadana nettā’manda kañjuppalehi,
::

::gatha3
Saka saka dhata nānāvaṇṇa vammādikehi
::

::gathalast
Vividha kusumavatthā’manda dīpaddhajehi;
::

::hangnum
574\.
::

::gatha1
Uraga bhavanavāsā nāgakaññā samecca
::

::gatha2
Kuca kalasa sahassaṃ dhārayanti salīlaṃ,
::

::gatha3
Lalita kaṇaka valli līlamādhatta gattā
::

::gathalast
Thuti mukhara mukhā tā sādhu kīḷaṃ akaṃsu;
::

::hangnum
575\. {pb:O:0.0060}
::

::gatha1
Atha muni uragānaṃ viggahaṃ taṃ sametuṃ
::

::gatha2
Sutimana kamanīyaṃ niccharaṃ brahmaghosaṃ,
::

::gatha3
Ajaramamara maggaṃ suppasatthaṃ sudhihi
::

::gathalast
Varamati varadhammaṃ desayī naṃ phaṇīnaṃ;
::

::hangnum
576\.
::

::gatha1
Na bho bho saṃsāre khalu bhavati sāraṃ lavampi
::

::gatha2
Visesā taṃ sītaṃ jalita dahane vijjati kadā,
::

::gatha3
Sadā rāgaṃ rogaṃ byadhati janataṃ nekaduritaṃ
::

::gathalast
Tathāpā’yuṃ pāto ravirabhimukhussāva sadisaṃ;
::

::hangnum
577\.
::

::gatha1
Sarīro’yaṃ battiṃsa vidha kuṇapo sāra rahito
::

::gatha2
Parittaṃ yobbaññaṃ kusuma sadisaṃ niggatasiri,
::

::gatha3
Pahantvā gantabbaṃ bhavaja vibhavaṃ sambhatamidaṃ
::

::gathalast
Athevaṃ sante bho varayati bhavaṃ ko nu hi budho;
::

::hangnum
578\.
::

::gatha1
Palāsī makkhī kodhūpaha mato mānavibhavo
::

::gatha2
Jano’tīto’to bho payati narakaṃ dāruṇataraṃ,
::

::gatha3
Phaṇī majjāro sā guhaka kapayo bhūya bahuso
::

::gathalast
Vadhentaññoññaṃ te nanubhavamidaṃ dukkhama’nisaṃ;
::

::hangnum
579\.
::

::gatha1
Pure kāko’lukā atha vanabhavā phandana isā
::

::gatha2
Karitvā’ṭṭhāne’ghaṃ ciramanubhavuṃ dukkhamanisaṃ,
::

::gatha3
Aho kappaṭṭhantaṃ saratha duritaṃ verajamidaṃ
::

::gathalast
Na hetthassādo bho’ṇumapi kalahe mettima’mataṃ;
::

::hangnum
580\.
::

::gatha1
Balaṃ bālānaṃ bho saka saka vadhāyeva bhavati
::

::gatha2
Atītekā khuddā laṭukikadijā naṭṭhatanayā,
::

::gatha3
Gajaṃ bālaṃ mattaṃ pavidhi na balaṃ hoti saraṇaṃ
::

::gathalast
Athaṭṭhāne kiṃ bho kurutha vīriyaṃ bhuti hananaṃ;
::

::hangnum
581\.
::

::gatha1
Na dukkhaṃ tesaṃ ye vigata kalahā ekamanasā
::

::gatha2
Atīte bho lāpā aghaṭita mānā peyyavacanā,
::

::gatha3
Sukhaṃ vāsaṃ’kāsuṃ yadahani bhavuṃ te’tha vidhurā
::

::gathalast
Vasaṃ vyādhassāguṃ tadahani aho!Medhaga balaṃ;
::

::hangnum
582\. {pb:O:0.0061}
::

::gatha1
Iti tikhiṇa sudhimā kattumete samagge
::

::gatha2
Avadi pavara dhammaṃ sādhu viññuppasatthaṃ,
::

::gatha3
Atha muditamanā te pīṇitā tassa nāgā
::

::gathalast
Maṇimayama’tulaṃ taṃ āsanaṃ pūjayiṃsu;
::

::hangnum
583\.
::

::gatha1
Atha muni gaganamboruyha bhumippadesaṃ
::

::gatha2
Taruṇa raviva tasmiṃ āsane āsi bhāsaṃ,
::

::gatha3
Atha bhujagagaṇā te dibba khajjādikehi
::

::gathalast
Parivisiya munindaṃ sādhu dhammaṃ suṇiṃsu;
::

::hangnum
584\.
::

::gatha1
Atha jala thalajānaṃ tattha yuddhā’gatānaṃ
::

::gatha2
Agaṇita bhūjagānaṃ’sītikoṭī bhujaṅgā,
::

::gatha3
Vimala saraṇasīle suppatiṭṭhā sutuṭṭhā
::

::gathalast
Akaru’matimuḷāraṃ satthu pūjāvidhānaṃ;
::

::hangnum
585\.
::

::gatha1
Atha mahudara rañgño mātulo nāgarājā
::

::gatha2
Maninayanakanāmo rammakaḷyāṇadesā,
::

::gatha3
Uraga samara hetū āgato nāgadīpaṃ
::

::gathalast
Sugatavara sarīraṃ disva natvālapevaṃ;
::

::hangnum
586\.
::

::gatha1
Yadi sugata! Imaṃ tvaṃ nāgato assa ṭhānaṃ
::

::gatha2
Mayamapagata pāṇā homa jhatvā’ññamaññaṃ,
::

::gatha3
Rudhiravaha vikiṇṇo assa bhumippadeso
::

::gathalast
Pasami dahana dittaṃ ambudeneva taṃ tvaṃ;
::

::hangnum
587\.
::

::gatha1
Mama bhagava! Purāme diṭṭhapubbaṃ tavetaṃ
::

::gatha2
Rucira sirisarīraṃ raṃsijālā’bhikiṇṇaṃ,
::

::gatha3
Api sumadhura dhammaṃ desayante surānaṃ
::

::gathalast
Dasabala sutapubbaṃ ānubhāvañca tuyhaṃ;
::

::hangnum
588\.
::

::gatha1
Ahamasama pure te vissutoyeva dāso
::

::gatha2
Yadi manasi dayā te hoti dāse punā’pi,
::

::gatha3
Pavara ratanadīpe hoti kaḷyāṇigaṅgā
::

::gathalast
Mama vasati tahiṃ taṃ daṭṭhukāmo’bhiyāce;
::

::hangnum
589\. {pb:O:0.0062}
::

::gatha1
Iti yatipati tassā’rādhanaṃ paggahetvā
::

::gatha2
Saka paricita bhumyā cetiyatthaṃ vidhāya,
::

::gatha3
Maṇimaya paribhuttaṃ āsanaṃ cā’pi tesaṃ
::

::gathalast
Sa sumana taru rājaṃ pūjanatthaṃ vidhāya;
::

::hangnum
590\.
::

::gatha1
Dasabala paribhuttaṃ sabbametaṃ bhujaṅgā
::

::gatha2
Maṇiriva rucīdaṃ te dhātuyoyeva tasmā,
::

::gatha3
Mahatha namatha niccaṃ maṃva saggā’pavaggaṃ
::

::gathalast
Dadati iti ca vatvā ovaditvāna satthā;
::

::hangnum
591\.
::

::gatha1
Nabhatala’mu’pagantvā devanāge mahente
::

::gatha2
Disi disi visaranto nīlapītādi raṃsi,
::

::gatha3
Mana nayana haranto jantunaṃ lokasāro
::

::gathalast
Agami ravi’va khamhā jetanāmaṃ vihāraṃ;
::

::hangnum
592\.
::

::gatha1
Atha manujamarānaṃ nattasiddhādikānaṃ
::

::gatha2
Satata’mamata dhammaṃ desayanto phaṇīnaṃ,
::

::gatha3
Vanabhavana suramme maṅkulavhe naginde
::

::gathalast
Akari muni nivāsaṃ chaṭṭhame hāyanamhi;
::

::hangnum
593\.
::

::gatha1
Surapurupavane’tho pārijātassa mūle
::

::gatha2
Aruṇa mudusilāyaṃ bhāsamāno munindo
::

::gatha3
Sunipuṇa’mabhidhammaṃ desayanto surānaṃ
::

::gathalast
Akari varanivāsaṃ sattame tattha vasse;
::

::hangnum
594\.
::

::gatha1
Atha sukhada munindo jetanāme vihāre
::

::gatha2
Avasi vimalapañño aṭṭhame sāradasmiṃ,
::

::gatha3
Ajara’mamara santiṃ phasamāno paresaṃ
::

::gathalast
Vividha naya vicittaṃ desanaṃ desayanto;
::

::centre
Iti laṅkāya dutiyāgamanaṃ.
::

::hangnum
595\.
::

::gatha1
Evaṃ jino jetavane vasanto
::

::gatha2
Nīssāya sāvatthipuraṃ vihāsi,
::

::gatha3
Sā kidisī āsi purī tadānī
::

::gathalast
Taṃ kīdisaṃ jetavanaṃ vihāraṃ;
::

::hangnum
596\. {pb:O:0.0063}
::

::gatha1
Bhūmaṅganāyāhita uttamaṅge
::

::gatha2
Bhāsanta nānāratanābhirāmā,
::

::gatha3
Visālamolīva visālabhogā
::

::gathalast
Sā jambudīpamhī babhuva rammā;
::

::hangnum
597\.
::

::gatha1
Sirīnikete sirimāvahantī
::

::gatha2
Virājate yā vasudhā talasmiṃ,
::

::gatha3
Sā devarājassa’marāvatī’va
::

::gathalast
Rañño kuverassa’lakāva rammā;
::

::hangnum
598\.
::

::gatha1
Sā puññapaññālu janādhivutthā
::

::gatha2
Soṇṇādi puṇṇāpanākiṇṇavīthī,
::

::gatha3
Uttuṅga mātaṅga turaṅga raṅgā
::

::gathalast
Sā rājate kañcana mandirālī;
::

::hangnum
599\.
::

::gatha1
Rarāja sā bhāsura rājaputtā
::

::gatha2
Puññaṅganālāsa vilāsayantī,
::

::gatha3
Vedaṅgapāraṅgata vippacārā
::

::gathalast
Dvipañca saddehi ca niccaghosā;
::

::hangnum
600\.
::

::gatha1
Anekasippī sata sampakiṇṇā
::

::gatha2
Nānādisāhā’gata satthavāhā,
::

::gatha3
Pahutakhīṇāsavapādapūtā
::

::gathalast
Babhāsa sā maṅgala mandiraṃ’va;
::

::hangnum
601\.
::

::gatha1
Bhavantare yo cariyaṃ caranto
::

::gatha2
Suvo’panissāya vasaṃ guṇena,
::

::gatha3
Yaññaṅgasākhiṃ matasīnapattaṃ
::

::gathalast
Akā samiddhaṃ phalapallavehi;
::

::hangnum
602\.
::

::gatha1
Idāni patvāna bhavassa antaṃ
::

::gatha2
Nissāya yaṃ so vasate munindo,
::

::gatha3
Tassā guṇaṃ ko hi asesayitvā
::

::gathalast
Katheti sā vassū’pamāya tassā;
::

::hangnum
603\. {pb:O:0.0064}
::

::gatha1
Tassopakaṭṭhe ratanaṃva’nagghaṃ
::

::gatha2
Manoharo uttamasattasevi,
::

::gatha3
Janānamākakhiṅatado vihāro
::

::gathalast
Babhuva jetādi vanavhayena;
::

::hangnum
604\.
::

::gatha1
Samaphulla puppharasa modita chappadālī
::

::gatha2
Jhaṅkāra nāda parivādita tantinādā,
::

::gatha3
Sammatta’nanta dija kujita gītavantā
::

::gathalast
Tiṭṭhanti yattha taravo naṭakāva chekā;
::

::hangnum
605\.
::

::gatha1
Khīraṇṇavāhariya dhoviya khīranīrā
::

::gatha2
Sosetva sajjhumalaye sasikanti massaṃ
::

::gatha3
Yatthokiritva tanitā viya vālukāyo
::

::gathalast
Sā mālakāvali babhāsa payodadhi’va;
::

::hangnum
606\.
::

::gatha1
Vijjotamāna ratanappamukhānanamhi
::

::gatha2
Sopāna māla padagaṇṭhidujehi hāsaṃ,
::

::gatha3
Katveva devabhavanānamahaṃ virāga
::

::gathalast
Vantī’ti gandhakuṭi yattha pahāsayittha;
::

::hangnum
607\.
::

::gatha1
Kammāra gaggari mukho’pari sampapuṇṇā
::

::gatha2
Aṅgāra kantara viniggata jālakāva,
::

::gatha3
Sambuddhadeha pariniggata raṃsimālā
::

::gathalast
Dāyagga niggata karā visaranti yasmiṃ;
::

::hangnum
608\.
::

::gatha1
Tumhe sarāga janasaṅgamato’ti gītā
::

::gatha2
Dhaññā mayantī vimalehī samaṅgitattā,
::

::gatha3
Tuṭṭhāva hāsa makarā surapādapānaṃ
::

::gathalast
Rājenti yattha yatinissita pādapindā;
::

::hangnum
609\.
::

::gatha1
Punnāga nīpa vakula’jjuna rājarukkha
::

::gatha2
Nāgā’ga cūta yugapattaka campakānaṃ,
::

::gatha3
Pupphābhikiṇṇa dharaṇī ratanehi nānā
::

::gathalast
Pacchanna dibbabhavanaṃ viya bhāti yattha;
::

::hangnum
610\. {pb:O:0.0065}
::

::gatha1
Brahmāsurāsura naroraga liṅgisiddha
::

::gatha2
Vijjādharādi janatā katavandanehi,
::

::gatha3
Teheva ghuṭṭha thutimaṅgala gītikāhi
::

::gathalast
Yatthopagāna mananettagaṇā mudenti;
::

::hangnum
611\.
::

::gatha1
Nigghositāmala susītala nijjharehi
::

::gatha2
Sammatta nekadija ghuṭṭha jalāsayehi,
::

::gatha3
Kiñjakkha patta parikiṇṇa silātalehi
::

::gathalast
Tussanti yattha satataṃ yatīnaṃ manāti;
::

::hangnum
612\.
::

::gatha1
Yo neka kappa sata sañcita puññarāsi
::

::gatha2
Hitvā’mitaṃ kapilavatthu mahāsirimpi,
::

::gatha3
Āgamma yattha nīrato sugato mahesi
::

::gathalast
Ko tattha bhuti matulaṃ kathiko katheti;
::

::hangnum
613\.
::

::gatha1
Tasmiṃ jino vasati jetavane vihāre
::

::gatha2
Indo yathā rucira nandana kānanamhi,
::

::gatha3
Brahmā’va brahmabhavane sapitāmahehi
::

::gathalast
Tārāvalī parivuto gagane’va vando;
::

::hangnum
614\.
::

::gatha1
Tadāgamma mahānāgo maṇi akkhikanāmako,
::

::gathalast
Laṅkāto jinapādasmiṃ phaṇiṃ pacceda’mabruvi;
::

::hangnum
615\.
::

::gatha1
Sambuddhā dhīra lokasmiṃ lokassatthābhivuddhiyā,
::

::gathalast
Jāyanti sāmi tumhākaṃ dayāyanto’gadhā mayaṃ;
::

::hangnum
616\.
::

::gatha1
Tena me dāsabhutassa saṃsārandugharā thirā,
::

::gathalast
Muttiṃ yadicchase mayhaṃ gahaṇīyaṃ nimantaṇaṃ;
::

::hangnum
617\.
::

::gatha1
Sutvāna taṃ mahānāgo mahānāga nimantaṇaṃ,
::

::gathalast
Paṭiggahesi taṃ tuṇhībhāvena karuṇāya so;
::

::hangnum
618\.
::

::gatha1
Ñatvā taṃ sumano nāgo lahumāgamma sīhalaṃ,
::

::gathalast
Kaḷyāṇāpagapassamhi manonandana bhutale;
::

::hangnum
619\.
::

::gatha1
Sajjhu kambumaṇi mutta pavāla vajirāmaye,
::

::gathalast
Vahārahe mahāthūne ghaṭakādiṃ nidhāpiya;
::

::hangnum
620\. {pb:O:0.0066}
::

::gatha1
Datvā tulādayo sesa mandiraṅge tatheva ca,
::

::gathalast
Viṭaṅka vyāla sīhādi pantiyo’pi tathevahi;
::

::hangnum
621\.
::

::gatha1
Sātakumhamayā’neka cittehi sādhu cittitaṃ,
::

::gathalast
Nimmāya gopānasiyo pakkhapāse ca kaṇṇikaṃ;
::

::hangnum
622\.
::

::gatha1
Siṅgi nikkhena siṅgañca chadanindamaṇīhi ca,
::

::gathalast
Soṇṇa kiṅkiṇi mālāyo kaṇṇamālā ca māpiya;
::

::hangnum
623\.
::

::gatha1
Cittavitānaṃ bandhitvā muttolambe tahiṃ tahiṃ,
::

::gathalast
Katvāna gandhadāmehi pupphadāmehi saṅkulaṃ;
::

::hangnum
624\.
::

::gatha1
Indanīlamayaṃ bhumi majjhe’naggha mahāsanaṃ,
::

::gathalast
Māpesi parito sesa bhikkhūnañca subhāsane;
::

::hangnum
625\.
::

::gatha1
Ratanehe’vāpassaye vedikā eḷikāmaye,
::

::gathalast
Muttā vāluka saṅkiṇṇaṃ mālakañca manoramaṃ;
::

::hangnum
626\.
::

::gatha1
Satta ratana sambhuta toraṇū’pari toraṇe,
::

::gathalast
Santīra kusumā’kiṇṇa hāṭakādi ghaṭākulaṃ;
::

::hangnum
627\.
::

::gatha1
Neka rāgaddhajākiṇṇa vitāna samalaṅkataṃ,
::

::gathalast
Dīpa dhūpāli saṅkiṇṇa gandhapuppha samākulaṃ;
::

::hangnum
628\.
::

::gatha1
Evamādihi nekehi vaṇṇehi samalaṅkataṃ,
::

::gathalast
Māpetvā maṇḍapaṃ seṭṭhaṃ devamaṇḍapa santibhaṃ;
::

::hangnum
629\.
::

::gatha1
Sīta vāluka sañchannaṃ mudu pādapaṭatthataṃ,
::

::gathalast
Māpetvevaṃ mahāmaggaṃ surañjasa samañjasaṃ;
::

::hangnum
630\.
::

::gatha1
Sañcinitvāna te nāgā khajja bhojja phalāphale,
::

::gathalast
Dibbannapāne pacure paṭimaggaṃ gamuṃ tadā;
::

::hangnum
631\.
::

::gatha1
Tato kāruṇiko nātho bodhito aṭṭhame same,
::

::gathalast
Vesākha puṇṇamāsimhi sannipātiya sāvake;
::

::hangnum
632\.
::

::gatha1
Ethajja bhikkhavo laṅkaṃ nāgānaṃ’nuggahāya bho,
::

::gathalast
Maṇiakkhiko nimantesi pasanno buddhasāsane;
::

::hangnum
633\.
::

::gatha1
Sutvāna vacanaṃ tassa sambuddhassa sirīmato,
::

::gathalast
Assavā pesalā bhikkhū paccassosuṃ samāhitā;
::

::hangnum
634\. {pb:O:0.0067}
::

::gatha1
Sāriputto tato thero paññāya’gga dhurandharo,
::

::gathalast
Pattacīvaramā’dāya agamā jinu’pantikaṃ;
::

::hangnum
635\.
::

::gatha1
Moggallāno mahāthero dutiyo aggasāvako,
::

::gathalast
Pattacīvaramādāya sopāga jina santikaṃ;
::

::hangnum
636\.
::

::gatha1
Dhūtapāpo dhutaṅgaggo mahākassapa nāmako,
::

::gathalast
Pattacīvaramādāya āgamā jinasantikaṃ;
::

::hangnum
637\.
::

::gatha1
Sāsane vinayañña namaggo’ pālivhayo yata,
::

::gathalast
Pattacīvaramādāya jinantikamu’pāgami;
::

::hangnum
638\.
::

::gatha1
Dibbacakkhūnamaggo yo ruddhapāpāri dappako,
::

::gathalast
Thero’nuruddho varado sopāga munisantikaṃ;
::

::hangnum
639\.
::

::gatha1
Maṇiva kāmado kāmamu’pavāno’ti vissuto,
::

::gathalast
Ñāṇī gaṇī dakkhiṇeyyo theropāga jinantikaṃ;
::

::hangnum
640\.
::

::gatha1
Bakkulo vimalo sīla samādhādi guṇākaro,
::

::gathalast
Āgato saparikkhāro bhikkhūnaṃ samitiṃ tadā;
::

::hangnum
641\.
::

::gatha1
Buddhasāsana dhorayho thero aṅgulimālako,
::

::gathalast
Sahā’gantuṃ munindena sannaddho sahasā gato;
::

::hangnum
642\.
::

::gatha1
Sāsanodaya selagge sūriyo viya bhāti yo,
::

::gathalast
So’yaṃ rāhulathero’pi lahu’gā pitu santikaṃ;
::

::hangnum
643\.
::

::gatha1
Bhaddācāro bhaddiyavho thero bhaddaghaṭo viya,
::

::gathalast
Pākaṭo bhuvane so’pi gato sambuddha santikaṃ;
::

::hangnum
644\.
::

::gatha1
Devaddumo’va lokassa yo dadāti’cchiti’cchitaṃ,
::

::gathalast
Jinorasopi selavho gato sambuddhasantikaṃ;
::

::hangnum
645\.
::

::gatha1
Yāminī sāmiko’vāti bhāti yo sāsanambare,
::

::gathalast
Mahānāma mahāthero sopāga munisantikaṃ;
::

::hangnum
646\.
::

::gatha1
Manosilātalaggamhi jumhamāno’va kesarī,
::

::gathalast
Subhutivha mahāthero buddhupantika māgato;
::

::hangnum
647\.
::

::gatha1
Buddhasāsana chaddanta sarasī sāraso viya,
::

::gathalast
Vissuto tissathero’pi gato bhikkhusamāgamaṃ;
::

::hangnum
648\. {pb:O:0.0068}
::

::gatha1
Jinasāsana samphullasarasīruha majjhago,
::

::gathalast
Madhubbata nibho rādhathero’pi sahasā gato;
::

::hangnum
649\.
::

::gatha1
Bhagu dabbopa’seno ca koṇḍañña’ssaji sīvali,
::

::gathalast
Ete jinatrajā therā gatāsuṃ munisantikaṃ;
::

::hangnum
650\.
::

::gatha1
Kumārakassapo puṇṇosoṇosobhita revatā,
::

::gathalast
Therāpete abhiññātā gatāsuṃ satthusantikaṃ;
::

::hangnum
651\.
::

::gatha1
Vaṅgīso sāgato nando bhāradvājo gavampati,
::

::gathalast
Pattacīvaramādāya gatāsuṃ jinasantikaṃ;
::

::hangnum
652\.
::

::gatha1
Evamādi mahānāgā pañcasata jinorasā,
::

::gathalast
Samāgañchuṃ sahāgantuṃ muninā lokasāminaṃ;
::

::hangnum
653\.
::

::gatha1
Tato so jagadānando karuṇāyābhirādhito,
::

::gathalast
Meruṃ parikkhipantova anekajjuti vijjuyā;
::

::hangnum
654\.
::

::gatha1
Nivāsetvā suddharaṃsi visarantaravāsakaṃ,
::

::gathalast
Tassūpari jino rattaṃ bandhitvā kāyabandhaṃ;
::

::hangnum
655\.
::

::gatha1
Accuggataṃ mahāthūpaṃ cāru cāmīkarajjutiṃ,
::

::gathalast
Paṭicchādayamānova rattakambala kañcunā;
::

::hangnum
656\.
::

::gatha1
Vaṇṇa nigrodhapakkaṃva surattaṃ paṃsukulikaṃ,
::

::gathalast
Saṅghāṭiyā karitvāna saguṇaṃ uttarīyakaṃ;
::

::hangnum
657\.
::

::gatha1
Hutvāna supaṭicchanto pārupitvāna sādhukaṃ,
::

::gathalast
Pattatthāya pasāresi jālākulakarañjino;
::

::hangnum
658\.
::

::gatha1
Lokanāthappabhāvena tato pattamadhubbato,
::

::gathalast
Pāṇi saroruhassanto sampattosi tamaggahi;
::

::hangnum
659\.
::

::gatha1
Tato sasissako nātho uggantvā gaganaṅganaṃ,
::

::gathalast
Nānāvaṇṇambude tattha maddanto gantumārahabhi;
::

::hangnum
660\.
::

::gatha1
Tato sambuddha dehasmā nikkhantāsuṃ cha raṃsiyo,
::

::gathalast
Hemakaṇṇikato yāta maṇigopānasī yathā;
::

::hangnum
661\.
::

::gatha1
Bāṇindīvara pupphehi meva’kindamaṇihi ca,
::

::gathalast
Chādenti viya nakkhattā nīlaṃ’su munidehato;
::

::hangnum
662\. {pb:O:0.0069}
::

::gatha1
Campakuddālamālābhī hemacuṇṇambarehi ca,
::

::gathalast
Pūrayanti viyāsaṅga pītaṃsū jinadehato;
::

::hangnum
663\.
::

::gatha1
Bhaṇḍīpupphakadambehi lohitaṅkamaṇihi ca,
::

::gathalast
Lohitābhā papūrenti disā’gā munidehato;
::

::hangnum
664\.
::

::gatha1
Hāra mallika mālāhi somaṃsu phalikādihi,
::

::gathalast
Pūrayanti viyāsaṅga odātā munidehato;
::

::hangnum
665\.
::

::gatha1
Piñjumañjeṭṭharāsīhi padumābhamaṇīhi ca,
::

::gathalast
Disaṃ chādayamānāgā mañjiṭṭhābhā jinaṅgato;
::

::hangnum
666\.
::

::gatha1
Nekindacāpa kiṇṇaṃva divasaṃ ratanutthataṃ,
::

::gathalast
Cittapaṭaṃva muñcantaṃ missābhāgā jinaṅgato;
::

::hangnum
667\.
::

::gatha1
Girikūṭa kūṭāgāra mattā chabbaṇṇa raṃsiyo,
::

::gathalast
Āvelavelā dhāvanti dippamānetaretarā;
::

::hangnum
668\.
::

::gatha1
Gacchamānā’hanitvāna cakkavāḷa siluccaye,
::

::gathalast
Uggantvā parato yantī nīra nijjhara sannībhā;
::

::hangnum
669\.
::

::gatha1
Sammukhe sammukhe tāyo rukkhapabbata ādayo,
::

::gathalast
Kārayantā sakaṃ vaṇṇaṃ dhāvantā’pi ca sindhavo;
::

::hangnum
670\.
::

::gatha1
Uddhamuggataraṃsīhi rañjitā jaladā tadā,
::

::gathalast
Nānāvaṇṇe punevāsi nūtano ravimaṇḍalo;
::

::hangnum
671\.
::

::gatha1
Jinappahā pavāhesu nimuggā devatā gatā,
::

::gathalast
Pūjetuṃva nijattehi nānāvaṇṇā siyuṃ tadā;
::

::hangnum
672\.
::

::gatha1
Paviṭṭhā buddharaṃsīnamantaraṃ devadhītaro,
::

::gathalast
Asañjānīya muyhiṃsu muhuttaṃ attano dhavaṃ;
::

::hangnum
673\.
::

::gatha1
Surā suroraga brahma siddha vijjādharādayo,
::

::gathalast
Cāmaracchattaketuhi pūjayantā jinantvaguṃ;
::

::hangnum
674\.
::

::gatha1
Agghikaṃ pantiyo keci toraṇūpari toraṇe,
::

::gathalast
Ghaṭadīpāliyo tantha karonti abhito’bhito;
::

::hangnum
675\.
::

::gatha1
Pādapaṭe pattharanti vitatvanti vitānake,
::

::gathalast
Tatthūpari anekānī kusumāno’kiranti ca;
::

::hangnum
676\. {pb:O:0.0070}
::

::gatha1
Katamaṃ devalokannuyāti lokagganāyako,
::

::gathalast
Yāti kiṃ buhmalokannu amhākaṃ bhavanannu kho;
::

::hangnum
677\.
::

::gatha1
Kattha nu kho devadevo kassanuggahabuddhīyā,
::

::gathalast
Yātī’ti kaṅkhitā keci saṃsaranti itocito;
::

::hangnum
678\.
::

::gatha1
Māpetvā abhito magge maṇḍape ratanāmaye,
::

::gathalast
Sayanāsanaṃ paññapetvā kāci tiṭṭhanti devatā;
::

::hangnum
679\.
::

::gatha1
Tahiṃ tahiṃ paṭṭhapentā sudhanta madhurodakaṃ,
::

::gathalast
Yāvamānā jinaṃ keci tiṭṭhanti ca mahanti ca;
::

::hangnum
680\.
::

::gatha1
Evaṃ mahāmahe nātho vattamāne anūpame,
::

::gathalast
Jalaṃ sambuddhasiriyā nūtano sūriyo viya;
::

::hangnum
681\.
::

::gatha1
Brahmasenābhito yāna brahmāvātha sahampati,
::

::gathalast
Surasenābhito yāna sakkova samalaṅkato;
::

::hangnum
682\.
::

::gatha1
Gagālimabhito yāna gahaṅgā maṇi sannibho,
::

::gathalast
Dhataraṭṭhakhagindova haṃsasenāli pubbago;
::

::hangnum
683\.
::

::gatha1
Apeta rāgadosehi vītamohehi sabbaso,
::

::gathalast
Paṭisambhidatta sampatta sāvakehi anuggato;
::

::hangnum
684\.
::

::gatha1
Yesaṃ yesaṃ manasmiṃ yaṃ yamatthi kiñci saṃsayaṃ,
::

::gathalast
Tesaṃ taṃ taṃ paṇudento desanāya sudhāsinaṃ;
::

::hangnum
685\.
::

::gatha1
Tattha tatthānurūpena pāṭihāriya kambunā,
::

::gathalast
Lokassa nayanālī so tosassusu nimujjayaṃ;
::

::hangnum
686\.
::

::gatha1
Sampatto’laṅkataṃ laṅkamathāgu phaṇino tadā,
::

::gathalast
Paṭimaggaṃ karontā te tattha tattha mahāmahaṃ;
::

::hangnum
687\.
::

::gatha1
Uragānamantare devā brahmāsuṃ tesamantare,
::

::gathalast
Evaṃ sammissako loke brahmalokā papūrayi;
::

::hangnum
688\.
::

::gatha1
Ye passanti jinaṃ tattha sasissaṃ siriyā jalaṃ,
::

::gathalast
Suladdhā tehi nettāni tesamakkhīni locanā;
::

::hangnum
689\.
::

::gatha1
Ye suṇanti tadā dhammaṃ dhammissara pabhāvitaṃ,
::

::gathalast
Suladdhā tehi sotāni tesaṃ sotāni sotakā;
::

::hangnum
690\. {pb:O:0.0071}
::

::gatha1
Ye lapanti tadā buddhaguṇañhi guṇabhūsaṇā,
::

::gathalast
Suladdhā tehi ve jivhā tesaṃ jivhā rasaññakā
::

::hangnum
691\.
::

::gatha1
Ye vandanti jinaṃ yantaṃ sasaṅghaṃ gaganaṅgane,
::

::gathalast
Suladdhā tehi hatthāni tesaṃyeva bhujā bhujā;
::

::hangnum
692\.
::

::gatha1
Tadā tathāgataṃ disvā ye santuṭṭhā tathāgataṃ,
::

::gathalast
Tathāgatānaṃ sabbesaṃ yo toso hotu sabbadā;
::

::hangnum
693\.
::

::gatha1
Gato kalyāṇīyaṃ nātho mahentevaṃ sadevake,
::

::gathalast
Tesaṃ pūjāvidhānaṃ ko mukhenekena bhāsati;
::

::hangnum
694\.
::

::gatha1
Tato gaṅgā manuññañhi sampattaṃ taṃ saputtakaṃ,
::

::gathalast
Taraṅga mudu bāhāhi gahetvā caraṇambuje;
::

::hangnum
695\.
::

::gatha1
Pāde pakkhālayi sammā pheṇa pupphupahārikā,
::

::gathalast
Tato tatotuṃ gaṇhitvā akā dehassanuggahaṃ;
::

::hangnum
696\.
::

::gatha1
Tato so yācito satthā nāgasaṅghehi vandiya,
::

::gathalast
Agamā maṇḍapaṃ rammaṃ manonandanamāvahaṃ;
::

::hangnum
697\.
::

::gatha1
Gantvā maṇḍapa majjhamhi buddhāraha mahāsane,
::

::gathalast
Nisīdobhāsayaṃ āsā ravīva udayāvale;
::

::hangnum
698\.
::

::gatha1
Tato bhikkhu nisīdiṃsu patta pattāsane tadā,
::

::gathalast
Babhāsa maṇḍapaṃ’tīva saraṃva padumākulaṃ;
::

::hangnum
699\.
::

::gatha1
Jananettālino’gamma vasī sommamukhambuje,
::

::gathalast
Patantā kusalāmode gaṇhantā tittino gatā;
::

::hangnum
700\.
::

::gatha1
Tathā sabhikkhukā nāgā munino rūpasāgare,
::

::gathalast
Nettinda maṇināvāhi pāraṃ gantuṃ na te pabhu;
::

::hangnum
701\.
::

::gatha1
Tato sasaṅghaṃ sugataṃ sajano maṇi akkhiko,
::

::gathalast
Sakkaccaṃ sakahatthehi annapānena tappayī;
::

::hangnum
702\.
::

::gatha1
Athonīta pattapāṇima’ccayitvā tathāgataṃ,
::

::gathalast
Bhattininno nimantesi desanatthānumodanaṃ;
::

::hangnum
703\.
::

::gatha1
Tato brahmassaro satthā niccharaṃ brahmaghosanaṃ,
::

::gathalast
Viññāpento jane sabbe sakasaddena desanaṃ;
::

::hangnum
704\.
::

::gatha1
Desesvevaṃ jino dhamma’manilāsanakādinaṃ,
::

::gathalast
Pītipāmojja jananaṃ nibbāṇāmata’māvahaṃ;
::

::hangnum
705\.
::

::gatha1
Bho bho suṇātha bhujagā bhavasāgaramhi
::

::gatha2
Pāpārinakkamakarākula duggamamhi,
::

::gatha3
Maggā janā khalu labhanti kadā patiṭṭhaṃ,
::

::gathalast
Ohāya buddhathirasāratariṃ visālaṃ;
::

::hangnum
706\.
::

::gatha1
Laddhāna dullabhataraṃ munipātubhūta
::

::gatha2
Kālaṃ cirena bhujagā na pamādayittha,
::

::gatha3
Jātī jarā maraṇa dukkha pariddavā ca
::

::gathalast
Saṃsārikassa na tatopa’gatassa hoti;
::

::hangnum
707\.
::

::gatha1
Tāruññamambujasiriṃva parittakālaṃ
::

::gatha2
Pāṇaṃ tusāralava’sārataraṃ janānaṃ,
::

::gatha3
Bhogaṃ dadhāti jaladhimhi taraṅgabhaṅgiṃ
::

::gathalast
Niccaṃ mano dahati sokasikhībhi nānā;
::

::hangnum
708\.
::

::gatha1
Katvāna rāgamisayo’pi khagā dupaññā
::

::gatha2
Thirūpi nārikusumesupi rūpagiddhā,
::

::gatha3
Pattā’nayaṃ khalu pure parihīna jhānā
::

::gathalast
Rūpe na rajjatha tato khalu sādhupaññā;
::

::hangnum
709\.
::

::gatha1
Saddānurāgamanugopi pure sikhaṇḍī
::

::gatha2
Sutvāna mori madhuraṃ giramañjitaṅgo,
::

::gatha3
Vyādhassa hatthamagamāsi bhavesu tasmā
::

::gathalast
Nattheva saddasamadukkhakaraṃ janānaṃ;
::

::hangnum
710\.
::

::gatha1
Ohāya nekakusumesu parāgarāgaṃ
::

::gatha2
Mattebhakumbha magamā madagandhaluddho,
::

::gatha3
Bhiṅgo pabhagga tanuko karikaṇṇatālā
::

::gathalast
Nattheva gandhasadisaṃ tibhavesu pāsaṃ;
::

::hangnum
711\.
::

::gatha1
Gambhīra nīradhibhavo pavurāsano’pi
::

::gatha2
Miccho gilitva balisaṃ rasagedhahetu,
::

::gatha3
Pappoti dukkhamatulaṃ na rasesu sāta
::

::gathalast
Matthiti mantva pajabhātha rasesu gedhaṃ;
::

::hangnum
712\. {pb:O:0.0073}
::

::gatha1
Bho buhmalokā’gata suddhasatto
::

::gatha2
Buddhattameva niyato api bodhisatto,
::

::gatha3
Thisaṅgamāya parihāyi sarajjato’pi
::

::gathalast
Tasmā hi phassasadiso anayo navatthi;
::

::hangnum
713\.
::

::gatha1
Bheraṇḍa pelaka kapu’ddaka hetuhīna
::

::gatha2
Sattāpi dānaruci dānamaṇippabhāvā,
::

::gatha3
Pattā’pavagga varasārapuraṃ bhujaṅgā
::

::gathalast
Ko nappadāti dhaniko siva’mesamāno;
::

::hangnum
714\.
::

::gatha1
Pāletva sīlama’malaṃ visakaṇṭhikāpi
::

::gatha2
Indassa nandanavane’si piyā mahesī,
::

::gatha3
Tasmā pasatthavibhavaṃ yadi patthayavho
::

::gathalast
Pāletha sīlama’malaṃ khalu jivitaṃ’va;
::

::hangnum
715\.
::

::gatha1
Saggo visāla ratanālaya sampakiṇṇo
::

::gatha2
Sānanda’manda surasundari sundaro so,
::

::gatha3
Phullambujākara vanādihi nandanīyo
::

::gathalast
Tatthāmarā viya’marā’virataṃ ramanti;
::

::hangnum
716\.
::

::gatha1
Tamhāpi bho rucira brahmanikāya bhuti
::

::gatha2
Rammā tatopi mahitaṃ amataṃ variṭṭhaṃ,
::

::gatha3
Tasmāttakāma niratā janatā sapaññā
::

::gathalast
Taṇhakkhayāya satataṃ vīriyaṃ karotha;
::

::hangnum
717\.
::

::gatha1
Evaṃ saddhammamaggaṃ varamati sugato desayi pannagānaṃ
::

::gatha2
Sutvā te sampahaṭṭhā mahamahamakaruṃ nijjarādīhi saddhiṃ,
::

::gatha3
Tesaṃ ve desanāyaṃ suraviṭapi samā sātthikā tattha jātā
::

::gathalast
So nātho tañca dhammaṃ bhagavati tanayā te ca vo pālayantu
::

::centre
Kalyāṇi desāgamanaṃ.
::

::hangnum
718\. {pb:O:0.0074}
::

::gatha1
Nagādhirāje sumanābhidhāne
::

::gatha2
Vasaṃ sumedho sumanābhidhāno,
::

::gatha3
Devo tadā’gamma sapārisajjo
::

::gathalast
Kalyāṇiyaṃ tattha phaṇīhi saddhiṃ;
::

::hangnum
719\.
::

::gatha1
Datvā’pavaggassa nidānadānaṃ
::

::gatha2
Sutvāna dhammaṃ sutisītibhutaṃ,
::

::gatha3
Pahaṭṭhacitto upagamma buddhaṃ
::

::gathalast
Natvāha evaṃ katapañjalīko;
::

::hangnum
720\.
::

::gatha1
Na ve phaṇīnaṃ napi mānusānaṃ
::

::gatha2
Nānimmisānaṃ na pitāmahānaṃ,
::

::gatha3
Hitattha mevākhila lokanāthā
::

::gathalast
Jāyantī loke karuṇāguṇaggā;
::

::hangnum
721\.
::

::gatha1
Antogadhā nūna mayampi tuyhaṃ
::

::gatha2
Dayāya tasmā phaṇīnaṃ vimesaṃ,
::

::gatha3
Karohi mayhaṃ bhavanamhi dhīra
::

::gathalast
Pādaṃ’sunā’tīva pavittarūpaṃ;
::

::hangnum
722\.
::

::gatha1
Yo’yaṃ nago dissati’to purattha
::

::gatha2
Bhumaṅganā molisiriṃ vahanto,
::

::gatha3
Samantakūṭoti samantacakkhu
::

::gathalast
Jānāti loko vasatiṃ mametaṃ;
::

::hangnum
723\.
::

::gatha1
Yo nīla nānā vanarāji rājito
::

::gatha2
Āsāra dhārā giri nijjharākulo,
::

::gatha3
Āpīta nīlāruṇa pallavāvalī
::

::gathalast
Jimūtakūṭo viya bhāti uggato;
::

::hangnum
724\.
::

::gatha1
Yo sindhuvāriṃ urasā pabhejja
::

::gatha2
Āgamma te pādapaṇāma hetu,
::

::gatha3
Vijjotamāno viyacakkapāṇi
::

::gathalast
Mahāti tuṅgagga dharādharindo;
::

::hangnum
725\. {pb:O:0.0075}
::

::gatha1
Gaṅgāvadhū kuṭakirīṭadhārī
::

::gatha2
Sāmanta selinda camūpatīko,
::

::gatha3
Yo’yaṃ dharādhāra mahāmahīpo
::

::gathalast
Ra rāja laṅkā nagaraṅgaṇamhi;
::

::hangnum
726\.
::

::gatha1
Pāroha danto citakūṭa kumbho
::

::gatha2
Aneka soṇḍikkha savanti hattho,
::

::gatha3
Yo nijjharāsāra madappavāho
::

::gathalast
Gajorivā’bhāti surādhipassa;
::

::hangnum
727\.
::

::gatha1
Samphūlla pupphatthabakā’napattā
::

::gatha2
Satdhatta rattaṅkuramolimālā,
::

::gatha3
Kantālatā’liṅgita khandhadehā
::

::gathalast
Tiṭṭhanti bhūpāva yahiṃ kujindā;
::

::hangnum
728\.
::

::gatha1
Siddhaṅganā rattapadambujālī
::

::gatha2
Samhinna hatthābharaṇāli yuttā,
::

::gatha3
Kekīkalāpuppala mālamālī
::

::gathalast
Silātalākañja nibhanti yattha;
::

::hangnum
729\.
::

::gatha1
Maṅgura pāṭhīna savaṅka siṅgu
::

::gatha2
Rohicca muñjā?Mara pāvusehi,
::

::gatha3
Kulīranakkāda’nimesakehi
::

::gathalast
Nikīḷītaṃ daddara rattapehi;
::

::hangnum
730\.
::

::gatha1
Niccañhi saṃrāva virācitānaṃ
::

::gatha2
Balāka kādamba kadambakānaṃ,
::

::gatha3
Āpānasālā viya sārasānaṃ
::

::gathalast
Haṃsālinaṃ maṅgala vāsabhūtaṃ;
::

::hangnum
731\.
::

::gatha1
Nirantarāmoda mudāvagehi
::

::gatha2
Suphulla kokāsa’ravindakehi,
::

::gatha3
Sogandhi’kindīvara keravehi
::

::gathalast
Kiñjakkha channaṇṇatalehi cittaṃ;
::

::hangnum
732\. {pb:O:0.0076}
::

::gatha1
Sītaccha sātodaka sampapuṇṇa
::

::gatha2
Sarojinī laṅkata bhumibhāgo,
::

::gatha3
Yo’yaṃ pure bhāti manuññarūpo
::

::gathalast
Samantakūṭo sa samantakūṭo;
::

::hangnum
733\.
::

::gatha1
Dalita vipinasaṇḍā yattha sele samantā
::

::gatha2
Samupagata janānaṃ cittamāmodayanti,
::

::gatha3
Madhuka vaṭa kareri bodhi jambīra bhalli
::

::gathalast
Khadira’bhaya kadambā phulla sellū palāsā;
::

::hangnum
734\.
::

::gatha1
Paṇasa’mata pilakkhā kaṇhavaṇṭa’kkha ciñcā
::

::gatha2
Labuja badari nīpā phandani’ndīvarāva
::

::gatha3
Makula’sana piyālā gaddabhaṇḍa’jjunā ca
::

::gathalast
Kamuka salla tindu’dumbarambassa’kaṇṇā;
::

::hangnum
735\.
::

::gatha1
Punnāga campaka dumuppala dāḍimā ca
::

::gatha2
Khajjūri tāla girimallika’soka tālā,
::

::gatha3
Hintāla nāga nivulā yugapatta’riṭṭha
::

::gathalast
Setamba eravatakāpi ca ketakā ca
::

::hangnum
736\.
::

::gatha1
Samaphullabhaṇḍi sumana’jjaka yūthikā ca
::

::gatha2
Vāsanti cittaka japā ravimālatī ca,
::

::gatha3
Kundassa’māraka kuraṇḍaka bījapūra
::

::gathalast
Sephālikā ca tiṇasūla samīraṇā ca;
::

::hangnum
737\.
::

::gatha1
Vocu’cju kīcaka haliddi viḷaṅgi bimbi
::

::gatha2
Nīlī vacā’tivisālābu ca nāgavallī,
::

::gatha3
Vallīha sārada’parājitavāru’sīrā
::

::gathalast
Phalādi neka vanarāji virājito so;
::

::hangnum
738\.
::

::gatha1
Tiṭṭhanti keci taravo surabhiṃ kirantā
::

::gatha2
Tattheva keci phalitā madhurapphalāni,
::

::gatha3
Andolitā phalitapallavitā latāyo
::

::gathalast
Sandhārayaṃ viṭapa jattusu bhanti keci;
::

::hangnum
739\. {pb:O:0.0077}
::

::gatha1
Sāmantage janagaṇe satataṃ dumindā
::

::gatha2
Sampīṇayanti dalitā phalino ca yasmiṃ,
::

::gatha3
Te avhayanti viya locana gocarehi
::

::gathalast
Vāte’ritehi taruṇāruṇa pallavehi;
::

::hangnum
740\.
::

::gatha1
Tasmiṃ vane vanasurā nijavasundarīhi
::

::gatha2
Ramme silātaladahe sikatātale ca,
::

::gatha3
Naccanti tanti turiyāni ca vādayanti
::

::gathalast
Gāyanti mālabharino satataṃ patītā;
::

::hangnum
741\.
::

::gatha1
Siddhā ca siddhavanitā hi tahiṃ tahiṃ te
::

::gatha2
Dibbanti pupphaphala pattarasāhinandi,
::

::gatha3
Acchanti tattha giripādapa rāmaṇeyye
::

::gathalast
Yogehi saṅgata manā bahitāpasāpi;
::

::hangnum
742\.
::

::gatha1
Tasmiṃ vane hariṇa rohita puṇḍarīka
::

::gatha2
Gokaṇṇa salla sasa jambuka sūkarā ca,
::

::gatha3
Sākhāmige’ṇivaga babbu rurū kuruṅga
::

::gathalast
Godhā’khu pampaka kapī gavayā ca’nekā;
::

::hangnum
743\.
::

::gatha1
Te vagga vagga carino hayamārakādī
::

::gatha2
Nānā catuppadagaṇā muditā vasanti,
::

::gatha3
Pakkhīpi kosiya kapotaka nīlagīva
::

::gathalast
Dhaṅkā’ṭa lāpa parapuṭṭha madhubbatāva;
::

::hangnum
744\.
::

::gatha1
Nijjivha dindiha cakoraka sāḷikā ca
::

::gatha2
Cakkavha kīra kurarā kulalā ca kaṅkā,
::

::gatha3
Citracchadā madhura kūjaka nekapakkhī
::

::gathalast
Saṅgamma yattha nivasanti manuññarūpā;
::

::hangnum
745\.
::

::gatha1
Tesaṃ vanantamatha nāṭakamaṇḍalā’ca
::

::gatha2
Gītālayaṃ viya ahosi ca gāyakānaṃ,
::

::gatha3
Āpānabhumi sadisaṃ migapakkhikānaṃ
::

::gathalast
Niccussavaṃ ratikaraṃ nayanābhirāmaṃ;
::

::hangnum
746\. {pb:O:0.0078}
::

::gatha1
Evaṃ vidho vipinarāji virājitehi
::

::gatha2
Kūṭehi nekasura sundari maṇḍitehi,
::

::gatha3
Atyucca nīlasikhigīva samāna vaṇṇo
::

::gathalast
Eso samantagiri me vasatī muninda;
::

::hangnum
747\.
::

::gatha1
Evaṃ patīta manaso sumanābhidhāno
::

::gatha2
Vatvāna natvamasamaṃ gamanopayuttaṃ,
::

::gatha3
Kāsātha sopi muni tassa vacaṃ paṭicca
::

::gathalast
Sabbhikkhu nikkhami jino gaganāyanamhi;
::

::hangnum
748\.
::

::gatha1
Niccetanāpi giripādapa ādayopi
::

::gatha2
Nāgā supaṇṇa miga pakkhika hetukāpi,
::

::gatha3
Vijjādharāmara’surā caturāṇanāpi
::

::gathalast
Saṅgamma’kaṃsu sumanā mahamabbhutaṃ te;
::

::hangnum
749\.
::

::gatha1
Muninde payante samiddhaṃ tilokaṃ
::

::gatha2
Girindābhinandā dumindā pabuddhā,
::

::gatha3
Migindā sutuṭṭhā khagindā sughuṭṭhā
::

::gathalast
Pavuṭṭho mahindo paṇaṭṭho nidāgho;
::

::hangnum
750\.
::

::gatha1
Gacchante gaganāyanena sugate bhānu’si santo tadā
::

::gatha2
Vāresuṃ sūriyātapañca jaladā siñjiṃsu bhumyā jalaṃ,
::

::gatha3
Mandāmanda sugandha muddha pavano pāpeti sitaṃ sukhaṃ,
::

::gathalast
Devādi dhaja chatta cāmarakarā pūjenti mānenti ca;
::

::hangnum
751\.
::

::gatha1
Sannīra hintāla’ga sindi pūga
::

::gatha2
Tālambasālādi mahīruhitdā,
::

::gatha3
Tiṭṭhanti te cāmarahatthakā’va
::

::gathalast
Pupphehi channo gaganaṅganopi;
::

::hangnum
752\.
::

::gatha1
Anena vidhinā jagadeka nātho
::

::gatha2
Pavattamānesu mahāmahesu,
::

::gatha3
Disañca vidisaṃ paripūrayanto
::

::gathalast
Jabbaṇṇaraṃsīhi agā nagindaṃ;
::

::hangnum
753\. {pb:O:0.0079}
::

::gatha1
Tasmiṃ samantanagamuddhani lokanātho
::

::gatha2
Chabbaṇṇaraṃsi nikaraṃ disi pattharanto,
::

::gatha3
Bhikkhūhi so parivuto parasāgarantaṃ
::

::gathalast
Olokayaṃ ṭhitimakāsi aanomavaṇṇo;
::

::hangnum
754\.
::

::gatha1
Laṅkāvadhū sumanakūṭa kirīṭa kūṭaṃ
::

::gatha2
Sajjesi’naggha jana rāja maṇī mahanto,
::

::gatha3
Icchatthadaṃ sivadamappaṭimaṃ tiloke
::

::gathalast
Taṃ’dāni bho bhajatha sevatha sabbakālaṃ;
::

::hangnum
755\.
::

::gatha1
Kāsuṃ tadā suravarā surasundarīhi
::

::gatha2
Laṅkāya selasikharesu mahāsamajjaṃ,
::

::gatha3
Vajjiṃsu bheri vikatī sayameva sabbā
::

::gathalast
Bhassiṃsu dibbakusumābharaṇā nabhamhā;
::

::hangnum
756\.
::

::gatha1
Laṅkambaraṃ nikhilamāsi ca chattachattaṃ
::

::gatha2
Nānā virāga dhaja ketu samākulañca,
::

::gatha3
Nānāsugandha kusumādi disantarālaṃ,
::

::gathalast
Nānagghikāvali virājita mantaḷikkhaṃ;
::

::hangnum
757\.
::

::gatha1
Tasmiṃ dine’si ratanaṃ maṇitoraṇehi
::

::gatha2
Dīpāli puṇṇaghaṭapantīhi dassanīyaṃ,
::

::gatha3
Sambuddha dehaparitogata chappabhāhi
::

::gathalast
Rattaṃ nabhāvani carācara sabbadabbaṃ;
::

::hangnum
758\.
::

::gatha1
Mālāvataṃsa samakā girayo samantā
::

::gatha2
Hutvā namanti ca bhamanti sacetanā’va,
::

::gatha3
Sabbepi tattha taravoca latādayo ca
::

::gathalast
Naccanti dibbanaṭakā viya onataggā;
::

::hangnum
759\.
::

::gatha1
Evaṃ tadā mahata vimhaya pāṭihere
::

::gatha2
Buddhānubhāva janite idha vattamāne,
::

::gatha3
Tatvāna dhīracaraṇaṃ samano sudhāsī
::

::gathalast
Evaṃ vadī parama pitimano udaggo;
::

::hangnum
760\. {pb:O:0.0080}
::

::gatha1
Ye te mudu komala rattapādā
::

::gatha2
Suratta phullamburuhopamānā,
::

::gatha3
Vaṭṭānupubbāyata aṅgulikā
::

::gathalast
Sutambatuṅgagga nakhāvalīkā;
::

::hangnum
761\.
::

::gatha1
Suvaṇṇakummu’nnata pādapiṭṭhi
::

::gatha2
Niguḷha gopphāyata paṇhibhāgā
::

::gatha3
Samacchamāyaṃ sakalaṃ patiṭṭhitā
::

::gathalast
Na limpate succhavitā rajādi;
::

::hangnum
762\.
::

::gatha1
Sammatta hatthosabha haṃsa sīha
::

::gatha2
Samāna līlāya yahiṃ payāti,
::

::gatha3
Ninnunnatā bheritalā’va bhumi
::

::gathalast
Hotātha pupphādi sumaṇḍitā ca;
::

::hangnum
763\.
::

::gatha1
Apenti maggā sayameva khāṇu
::

::gatha2
Sakaṇṭamūlā kaṭhalā ca sabbe,
::

::gatha3
Gambhīra nīrāpaga paṅkaduggā
::

::gathalast
Hitvā sabhāvaṃ ramaṇīyamenti;
::

::hangnum
764\.
::

::gatha1
Vajanti bhumiṃ girayo purattha
::

::gatha2
Pasārite pādavare jinassa,
::

::gatha3
Nibbāti aggī narakodarepi
::

::gathalast
Gaṇhanti pāde padumādayo ca;
::

::hangnum
765\.
::

::gatha1
Idañhi te pādatale yatīsa
::

::gatha2
Sanābhi nemi ghaṭikāvalīhi,
::

::gatha3
Susaṇṭhitaṃ cā’rasahassavantaṃ
::

::gathalast
Sandissate cakkavaraṃ mahantaṃ;
::

::hangnum
766\.
::

::gatha1
Tameva cakkaṃ parivārayitvā
::

::gatha2
Sirivaccha sovatthi’vataṃsakā ca,
::

::gatha3
Pāsāda bhadrāsana puṇṇapāti
::

::gathalast
Sitātapattāsi mayūrahatthā;
::

::hangnum
767\. {pb:O:0.0081}
::

::gatha1
Nīlādibhedā kamaluppalā ca
::

::gatha2
Sameru sattaddi mahāsamuddā,
::

::gatha3
Sattāpagā satta mahāsarā ca
::

::gathalast
Himālayo cakkavāḷaddiko ca;
::

::hangnum
768\.
::

::gatha1
Candakkatārā ca chadevalokā
::

::gatha2
Pitāmahāvāsa manussalokaṃ,
::

::gatha3
Suvaṇṇa nāvā sivikā ca saṅkhaṃ
::

::gathalast
Kelāsaselaṃ dhajatoraṇā ca;
::

::hangnum
769\.
::

::gatha1
Cintāmaṇuṇhīsa savaccha dhenū
::

::gatha2
Mīnadvayaṃ cakkavatti saseno,
::

::gatha3
Sīha’ssa mātaṅga viyaggharājā
::

::gathalast
Haṃsosabho kimpuriso mayūro;
::

::hangnum
770\.
::

::gatha1
Koñcā ca erāvaṇa hatthirājā
::

::gatha2
Sacakkavākā makarādayo ca,
::

::gatha3
Nānā mahāmaṅgala lakkhaṇā te
::

::gathalast
Virocamānā vilasanti niccaṃ;
::

::hangnum
771\.
::

::gatha1
Jātakkhaṇe yassa mahiṃ pabhejja
::

::gatha2
Visāla sattuddaya paṅkajāni,
::

::gatha3
Paṭiggahesuṃ caraṇāni yāni
::

::gathalast
Te tānimānacchariyāni loke;
::

::hangnum
772\.
::

::gatha1
Vandāpanatthāyu’panītakāle
::

::gatha2
Pitūhi te devala tāpasindaṃ,
::

::gatha3
Pādāni gantvāna jaṭāsu tassa
::

::gathalast
Āsuṃ tave’taṅghiyugaṃ aho bho;
::

::hangnum
773\.
::

::gatha1
Suddhodanavhassa narādhipassa
::

::gatha2
Santosa toyehi papūritassa,
::

::gatha3
Siro visuddhambu ruhākarassa
::

::gathalast
Saroru hāsuṃ caraṇāni tuyhaṃ;
::

::hangnum
774\. {pb:O:0.0082}
::

::gatha1
Ye caṅkame caṅkamaṇāvasāne
::

::gatha2
Onamma merūdaya pabbaniṇdā,
::

::gatha3
Paṭiggahesuṃ caraṇāni yāni
::

::gathalast
Te tānimā’nacchariyāni loke;
::

::hangnum
775\.
::

::gatha1
Yaṃ vandamāno tidivādhipo so
::

::gatha2
Yassānubhāvena gatāyukopi,
::

::gatha3
Sakiyaṭhāne’sinapunāpi te’vaṃ
::

::gathalast
Pādambujaṃ dhīra!Mahānubhāvaṃ;
::

::hangnum
776\.
::

::gatha1
Dehīnamaggopi nisākarāri
::

::gatha2
Mānunnato so sayitassa tuyhaṃ,
::

::gatha3
Pādassa antampi na sakkhi daṭṭhuṃ
::

::gathalast
Acchera rūpaṃ idamaṅghikañjaṃ;
::

::hangnum
777\.
::

::gatha1
Gaṅgāya gaṅgāpati sannidhāne
::

::gatha2
Tīre tadā nammada jimhagassa,
::

::gatha3
Pādassa lañchaṃ akarī muninda
::

::gathalast
Mayhaṃ’pi hotaṃ karuṇā tavesā;
::

::hangnum
778\.
::

::gatha1
Ārādhito saccaka tāpasena
::

::gatha2
Akā tuvaṃ saccaka baddhasele,
::

::gatha3
Pādassa lañchaṃ jagato hitāya
::

::gathalast
Mayhampi hotaṃ tamanuggahante;
::

::hangnum
779\.
::

::gatha1
Sutvāna nātho girametamassa
::

::gatha2
Passaṃ mahābhuti’manāgatesu,
::

::gatha3
Lokassa lokehi mahīya māno
::

::gathalast
Akāsi vāmena padena lañchaṃ;
::

::hangnum
780\.
::

::gatha1
Sambodhito aṭṭhama sāradasmiṃ
::

::gatha2
Vesākhamāse muṇi puṇṇamāyaṃ,
::

::gatha3
Pādassa’bhiññāṇamakā’paraṇhe
::

::gathalast
Sadevake sassamaṇe mahente;
::

::hangnum
781\. {pb:O:0.0083}
::

::gatha1
Pataṅakgikā sitthaka matthakamhi
::

::gatha2
Yathaṅkitā khattiya muddikāya,
::

::gatha3
Āseva’mevaṃ jinapādalañchaṃ
::

::gathalast
Samantakūṭamhi namassanīyaṃ;
::

::hangnum
782\.
::

::gatha1
Akālamegho ca tato pavassi
::

::gatha2
Vassiṃsu nānāratanāni khamhā,
::

::gatha3
Tathā parito kusumambarāni
::

::gathalast
Suvaṇṇacuṇṇāni jinekavaṇṇā;
::

::hangnum
783\.
::

::gatha1
Tato’pagantvā sugatebhagāmī
::

::gatha2
Tasmiṃ nitambe girigabbharāyaṃ,
::

::gatha3
Divāvihārāya nisīdi yattha
::

::gathalast
Supākaṭaṃ taṃ bhagavāguhā’ti;
::

::hangnum
784\.
::

::gatha1
Tatorahantā sugatorasā te
::

::gatha2
Gandhādinā sādhu mahetva sabbe,
::

::gatha3
Vanditva katvāna padakkhiṇantaṃ
::

::gathalast
Tahaṃ tahaṃ’kaṃsu divāvihāraṃ;
::

::hangnum
785\.
::

::gatha1
Lataṅganāyo viṭapīdhavāna
::

::gatha2
Mālamba sākhāputhulaṃ’sapasse,
::

::gatha3
Suphulla namañjūkara mañjarīhi
::

::gathalast
Namassamānā’va sadonataggā;
::

::hangnum
786\.
::

::gatha1
Tiṭṭhanti rukkhā naṭakā’va tattha
::

::gatha2
Suphulla sākhākara’mukkhipitvā,
::

::gatha3
Namassamānā viya onataggā
::

::gathalast
Vattanti mānacchariyāni niccaṃ;
::

::hangnum
787\.
::

::gatha1
Tatheva uccāvaca pabbatā ca
::

::gatha2
Namassamānā viya pādalañchaṃ,
::

::gatha3
Tiṭṭhanti ninnagga sikhā samantā
::

::gathalast
Idampi niccababhutameva tattha;
::

::hangnum
788\. {pb:O:0.0084}
::

::gatha1
Tasmiṃ nage pādavaraṅkitasmiṃ
::

::gatha2
Khalamaṇḍalokāsa padesamatte,
::

::gatha3
Samosarante bahuke janepi
::

::gathalast
Hoteva okāsama,ho padaṅkaṃ;
::

::hangnum
789\.
::

::gatha1
Samosaritvāna mahetva satte
::

::gatha2
Nikkhantamatte jaladā samecca,
::

::gatha3
Sodhenti māla’mbuvahehi sādhu
::

::gathalast
Idampi niccabbhutameva tattha;
::

::hangnum
790\.
::

::gatha1
Pādena phuṭṭhassa silātalassa
::

::gatha2
Etādisānacchariyāni honti,
::

::gatha3
Lokekanāthassa anāsavassa
::

::gathalast
Mahabbhutaṃ konu kathaṃ bhaṇeyya;
::

::hangnum
791\.
::

::gatha1
Divāvihāraṃ bhagavā sasaṅgho
::

::gatha2
Katvāna tasmiṃ pana kiñcikālaṃ,
::

::gatha3
Mahīyamānesu sadevakesu
::

::gathalast
Tato gato rohaṇamambaramhā;
::

::hangnum
792\.
::

::gatha1
Tasmiṃ sasaṅgho muni dīghavāpiyaṃ
::

::gatha2
Thūpassa ṭhāne paramāya bhumiyā,
::

::gatha3
Garuṃ karonto pana taṃ mahītalaṃ
::

::gathalast
Nirodhabhāvena nisīdi satrajo;
::

::hangnum
793\.
::

::gatha1
Tato’nurādhaṃ bhagavā nabhamhā
::

::gatha2
Gantvāna bodhiṭṭhitabhumiyā ca,
::

::gatha3
Ṭhāne mahāmaṅgalacetiyassa
::

::gathalast
Tatheva akkhantinahitassa ṭhāne;
::

::hangnum
794\.
::

::gatha1
Nisīdi patvāna nirādhapītiṃ
::

::gatha2
Sasāvako pekkhama’nāgataddhaṃ,
::

::gatha3
Patiṭṭhitā me pana bodhidhātu
::

::gathalast
Karonti loke’ti janassa vuddhiṃ;
::

::hangnum
795\. {pb:O:0.0085}
::

::gatha1
Vuṭṭhāya tuṭṭho bhagavā nirodhā
::

::gatha2
Gato silāthūpavarassa ṭhānaṃ,
::

::gatha3
Ṭhito tahiṃ dhammamathuddisitvā
::

::gathalast
Gato nabhā jetavanaṃ surammaṃ;
::

::hangnum
796\.
::

::gatha1
Evaṃ so dhammarājā janahitavihito vīta dosārivaggo
::

::gatha2
Laṅkārāmāya ramme sumanagirisire’kāsi yaṃ pādalañchaṃ
::

::gatha3
Taṃ vo saggā’pavaggaṃ dadati munisamaṃ citta matte pasanne
::

::gathalast
Tasmā bho!Bho! Pahaṭṭhā namatha mahatha taṃ sādhu sādhuppasatthaṃ;
::

::centre
Iti samantakūṭa vaṇṇanā niṭṭhitā.
::

::centre
Grantha samāptiya.
::

::hangnum
1\.
::

::gatha1
Anantarā samattāyaṃ sumaṇaddisu vaṇṇanā,
::

::gathalast
Tatheva sādhū saṅkappā khippaṃ pappontu pāṇinaṃ;
::

::hangnum
2\.
::

::gatha1
Yo yācito’raññavāsī guṇādhāra sudhīmatā,
::

::gathalast
Rāhulattheranāmena vissutena mahītale;
::

::hangnum
3\.
::

::gatha1
Bhuvanodaramhi paññāto ravīvambara maṇḍale,
::

::gathalast
Araññaratanānanda mahāthero mahāgaṇī;
::

::hangnum
4\.
::

::gatha1
Jīvitaṃ viya yo satthusāsanassa mahākavī,
::

::gathalast
Sāro suppaṭipattīsu satthasāgara pārago;
::

::hangnum
5\.
::

::gatha1
Tassa sisso’si yo vippagāma vaṃseka ketuko
::

::gathalast
Ñātāgamo’raññavāsī sīlādi guṇabhūsaṇo;
::

::hangnum
6\.
::

::gatha1
Yo’kā sīhalabhāsāya sīhalaṃ saddalakkhaṇaṃ,
::

::gathalast
Tena vedehatherena katāyampiyasīlinā;
::

::centre
Siddhiratthu.
::
