### Jinacaritaya {pb:O:0.0001}

::centre
Namo tassa bhagavato arahato sammāsambuddhassa
::

::hangnum
1\.
::

::gatha1
Uttamaṃ uttamaṅgena namassitvā mahesino;
::

::gathalast
Nibbāṇamadhudaṃ pādapaṅkajaṃ sajjanālinaṃ.
::

::hangnum
2\.
::

::gatha1
Mahāmohatamaṃ loke dhaṃsentaṃ dhammabhākaraṃ;
::

::gathalast
Pātubhūtaṃ mahātejaṃ dhammarājodayācale.
::

::hangnum
3\.
::

::gatha1
Jantucittasare jātaṃ pasādakumudaṃ sadā;
::

::gathalast
Bodhentaṃ saṅghavandañca silorukiraṇujjalaṃ.
::

::hangnum
4\.
::

::gatha1
Tahiṃ, tahiṃ suvitthiṇṇaṃ jinassa caritaṃ hitaṃ;
::

::gathalast
Pavakkhāmi samāsena sadā’nussaraṇatthiko.
::

::hangnum
5\.
::

::gatha1
Paṇitaṃ taṃ sarantānaṃ dullabhampi sivaṃpadaṃ;
::

::gathalast
Adullabhaṃ bhave bhogapaṭilābhamhi kā kathā?
::

::hangnum
6\.
::

::gatha1
Tasmā taṃ bhaññamānaṃ me cittavuttapadakkamaṃ;
::

::gathalast
Sundaraṃ madhuraṃ suddhaṃ sotusotarasāyanaṃ.
::

::hangnum
7\.
::

::gatha1
Sotahatthapuṭā sammā gahetvāna nirantaraṃ;
::

::gathalast
Ajarāmarami’cchantā sādhavo paribhuñjatha.
::

::hangnum
8\.
::

::gatha1
Kappasatasahassassa catunnaṃ cā’pi matthake;
::

::gathalast
Asaṅkheyyānamā’vāsaṃ sabbadā puññakāminaṃ.
::

::hangnum
9\. {pb:O:0.0002}
::

::gatha1
Nānāratanasampannaṃ nānājanasamākulaṃ;
::

::gathalast
Vicittāpaṇa saṃkiṇṇaṃ toraṇa gghika bhūsitaṃ.
::

::hangnum
10\.
::

::gatha1
Yuttaṃ dasahi saddehi devindapurasannibhaṃ;
::

::gathalast
Puraṃ amarasaṅkhātaṃ ahosī ruciraṃ varaṃ.
::

::hangnum
11\.
::

::gatha1
Tahiṃ brāhmanvaye jāto sabbalokābhipūjito;
::

::gathalast
Mahādayo mahāpañño abhirūpo manoramo.
::

::hangnum
12\.
::

::gatha1
Sumedho nāma nāmena vedasāgarapāragū;
::

::gathalast
Kumāro’si garūnaṃ so avasāne jinaṃkuro.
::

::hangnum
13\.
::

::gatha1
Rāsivaḍḍhakamaccena dassitaṃ amitaṃ dhanaṃ;
::

::gathalast
Anekasatagabbhesu nicitaṃ taṃ udikkhiya.
::

::hangnum
14\.
::

::gatha1
Dhanasannicayaṃ katvā aho mayhaṃ pitādayo;
::

::gathalast
Gatā māsakame’kampi nevā’dāya divaṃ iti.
::

::hangnum
15\.
::

::gatha1
Saṃvegamu’payāto’vacīmantesī’ti guṇākaro;
::

::gathalast
Dhanasāraṃ ihaṃ gayha gantuṃ yuttanti me pana.
::

::hangnum
16\.
::

::gatha1
Rahogato nisīditvā sundare nijamandire;
::

::gathalast
Dehe doso udikkhanto ovadanto’pi attano.
::

::hangnum
17\.
::

::gatha1
Bhedanaṃ tanunodukkhaṃ dukkho tasso’dayo’pi ca;
::

::gathalast
Jātidhammo jarādhammo vyādhidhammo ahaṃ iti.
::

::hangnum
18\.
::

::gatha1
Evamā’dīhi dehasmiṃ disvā dose anekadhā;
::

::gathalast
Pure bheriṃ carāpetvā ārocetvāna rājino.
::

::hangnum
19\.
::

::gatha1
Bherinādasugandhena yācakālisamāgate;
::

::gathalast
Dānakiñjakkhaoghena sattāhaṃ pīnayī tato.
::

::hangnum
20\.
::

::gatha1
Dānaggahimabindūnaṃ nipātenā’pi dhaṃsanaṃ;
::

::gathalast
Ayātaṃ taṃ viloketvā ratanambujakānanaṃ.
::

::hangnum
21\.
::

::gatha1
Rudato ñātisaṅghassa jalitānalakānanā;
::

::gathalast
Gajindo viya gehamhā nikkhamitvā manoramā.
::

::hangnum
22\. {pb:O:0.0003}
::

::gatha1
Mahantaṃ so mahāvīro upagañchi himālayaṃ;
::

::gathalast
Haricandanakappūrāgarugandhehi vāsitaṃ.
::

::hangnum
23\.
::

::gatha1
Suphallacampakāsokapāṭalītilakehi ca;
::

::gathalast
Pūgapunnāganāgādipādapehi ca maṇḍitaṃ.
::

::hangnum
24\.
::

::gatha1
Sīhavyagghataracchehi ibhadīpikapīhi ca;
::

::gathalast
Turaṅgamādinekehi migehi ca samākulaṃ.
::

::hangnum
25\.
::

::gatha1
Sāḷikāravihaṃsehi haṃsakoñcasuvehi ca;
::

::gathalast
Kapotakaravīkādisakuntehi ca kūjitaṃ.
::

::hangnum
26\.
::

::gatha1
Yakkharakkhasagandhabbadevadānavakehi ca;
::

::gathalast
Siddhavijjādharādīhi bhūtehi ca nisevitaṃ.
::

::hangnum
27\.
::

::gatha1
Manosīlindanīlorucārupabbatapantihi;
::

::gathalast
Sajjhuhemādinekehi bhūdharehi ca bhāsuraṃ.
::

::hangnum
28\.
::

::gatha1
Suvaṇṇamaṇisopānanekatitthasarehi ca;
::

::gathalast
Sobhitaṃ tattha kīḷantanekadevaṅganāhi ca.
::

::hangnum
29\.
::

::gatha1
Sītasīkarasañchannanijjharānaṃ satehi ca;
::

::gathalast
Kiṇṇaroragaraṅgehi rammehi virājitaṃ.
::

::hangnum
30\.
::

::gatha1
Sikhaṇḍisaṇḍanaccehi latānaṃ maṇḍapehi ca;
::

::gathalast
Setavālukasañchannamālakehi ca maṇḍitaṃ.
::

::hangnum
31\.
::

::gatha1
Suvaṇṇamaṇimuttādi anekaratanākaraṃ;
::

::gathalast
Icchantānaṃ janālīnaṃ puññakiñjakkhamā’layaṃ.
::

::hangnum
32\.
::

::gatha1
Tama’jjhogayha so dhīro sahassakkhena māpite;
::

::gathalast
Disvā isiparikkhāre paṇṇasālavare tahiṃ.
::

::hangnum
33\.
::

::gatha1
Isivesaṃ gahetvāna viharanto samāhito;
::

::gathalast
Sattāha’bbhantare pañca abhiñña’ṭṭhavidhā’pi ca.
::

::hangnum
34\.
::

::gatha1
Uppādetvā samāpattisukhene’ca tapodhano;
::

::gathalast
Nabhasā divase’kasmiṃ gacchanto janataṃ isi.
::

::hangnum
35\. {pb:O:0.0004}
::

::gatha1
Sodhentama’ñjasaṃ disvā otaritvā nabhā tahiṃ;
::

::gathalast
Iti taṃ janataṃ pucchi kasmā sodhetha añjasaṃ.
::

::hangnum
36\.
::

::gatha1
Sumedha tvaṃ najānāsi dīpaṅkaratathāgato;
::

::gathalast
Sambodhimu’ttamaṃ patvā dhammacakkama’nuttaraṃ.
::

::hangnum
37\.
::

::gatha1
Pavattetvāna lokassa karonto dhammasaṅgahaṃ;
::

::gathalast
Rammaṃ rammapuraṃ patvā vasatī’ha sudassane.
::

::hangnum
38\.
::

::gatha1
Bhikkhusatasahassehi catūhi vimalehi taṃ;
::

::gathalast
Nimantayimha dānena mayaṃ lokekanāyaka.
::

::hangnum
39\.
::

::gatha1
Tassa āgamanatthāya maggaṃ sodhema cakkhuma;
::

::gathalast
Iti sotassa so tassa sukhaṃ dento jano’braviṃ.
::

::hangnum
40\.
::

::gatha1
Buddho’ti vacanaṃ sutvā pītiyo’daggamānaso;
::

::gathalast
Sakabhāvena saṇṭhātuṃ nevasakkhi guṇākaro.
::

::hangnum
41\.
::

::gatha1
Tenā’raddhañjasā dhīro yācitvāna padesakaṃ;
::

::gathalast
Labhitvā visamaṃ ṭhānaṃ samaṃ kātuṃ samārabhi.
::

::hangnum
42\.
::

::gatha1
Nā’laṅkateyeva tahiṃ padese,
::

::gatha2
Lokekanātho sanarāmarehi;
::

::gatha3
Sampūjito lokahito mahesi,
::

::gathalast
Vasīhi saddhiṃ paṭipajji maggaṃ.
::

::hangnum
43\.
::

::gatha1
Chabbaṇṇaraṃsijālehi pajjalantaṃ tathāgataṃ;
::

::gathalast
Āgacchantaṃ tahi disvā modamāno vicintayi.
::

::hangnum
44\.
::

::gatha1
Yannūni’massa dhīrassa setuṃ katvāna kaddame;
::

::gathalast
Sakattānaṃ nipajjaye sasaṅghassa mahesino.
::

::hangnum
45\.
::

::gatha1
Dīgharattāma’laṃ taṃ me hitāya ca sukhāya ca;
::

::gathalast
Icce’vaṃ cintayitvāna nipanno’so jinaṅkuro.
::

::hangnum
46\.
::

::gatha1
Pabodhetvāna disvāna cārulocanapaṅkaje;
::

::gathalast
Puna’pe’vaṃ vicintesi nipanno dhitimā tahiṃ.
::

::hangnum
47\. {pb:O:0.0005}
::

::gatha1
Iccheyyaṃ ce’hama’jje’va hantvā’nantaraṇe bhave;
::

::gathalast
Saṅghassa navako hutvā paviseyyaṃ puraṃ varaṃ.
::

::hangnum
48\.
::

::gatha1
Kima’ññātakavesena klesanibbāpaṇena me;
::

::gathalast
Ayaṃ buddho’va’haṃ buddho hutvā loke anuttaro.
::

::hangnum
49\.
::

::gatha1
Janataṃ dhammanāvāya tāretvāna bhavaṇṇavāva;
::

::gathalast
Nibbāṇapuramā’netvā seyyaṃ me parinibbutaṃ.
::

::hangnum
50\.
::

::gatha1
Icce’vaṃ cintayitvāna nipanno kaddame tahiṃ;
::

::gathalast
Suvaṇṇakadalikkhandhasannibho so’ti sobhati.
::

::hangnum
51\.
::

::gatha1
Chabbaṇṇaraṃsīhi virājamānaṃ,
::

::gatha2
Disvā manuññaṃ sugatattabhāvaṃ;
::

::gatha3
Sañjātapītīhi udaggacitto,
::

::gathalast
Sambodhiyā chandama’kāsi dhīro.
::

::hangnum
52\.
::

::gatha1
Āgantvāna tahiṃ ṭhānaṃ isiṃ paṅke nipannakaṃ;
::

::gathalast
Lokassa setubhūto’pi setubhūtaṃ tama’ttano.
::

::hangnum
53\.
::

::gatha1
Disvā ussīsake tassa ṭhatvā lokekasetuno;
::

::gathalast
Lokekalocano dhīro dīpaṅkaratathāgato.
::

::hangnum
54\.
::

::gatha1
Gotamo nāma nāmena sambuddho’yaṃ anāgate;
::

::gathalast
Bhavissatīti vyākāsi sāvake ca purādike.
::

::hangnum
55\.
::

::gatha1
Idaṃ vatvāna katvāna sasaṅgho taṃ padakkhiṇaṃ;
::

::gathalast
Pūjesi aṭṭhamuṭṭhihi kusumehi guṇappiyo.
::

::hangnum
56\.
::

::gatha1
Iti kātūna pāyāsi sasaṅgho lokanāyakova;
::

::gathalast
Rammakaṃ nāma nagaraṃ rammārāmālayālayaṃ
::

::hangnum
57\.
::

::gatha1
Jinassa vacanaṃ sutvā uṭṭhahitvāna paṅkato;
::

::gathalast
Mudito devasaṅghehi kusumādīhi pūjito.
::

::hangnum
58\.
::

::gatha1
Pallaṅkamā’bhujitvāna nisīdi kusumāsane;
::

::gathalast
Mahātapo mahāpañño sumedho damitindriyo.
::

::hangnum
59\. {pb:O:0.0006}
::

::gatha1
Devā dasasahassesu cakkavāḷesu moditā;
::

::gathalast
Abhitvaviṃsu taṃ dhīraṃ nisinnaṃ kusumāsane.
::

::hangnum
60\.
::

::gatha1
Nisinno upadhāresi dhamme buddhakare tadā;
::

::gathalast
Kimuddhaṃ vā adho vā’pi disāsu vidisāsu ca.
::

::hangnum
61\.
::

::gatha1
Icce’vaṃ vicinanto so sakalaṃ dhammadhātukaṃ;
::

::gathalast
Addakkhi sakasantāne paṭhamaṃ dānapāramiṃ.
::

::hangnum
62\.
::

::gatha1
Evame’vaṃ gavesanto uttariṃ pāramī vidū;
::

::gathalast
Sabbā pāramiyo disvā attano ñāṇacakkhunā.
::

::hangnum
63\.
::

::gatha1
Saṃsāre saṃsaranto so bahuṃ dukkhaṃ titikkhiya;
::

::gathalast
Gavesanto’mataṃ santo pūretvā dānapāramiṃ.
::

::hangnum
64\.
::

::gatha1
Sattanaṃ kapparukkho’va cintāmaṇi’va kāmado;
::

::gathalast
Icchiticchitamannādiṃ dadanto dadataṃ varo.
::

::hangnum
65\.
::

::gatha1
Tārakāhi bahuṃ katvā nabhe cāruvilocane;
::

::gathalast
Uppāṭetvā dadaṃ dhīro yācakānaṃ pamodito.
::

::hangnum
66\.
::

::gatha1
Mahiyā paṃsuto cā’pi samuddodakato’dhikaṃ;
::

::gathalast
Dadaṃ sarīramaṃsañca lohitampi ca attano.
::

::hangnum
67\.
::

::gatha1
Molinā’laṅkate sīse’dhikaṃ katvā sineruto;
::

::gathalast
Kampayitvā mahiṃ dento sute cā’pi sakaṅgatāva.
::

::hangnum
68\.
::

::gatha1
Sīlanekkammapaññādī pūretvā sabbapāramī;
::

::gathalast
Vessantarattabhāve’ vampatvā tambhā cuto pana.
::

::hangnum
69\.
::

::gatha1
Uppajjitvā surāvāse sundare tusite pure;
::

::gathalast
Vasanto suciraṃ kālaṃ bhutvānā’tantasampadaṃ.
::

::hangnum
70\.
::

::gatha1
Katañjalīhi devehi yācito dipaduttamo;
::

::gathalast
Sambodhāya mahāvīra kālo tuyhantiādinā.
::

::hangnum
71\.
::

::gatha1
Viloketvāna kālādiṃ ñatvā kālanti bodhiyā;
::

::gathalast
Paṭiññaṃ devasaṅghassa datvā nandanakānanaṃ.
::

::hangnum
72\. {pb:O:0.0007}
::

::gatha1
Gantvāna devasaṅghehi sugatiṃ gacchi’to cuto;
::

::gathalast
Abhitthuto mahāpañño cavitvāna tato idha.
::

::hangnum
73\.
::

::gatha1
Susajjitaṅgoruturaṅgamākule,
::

::gatha2
Vicittanānāpaṇapaṇyasampade;
::

::gatha3
Manoramuttuṅgajindarājite,
::

::gathalast
Vibhūsite toraṇaketurāsihi.
::

::hangnum
74\.
::

::gatha1
Alaṅkataṭṭālavisālamālaye,
::

::gatha2
Sugopure sundarasundarālaye;
::

::gatha3
Sudassanīye kapiḷavhaye pure,
::

::gathalast
Purindadassā’pi purassa hāsake.
::

::hangnum
75\.
::

::gatha1
Bhūpālamoḷiratanālinisevitaṅghi,
::

::gatha2
Paṅkeruhaṃ vimalanekaguṇādhivāsaṃ;
::

::gatha3
Okkākarājakulaketumanāthanāthaṃ,
::

::gathalast
Suddhodanaṃ narapatiṃ pavaraṃ paṭicca.
::

::hangnum
76\.
::

::gatha1
So sajjhudāmadhavalāmaladassanīya,
::

::gatha2
Soṇḍāya saṃgahitasetavarāracindaṃ;
::

::gatha3
Candāvadātavaravāraṇarājavaṇṇaṃ,
::

::gathalast
Sandassayitva supinena visālapañño.
::

::hangnum
77\.
::

::gatha1
Bimbādharāya vikacuppalalocanāya,
::

::gatha2
Devindacāparaticaḍḍhanabhūlatāya;
::

::gatha3
Sampuṇṇasommavimalinduvarānanāya,
::

::gathalast
Sovaṇṇahaṃsayugacārupayodharāya.
::

::hangnum
78\.
::

::gatha1
Pādāravindakarapallavasundarāya,
::

::gatha2
Sovaṇṇavaṇṇatanuvaṇṇavirājitāya;
::

::gatha3
Sīlādineka guṇabhūsanabhūsitāya,
::

::gathalast
Māyāya rājavanitāyu’pagañchi kucchiṃ.
::

::hangnum
79\.
::

::gatha1
Paṭisandhikkhaṇe tassa jātā’nekavidhabbhutā;
::

::gathalast
Athā’yaṃ gahitārakkho narehi amarehi ca.
::

::hangnum
80\. {pb:O:0.0008}
::

::gatha1
Manuññarattambujakaṇṇikāya,
::

::gatha2
Mā’sīnasiṅgīpaṭimā’va rammā;
::

::gatha3
Suvaṇṇavaṇṇo dipadānamindo,
::

::gathalast
Pallaṅkamā’bhuñchiya mātugabbhe.
::

::hangnum
81\.
::

::gatha1
Maṇimhi vippasannamhi rattasuttami’vā’vutaṃ;
::

::gathalast
Mātucittambujaṃ dhīro bodhayanto padissati.
::

::hangnum
82\.
::

::gatha1
Dasamāsāvasānamhi devī rañño kathesi’daṃ;
::

::gathalast
Mayhaṃ ñātigharaṃ deva gantumi’cchāma’haṃ iti.
::

::hangnum
83\.
::

::gatha1
Rañño’tha samanuññatā gacchanti kulama’ttano;
::

::gathalast
Mahatā parihārena dibbañjasa samañjase.
::

::hangnum
84\.
::

::gatha1
Surabhikusumasaṇḍālaṅkatassālasaṇḍaṃ,
::

::gatha2
Samadahamaramālāgīyamānagganādaṃ;
::

::gatha3
Nayanavihagasaṅghe avhayantaṃ’va disvā,
::

::gathalast
Vipularatinivāsaṃ lumbinīkānanaṃ taṃ.
::

::hangnum
85\.
::

::gatha1
Vipulatararatiṃ sā tamhi kātūna ramme,
::

::gatha2
Amarayuvatilīlācārulīlābhirāmā;
::

::gatha3
Vikasitavarasālasso’pagantvāna mūlaṃ,
::

::gathalast
Sayama’tinamite kaṃ sālasākhaṃ agaṇhi.
::

::hangnum
86\.
::

::gatha1
Tasmiṃ khaṇe kammajamāluta’ssā,
::

::gatha2
Caliṃsu sānīhi parikkhipitvā;
::

::gatha3
Deviṃ jano taṃ abhipālayanto,
::

::gathalast
Tamhā paṭikkamma susaṇṭhitā’tha.
::

::hangnum
87\.
::

::gatha1
Sagacāruhemavalayādivibhūsitena,
::

::gatha2
Accantatambanakharaṃsisamujjalena;
::

::gatha3
Tulātikomalasurattakarena sākhaṃ,
::

::gathalast
Olamba tattha majanesi ṭṭhitā’va dhīraṃ.
::

::hangnum
88\. {pb:O:0.0009}
::

::gatha1
Sovaṇṇavaṇṇatanuvaṇṇavirājamānaṃ,
::

::gatha2
Nettābhirāmamatulaṃ atulāya gabbhā;
::

::gatha3
Sammā pasāritakaraṅghīyugābhirāmaṃ,
::

::gathalast
Paṅkeruhā kaṇakahaṃsami’vo’tarantaṃ.
::

::hangnum
89\.
::

::gatha1
Brahmā managgharativaḍḍhanahemajāla,
::

::gatha2
Mā’dāya tena upagamma paṭiggahetvā;
::

::gatha3
‘‘Sammoda devi aya ma’ggataro suto te,
::

::gathalast
Jāto’’ti tāya purato kathayiṃsu ṭhatvā.
::

::hangnum
90\.
::

::gatha1
Jāyanti sesamanujā malamakkhitaṅgā,
::

::gatha2
Jāto pane’sa pavaro dipadānamindo;
::

::gatha3
Accanta saṇhamalakāsikavatthakamhi,
::

::gathalast
Nikkhittanagghataracārumaṇī’va suddho.
::

::hangnum
91\.
::

::gatha1
Eva’mpi sante sabhato’pagantvā,
::

::gatha2
Dve vāridhārā subhagassa dehe;
::

::gatha3
Janettidehe’pi utuṃ manuññaṃ,
::

::gathalast
Gāhāpayuṃ maṅgalakiccatāya.
::

::hangnum
92\.
::

::gatha1
Tesaṃ karaṃ ratikarā ajinappaveṇī,
::

::gatha2
Mā’dāya tena upagamma paṭiggahesuṃ;
::

::gatha3
Devā dukūlamayacumbaṭakena vīraṃ,
::

::gathalast
Tesaṃ karaṃ naravarā narasīharājaṃ.
::

::hangnum
93\.
::

::gatha1
Tesaṃ karā ratikaro vimalo’va cando,
::

::gatha2
Cakkaṅkitorucaraṇehi mahītalasmiṃ;
::

::gatha3
Sammā patiṭṭhiya puratthimakaṃ disaṃ so,
::

::gathalast
Olokayittha kamalāyatalocanehi.
::

::hangnum
94\.
::

::gatha1
Ekaṅganā nekasatāni cakka,
::

::gatha2
Vāḷāna’hesuṃ sanarāmarā’tha;
::

::gatha3
Dhīraṃ sugandhappabhūtīhi tesu,
::

::gathalast
Sampūjayantā idama’braviṃsu.
::

::hangnum
95\. {pb:O:0.0010}
::

::gatha1
Natthe’ttha tumhehi samo sudhīsa,
::

::gatha2
Eko pumā’pa’ggataro kuto’ti;
::

::gatha3
Evaṃ disā lokiya lokanātho,
::

::gathalast
Tapekkhamāno sadisa’mpi ekaṃ.
::

::hangnum
96\.
::

::gatha1
Uttarā’bhimukho sattapadaṃ gantvā kathesi’daṃ,
::

::gathalast
‘‘Aggo’hamasmi lokassa jeṭṭho seṭṭho’’tiādikaṃ.
::

::hangnum
97\.
::

::gatha1
Anaññasādhāraṇanādamu’ttamaṃ,
::

::gatha2
Surāsurabrahmanarindapūjitaṃ;
::

::gatha3
Narinda’mādāya gato mahājano,
::

::gathalast
Susajjitaṃ taṃ kapiḷavhayaṃ puraṃ.
::

::hangnum
98\.
::

::gatha1
Bhārātibhāranagapādapamerurājaṃ,
::

::gatha2
Sabba’mpi sāgarajalaṃ vahituṃ samatthā;
::

::gatha3
Jātakkhaṇe,pi guṇabhārama’sayhamānā,
::

::gathalast
Saṅkampayī’va pathavī pavarassa tassa.
::

::hangnum
99\.
::

::gatha1
Ramiṃsu soṇā hariṇehi saddhiṃ,
::

::gatha2
Kākā ulūkehi mudaggudaggā;
::

::gatha3
Supaṇṇarājūhi mahoragā ca,
::

::gathalast
Majjārasaṅghā’pi ca undurehi.
::

::hangnum
100\.
::

::gatha1
Migā migindehi samāgamiṃsu,
::

::gatha2
Puttehi mātāpitaro yathe’va;
::

::gatha3
Nāvā videsa’mpi gatā sadesaṃ,
::

::gathalast
Gatā’ca kaṇḍaṃ sarabhaṅgasatthu.
::

::hangnum
101\.
::

::gatha1
Nānāvirāgujjalapaṅkajehi,
::

::gatha2
Vibhūsito santataraṅgamālo;
::

::gatha3
Mahaṇṇavo āsi tahiṃ jala’mpi,
::

::gathalast
Accantasātattamu’pāgamāsi.
::

::hangnum
102\.
::

::gatha1
Suphullaolambakapaṅkajehi,
::

::gatha2
Samākulattaṃ gaganaṃ agañchi;
::

::gatha3
Jahiṃsu pakkhī gamanaṃ nabhamhi,
::

::gathalast
Ṭhitā’ca sindhū’pi asandamānā.
::

::hangnum
103\. {pb:O:0.0011}
::

::gatha1
Akālameghappiyasaṅgamena,
::

::gatha2
Mahīvadhū sommatamā ahosi;
::

::gatha3
Marūhi vassāpitanekapuppha,
::

::gathalast
Vibhūsitenā’tivibhūsitāva.
::

::hangnum
104\.
::

::gatha1
Suphullamālābharaṇābhirāmā,
::

::gatha2
Lataṅganā’liṃgitapādapindā;
::

::gatha3
Sugandhakiñjakkhavarambarehi,
::

::gathalast
Disaṅganāyo atisobhayiṃsu.
::

::hangnum
105\.
::

::gatha1
Sugandhadhūpehi nabhaṃ asesaṃ,
::

::gatha2
Pavāsitaṃ rammataraṃ ahosi;
::

::gatha3
Surāsurindā chanavesadhārī,
::

::gathalast
Saṃgītiyuttā vicariṃsu sabbe.
::

::hangnum
106\.
::

::gatha1
Piyaṃvadā sabbajanā ahesuṃ,
::

::gatha2
Disā asesā’pi ca vippasannā;
::

::gatha3
Gajā’tigajjiṃsu nadiṃsu sīhā,
::

::gathalast
Hesāravo cā’si turaṅgamānaṃ.
::

::hangnum
107\.
::

::gatha1
Saveṇuvīṇā suradundubhī nabhe,
::

::gatha2
Sakaṃ sakaṃ cārusarampamocayuṃ;
::

::gatha3
Sapabbatindapputhulokadhātuyā,
::

::gathalast
Uḷāraobhāsavayo manoramo.
::

::hangnum
108\.
::

::gatha1
Manuññagandho mudusītalānilo,
::

::gatha2
Sukhappadaṃ vāyi asesajantuno;
::

::gatha3
Anekarogādupapīḷitaṃgino,
::

::gathalast
Tato pamuttā sukhino siyuṃ janā.
::

::hangnum
109\.
::

::gatha1
Vijambhamānāmitavāḷavījanippa,
::

::gatha2
-\Bhābhirāmaṃ bhuvanaṃ ahosi.
::

::gatha3
Mahiṃhi bhetvā cu’dakāni sandayuṃ,
::

::gathalast
Gamiṃsu bujjā ujugattataṃ janā.
::

::hangnum
110\. {pb:O:0.0012}
::

::gatha1
Andhā paṅgulanaccāni līlopetāni pekkhayuṃ;
::

::gathalast
Suṇiṃsu badhirā mūga gītiyo’pi manoramā.
::

::hangnum
111\.
::

::gatha1
Sitalattamu’pāgañchi avīcaggi’pi tāvade;
::

::gathalast
Modiṃsu jalajā tasmiṃ jantavo pahasiṃsu ca.
::

::hangnum
112\.
::

::gatha1
Khuppipāsābhi bhūtānaṃ petānaṃ āsi bhojanaṃ;
::

::gathalast
Lokantare’pi āloko andhakāranirantare.
::

::hangnum
113\.
::

::gatha1
Atirekatarā tārāvaḷicandadivākarā;
::

::gathalast
Virociṃsu nabhe bhūmigatāni ratanāni ca.
::

::hangnum
114\.
::

::gatha1
Mahītalādayo bhetvā nikkhamma uparūpari;
::

::gathalast
Vicittapañcavaṇṇā’suṃ suphullavipulambujā.
::

::hangnum
115\.
::

::gatha1
Dundubhādī ca’laṅkārā avādita aghaṭṭitā;
::

::gathalast
Accantamadhuraṃ nādaṃ pamuñcaṃsu mahītale.
::

::hangnum
116\.
::

::gatha1
Baddhā saṅkhalikādīhi muñciṃsu manujā tato;
::

::gathalast
Bhuvane bhavanadvārakavāṭā vivaṭā sayaṃ.
::

::hangnum
117\.
::

::gatha1
‘‘Pure kapiḷavatthumhi jāto suddhodanatrajo;
::

::gathalast
Nisajja bodhimaṇḍe’ti ayaṃ buddho bhavissati.’’
::

::hangnum
118\.
::

::gatha1
Celukkhepādayo cā’pī pavattentā pamoditā;
::

::gathalast
Kīḷiṃsu devasaṅghā te tāvatiṃsālaye tadā.
::

::hangnum
119\.
::

::gatha1
Iddhimanto mahāpañño kāladevalatāpaso;
::

::gathalast
Suddhodananarindassa dhīmato so kulūpago.
::

::hangnum
120\.
::

::gatha1
Bhojanassāvasānamhi tāvatiṃsālayaṃ gato;
::

::gathalast
Gantvā divāvihārāya nisinno bhavane tahiṃ.
::

::hangnum
121\.
::

::gatha1
Chanavesaṃ gahetvāna kīḷante te udikkhiya;
::

::gathalast
Santosakāraṇaṃ pucchi tesaṃ te’pi na’mabravuṃ.
::

::hangnum
122\.
::

::gatha1
Sutvā taṃ tattato tamhā pītiyo’daggamānaso;
::

::gathalast
Tāvadevo’pagantvāna suddhodananivesanaṃ.
::

::hangnum
123\. {pb:O:0.0013}
::

::gatha1
Pavisitvā supaññatte nisisso āsane isi;
::

::gathalast
‘‘Jāto kira mahārāja putto te nuttaro sudhi.
::

::hangnum
124\.
::

::gatha1
Daṭṭṭhu’micchāma’haṃ taṃ’’ti āha rājā alaṅkataṃ;
::

::gathalast
Ānāpetvā kumāraṃ taṃ vandāpetu’mupāgamī.
::

::hangnum
125\.
::

::gatha1
Kumārabhūtassa’pi tāvadeva guṇānubhāvena manoramāni;
::

::gathalast
Pādāravindā parivattiya’ggā patiṭṭhitā muddhani tāpasassa.
::

::hangnum
126\.
::

::gatha1
Tenattabhāvena naruttamassa,
::

::gatha2
Na vanditabbo tibhavepi koci;
::

::gatha3
Tilokanāthassa sace hi sīsaṃ,
::

::gathalast
Tapassino pādatale ṭhapeyyaṃ.
::

::hangnum
127\.
::

::gatha1
Phāleyyamuddhā khalu tāpasassa paggayha so añjalimuttamassa;
::

::gathalast
Aṭṭhāsi dhīrassa guṇaṇṇavassa nāsetu’mattāna’mayuttakanti.
::

::hangnum
128\.
::

::gatha1
Disvāna taṃ acchariyaṃ narindo devātidevassa sakatrajassa;
::

::gathalast
Pādāravindāna’bhivandi tuṭṭho vicittacakkaṅkitakomalāni.
::

::hangnum
129\.
::

::gatha1
Yadā’si rañño puthuvappamaṅgalaṃ tadā puraṃ devapuraṃ’va sajjitaṃ;
::

::gathalast
Vibhūsitā tā janatā manoramā samāgatā tassa niketamuttamaṃ.
::

::hangnum
130\.
::

::gatha1
Vibhūsitaṅgo janatāhi tāhi so purakkhato bhūsanabhūsitatrajaṃ;
::

::gathalast
Tamā’dayitvā’tulavappamaṅgalaṃ surindalīlāya gato narissaro.
::

::hangnum
131\.
::

::gatha1
Nānāvirāgujjalacārusāni parikkhite kamhi ca jambumūle;
::

::gathalast
Sayāpayitvā bahimaṅgalaṃ taṃ udikkhituṃ dhātigaṇā gamiṃsu.
::

::hangnum
132\. {pb:O:0.0014}
::

::gatha1
Suvaṇṇatārādivirājamāna’vitānajotujjalajambumūle;
::

::gathalast
Nisajja dhīro sayane manuññe’jhānaṃ samāpajji katāvakāso.
::

::hangnum
133\.
::

::gatha1
Suvaṇṇabimbaṃ viya taṃ nisinnaṃ chāyañca tassā ṭhitame’va disvā;
::

::gathalast
Tamabravī dhātijano’pagantvā ‘‘puttassa te abbhutamī’disanti.’’
::

::hangnum
134\.
::

::gatha1
Visuddhacandānanabhāsurassa sutvāna taṃ paṅkajalocanassa;
::

::gathalast
Savandanaṃ me dutiya’nti vatvā puttassa pāde sirasā’bhivandi.
::

::hangnum
135\.
::

::gatha1
Tadaññānipi lokasmiṃ jātā’nekavidhabbhutā;
::

::gathalast
Dassitā me samāsena ganthavitthārabhīrunā.
::

::hangnum
136\.
::

::gatha1
Yasmiṃ vicittamaṇimaṇḍitamandirānaṃ,
::

::gatha2
Nānāvitānasayanāsanamaṇḍitānaṃ;
::

::gatha3
Nisseṇi seṇi puthubhūmikabhūsitānaṃ,
::

::gathalast
Tiṇṇaṃ utūnama’nurūpama’laṅkatānaṃ.
::

::hangnum
137\.
::

::gatha1
Siṅgesu raṃsinikarā suramandirānaṃ,
::

::gatha2
Siṅgesu raṃsimapahāsakarā’va niccaṃ;
::

::gatha3
Ādiccaraṃsi viya paṅkajakānanāni,
::

::gathalast
Lokānanambujavanāni vikāsayanti.
::

::hangnum
138\.
::

::gatha1
Nānā maṇivicittāhi bhittīti vanitā sadā;
::

::gathalast
Vinā’pi dappaṇacchāyaṃ pasādhenti sakaṃ tanuṃ.
::

::hangnum
139\.
::

::gatha1
Telāsanagasaṅkāsaṃ vilocanarasāyanaṃ;
::

::gathalast
Sudhālaṅkatapākāravalayaṃ yattha dissate.
::

::hangnum
140\.
::

::gatha1
Indanīloruvalayaṃ nānā ratanabhūsitaṃ;
::

::gathalast
Dissate’va sadā yasmiṃ parikhānekapaṅkajā.
::

::hangnum
141\. {pb:O:0.0015}
::

::gatha1
Patvāna vuddhiṃ vipule manuññe,
::

::gatha2
Bhutvāna kāme ca tahiṃ vasanto;
::

::gatha3
Gacchaṃ tilokekavilocano so,
::

::gathalast
Uyyānakīḷāya mahāpathamhi.
::

::hangnum
142\.
::

::gatha1
Kamena jiṇṇaṃ byadhitaṃ matañca,
::

::gatha2
Disvāna rūpaṃ tibhave viratto;
::

::gatha3
Manoramaṃ pabbajitañca rūpaṃ,
::

::gathalast
Katvā ratiṃ tamhi catutthavāre.
::

::hangnum
143\.
::

::gatha1
Suphullanānātarusaṇḍamaṇḍitaṃ sikhaṇḍisaṇḍādidijūpakūjitaṃ;
::

::gathalast
Sudassanīyaṃ viya nandanaṃ vanaṃ manoramuyyānama’gā mahāyaso.
::

::hangnum
144\.
::

::gatha1
Suraṅganā sundarasundarīnaṃ manorame vāditanaccagīte surindalīlāya;
::

::gathalast
Tahiṃ narindo ramitva kāmaṃ dipadāna’mindo.
::

::hangnum
145\.
::

::gatha1
Ābhujitvāna pallaṅkaṃ nisinno rucirāsane;
::

::gathalast
Kārāpetuma’cintesi dehabhūsana’mattano.
::

::hangnum
146\.
::

::gatha1
Tassa cittaṃ viditvāna vissakammassi’daṃbravī;
::

::gathalast
Alaṅkarohi siddhattha’miti devānamissaro.
::

::hangnum
147\.
::

::gatha1
Tenā’ṇatto’pagantvāna vissakammo yasassino;
::

::gathalast
Dasadussasahassehi sīsaṃ veṭhesi sobhanaṃ.
::

::hangnum
148\.
::

::gatha1
Tanuṃ manuññampi akāsi sobhanaṃ,
::

::gatha2
Anaññasādhāraṇalakkhaṇujjalaṃ;
::

::gatha3
Vicittanānuttamabhūsanehi so,
::

::gathalast
Sugandhigandhuppalacandanādinā.
::

::hangnum
149\.
::

::gatha1
Vibhūsito tena vibhūsitaṅginā,
::

::gatha2
Tahiṃ nisinno vimale silātale;
::

::gatha3
Suraṅganāsannibhasundarīhi so,
::

::gathalast
Purakkhato devapatīva sobhati.
::

::hangnum
150\. {pb:O:0.0016}
::

::gatha1
Suddhodananarindena pesitaṃ sāsanuttamaṃ;
::

::gathalast
‘‘Putto te putta jāto’’ti sutvāna dīpaduttamo.
::

::hangnum
151\.
::

::gatha1
‘‘Mama’jja bandhanaṃ jātaṃ’’iti vatvāna tāvade;
::

::gathalast
Samiddhaṃ sabbakāmehi agamā sundaraṃ puraṃ.
::

::hangnum
152\.
::

::gatha1
Ṭhitā uparipāsāde kisāgotami taṃ tadā;
::

::gathalast
Rājentaṃ sataraṃsi’ṃva rājaṃ disvā kathe si’daṃ.
::

::hangnum
153\.
::

::gatha1
‘‘Yesaṃ sūnu ayaṃ dhīro yā ca jāyā imassa tu;
::

::gathalast
Te sabbe nibbutā nūna sadā’nūnaguṇassa ve’’.
::

::hangnum
154\.
::

::gatha1
Itī’disaṃ giraṃ sutvā manuññaṃ tāya bhāsitaṃ;
::

::gathalast
Sañjātapītiyā pīno gacchamāno sakālayaṃ.
::

::hangnum
155\.
::

::gatha1
Sītalaṃ vimalaṃ hāriṃ hāraṃ taṃ rativaḍḍhanaṃ;
::

::gathalast
Pesetvā santikaṃ tassā omuñcitvāna kaṇṭhato.
::

::hangnum
156\.
::

::gatha1
Pāsādama’bhirūhitvā vejayantaṃ’va sundaraṃva;
::

::gathalast
Nipajji devarājā’va sayane so mahārahe.
::

::hangnum
157\.
::

::gatha1
Sundarī taṃ purakkhatvā surasundarisannibhā;
::

::gathalast
Payojayiṃsu naccāni gītāni vividhāni’pi.
::

::hangnum
158\.
::

::gatha1
Pabbajjābhirato dhīro pañcakāme nirālayo;
::

::gathalast
Tādise naccagīte’pi na ramitvā manorame.
::

::hangnum
159\.
::

::gatha1
Nipanno vissamitvāna īsakaṃ sayane tahiṃ;
::

::gathalast
Pallaṅkamā’bhujitvāna mahāvīro mahīpati.
::

::hangnum
160\.
::

::gatha1
Nisinno’va’nekappakāraṃ vikāraṃ,
::

::gatha2
Padisvāna niddupagānaṃ vadhūnaṃ;
::

::gatha3
Gamissāmi’dānī’ti ubbiggacitto,
::

::gathalast
Bhave dvāramūlaṃ’pagantvāna rammaṃ.
::

::hangnum
161\.
::

::gatha1
Ṭhapetvāna sīsaṃ subhummārakasmiṃ,
::

::gatha2
Suṇissāmi dhīrassa saddanti tasmiṃ;
::

::gatha3
Nipannaṃ sudantaṃ pasādāvahantaṃ,
::

::gathalast
Sahāyaṃ amaccaṃ mahāpuññavantaṃ.
::

::hangnum
162\. {pb:O:0.0017}
::

::gatha1
Acchannasavanaṃ channaṃ āmantetvā kathesi’daṃ;
::

::gathalast
‘‘Ānehi iti kappetvā kanthakaṃ nāma sindhavaṃ.’’
::

::hangnum
163\.
::

::gatha1
So channo patigaṇhitvā taṃ giraṃ tena bhāsitaṃ;
::

::gathalast
Tato gantvāna kappetvā sīghamā’nesi sindhavaṃ.
::

::hangnum
164\.
::

::gatha1
Abhinikkhamanaṃ tassa ñatvā varaturaṅgamo;
::

::gathalast
Tena sajjiyamāno so hesāravamu’dīrayi.
::

::hangnum
165\.
::

::gatha1
Pattharitvāna gacchantaṃ saddaṃ taṃ sakalaṃ puraṃ;
::

::gathalast
Sabbe suragaṇā tasmiṃ sotuṃ nā’daṃsu kassaci.
::

::hangnum
166\.
::

::gatha1
Atha so sajjanānando uttamaṃ puttama’ttano;
::

::gathalast
Passitvā paṭhamaṃ gantvā pacchā buddho bhavāma’haṃ.
::

::hangnum
167\.
::

::gatha1
Cintayitvāna eva’mpi gantvā jāyānivesanaṃ;
::

::gathalast
Ṭhapetvā pādadu’mmāre gīvaṃ anto pavesiya.
::

::hangnum
168\.
::

::gatha1
Kusumehi samākiṇṇe devindasayanūpame;
::

::gathalast
Nipannaṃ mātuyā saddhiṃ sayane sakama’trajaṃ.
::

::hangnum
169\.
::

::gatha1
Viloketvāna cintesi iti lokekanāyako;
::

::gathalast
Sacā’haṃ deviyā bāhuma’panetvā mama’trajaṃ.
::

::hangnum
170\.
::

::gatha1
Gaṇhissāma’ntarāya’mpi kareyya gamanassa me;
::

::gathalast
Pabujjhitvā mahantena pemene’sā yasodharā.
::

::hangnum
171\.
::

::gatha1
Buddho hutvā punā’gamma passissāmī’ti atrajaṃ;
::

::gathalast
Narādhipo tadā tamhā pāsādatalato’tari.
::

::hangnum
172\.
::

::gatha1
Pesalānanakaraṅghipaṅkajā hāsaphenabhamuvīcibhāsurā;
::

::gathalast
Nettanīlakamalā yasodharākomudī’va nayanālipatthitā.
::

::hangnum
173\.
::

::gatha1
Samattho assa ko tassā jahituṃ dehasampadaṃ;
::

::gathalast
Vindamāno vinā dhīraṃ ṭhitaṃ paramimuddhani.
::

::hangnum
174\.
::

::gatha1
‘‘Asso sāmi mayānīto kālaṃ jāna rathesabha’’;
::

::gathalast
Iti abravi channo so bhūpālassa yasassino.
::

::hangnum
175\. {pb:O:0.0018}
::

::gatha1
Mahīpati tadā sutvā channeno’dīritaṃ giraṃ;
::

::gathalast
Pāsādā otaritvāna gantvā kanthakasantikaṃ.
::

::hangnum
176\.
::

::gatha1
Tassi’daṃ vacanaṃ bhāsi sabbasattahite rato;
::

::gathalast
‘‘Kanthaka’jje’karattiṃ mā tārehi’’ sanarāmaraṃ.
::

::hangnum
177\.
::

::gatha1
Lokamu’ttārayissāmi buddho hutvā anuttaro;
::

::gathalast
Bhavasāgarato ghorajarādimakarākarā.’’
::

::hangnum
178\.
::

::gatha1
Idaṃ vatvā tamā’ruyha sindhavaṃ saṅkhasannibhaṃ;
::

::gathalast
Gāhāpetvāna channena sudaḷhaṃ tassa vāladhiṃ.
::

::hangnum
179\.
::

::gatha1
Patvāna so mahādvārasamīpaṃ samacintayi;
::

::gathalast
Bhaveyya vivaṭaṃ dvāraṃ yena kenaci no sace.
::

::hangnum
180\.
::

::gatha1
Vāladhiṃ gahiteneva saddhiṃ channena kanthakaṃ,
::

::gatha2
Nippīḷayitvā satthīhi imamaccuggataṃ subhaṃ;
::

::gathalast
Ullaṅghitvāna pākāraṃ gacchāmī’ti mahabbalo.
::

::hangnum
181\.
::

::gatha1
Tathā thāmabalūpeto channo’pi turaguttamo;
::

::gathalast
Visuṃ visuṃ vicintesuṃ pākāraṃ samatikkamaṃ.
::

::hangnum
182\.
::

::gatha1
Tassa cittaṃ viditvāna moditā gamane subhe;
::

::gathalast
Vivariṃsu tadā dvāraṃ dvāre’dhiggahitā surā.
::

::hangnum
183\.
::

::gatha1
Taṃ siddhatthama’siddhatthaṃ karissāmī’ti cintiya;
::

::gathalast
Āgantvā tassi’daṃ bhāsi antalikkhe ṭṭhitantiko.
::

::hangnum
184\.
::

::gatha1
‘‘Mā nikkhami mahāvīra ito te sattame dine;
::

::gathalast
Dibbaṃ tu cakkaratanaṃ addhā pātubhavissati.’’
::

::hangnum
185\.
::

::gatha1
Iccevaṃ vuccamāno so antakena mahāyaso;
::

::gathalast
‘‘Ko’si tvami’ti’’taṃ bhāsi māro ca’ttānamā’disi.
::

::hangnum
186\.
::

::gatha1
‘‘Mārajānāma’haṃ mayhaṃ dibbacakkassa sambhavaṃ;
::

::gathalast
Gaccha tvami’dha mā tiṭṭha na’mhi rajjenamatthiko.
::

::hangnum
187\.
::

::gatha1
Sabbaṃ dasasahassimpi lokadhātuma’haṃ pana;
::

::gathalast
Unnādetvā bhavissāmi buddho lokekanāyako.’’
::

::hangnum
188\. {pb:O:0.0019}
::

::gatha1
Evaṃ vutte mahāsatte attano giramu’ttariṃ;
::

::gathalast
Gāhāpetuma’sakkonto tatthe’va’ntaradhāyi’so.
::

::hangnum
189\.
::

::gatha1
Pāpimassa idaṃ vatvā cakkavattisirimpi ca;
::

::gathalast
Pahāya khepiṇḍaṃ’va paccusasamaye vasiṃ.
::

::hangnum
190\.
::

::gatha1
Gacchantama’bhipūjetuṃ samāgantvāna tāvade;
::

::gathalast
Ratanukkāsahassāni dhārayantā marū tahiṃ.
::

::hangnum
191\.
::

::gatha1
Pacchato purato tassa ubhopassesu gacchare;
::

::gathalast
Tathe’va abhipūjentā supaṇṇā ca mahoragā.
::

::hangnum
192\.
::

::gatha1
Suvipulasurasenā cārulīlābhirāmā,
::

::gatha2
Kusumasaliladhārā vassayantā nabhamhā;
::

::gatha3
Ihahi dasasahassī cakkavāḷā gatā tā,
::

::gathalast
Sukhumatanutametodaggudaggā caranti.
::

::hangnum
193\.
::

::gatha1
Yasmiṃ sugandhavarapupphasudhūpa cuṇṇa,
::

::gatha2
Hemaddhajappabhutibhāsuracārumagge;
::

::gatha3
Gacchaṃ mahājavavaraṅga turaṃga rājā,
::

::gathalast
Gantuṃ na sakkhi javato kusumādilaggo.
::

::hangnum
194\.
::

::gatha1
Itthaṃ tamhi pathe ramme vattamāne mahāmahe;
::

::gathalast
Gacchanto rattisesena tiṃsayojanamañjase.
::

::hangnum
195\.
::

::gatha1
Patvā’nomānadītīraṃ piṭṭhito turagassa so;
::

::gathalast
Otaritvāna vimale sītale sikatātale.
::

::hangnum
196\.
::

::gatha1
Vissamitvā idaṃ vatvā ‘‘gacchāhī’ti sakaṃ puraṃ;
::

::gathalast
Ābharaṇāni ādiya channe’maṃ guragampi ca.’’
::

::hangnum
197\.
::

::gatha1
Ṭhito tasmiṃ mahāvīro accanta nisitā’sinā;
::

::gathalast
Sugandhavāsitaṃ moḷiṃ chetvā’nukkhipi ambare.
::

::hangnum
198\.
::

::gatha1
Cāruhemasumuggena kesadhātuṃ nabhuggataṃ;
::

::gathalast
Pūjanatthaṃ sahassakkho sirasā sampaṭicchiya.
::

::hangnum
199\. {pb:O:0.0020}
::

::gatha1
Vilocanānandakarindanīlamayehi cūḷāmaṇi cetiyaṃ so;
::

::gathalast
Patiṭṭhapesā’malatāvatiṃse ubbedhato yojanamattamaggā.
::

::hangnum
200\.
::

::gatha1
Uttamaṭṭhaparikkhāraṃ dhāretvā brahmunābhataṃ;
::

::gathalast
Ambare’ca pavijjhittha varaṃ dussayugampi ca.
::

::hangnum
201\.
::

::gatha1
Tamā’dāya mahābrahmā brahmaloke manoramaṃ;
::

::gathalast
Dvādasayojanubbedhaṃ dussathūpaṃ akārayi.
::

::hangnum
202\.
::

::gatha1
Nāmenā’nupiyaṃ nāma gantvā ambavanaṃ tahiṃ;
::

::gathalast
Sattāhaṃ vītināmetvā pabbajjāsukhato tato.
::

::hangnum
203\.
::

::gatha1
Gantvāne’kadinene’va tiṃsayojanamañjasaṃ;
::

::gathalast
Patvā rājagahaṃ dhīro piṇḍāya cari subbato.
::

::hangnum
204\.
::

::gatha1
Indanīlasilāyā’pi katā pākāragopurā;
::

::gathalast
Hemacalā’va dissanti tassā’bhāgi tahiṃ tadā.
::

::hangnum
205\.
::

::gatha1
Ko’yaṃ sakko nukho brahmā māro nāgo’tiādinā;
::

::gathalast
Bhiyyo kotuhaḷappatto padisvā taṃ mahājano.
::

::hangnum
206\.
::

::gatha1
Pavisitvā garahetūna bhattaṃ yāpanamattakaṃ;
::

::gathalast
Yugamattaṃ’va pekkhanto gacchanto rājavīthiyaṃ.
::

::hangnum
207\.
::

::gatha1
Mathitaṃ merumanthena samudda’va mahājanaṃ;
::

::gathalast
Tamhā so ākulī katvā gantvā paṇḍavapabbataṃ.
::

::hangnum
208\.
::

::gatha1
Tato tasse’va chāyāya bhūmibhāge manorame;
::

::gathalast
Nisinno missakaṃ bhattaṃ paribhuñjitumā’rabhi.
::

::hangnum
209\.
::

::gatha1
Paccavekkhaṇamattena antasappaṃ nivārisa;
::

::gathalast
Dehavammikato dhīro nikkhamantaṃ mahabbalo.
::

::hangnum
210\.
::

::gatha1
Bhutvāna bimbisārena narindena narāsabho;
::

::gathalast
Nimantino’pi rajjena upagantvāna’nekadhā.
::

::hangnum
211\. {pb:O:0.0021}
::

::gatha1
Paṭikkhipiya taṃ rajjaṃ atha tenā’bhiyācito;
::

::gathalast
Dhammaṃ desehi mayhanti buddho hutvā anuttaro.
::

::hangnum
212\.
::

::gatha1
Datvā paṭiññaṃ manujādhipassa dhīro’pagantvāna padhānabhūmiṃ;
::

::gathalast
Anaññasādhāraṇadukkarāni katvā tato kiñci apassamāno.
::

::hangnum
213\.
::

::gatha1
Oḷārikannapānāni bhuñjitvā dehasampadaṃ;
::

::gathalast
Patvā’japālanigrodhamūlaṃ patto suro viya.
::

::hangnum
214\.
::

::gatha1
Puratthā’bhimukho hutvā nisinno’si jutindharo;
::

::gathalast
Dehavaṇṇehi nigrodho hemavaṇṇo’si tassa so.
::

::hangnum
215\.
::

::gatha1
Samiddhapatthanā ekā sujātā nāma sundarī;
::

::gathalast
Hemapātiṃ sapāyāsaṃ sīsenā’dāya onatā.
::

::hangnum
216\.
::

::gatha1
Tasmiṃ adhiggahītassa rukkhadevassa tāvade;
::

::gathalast
Baliṃ dammī’ti gantvāna disvā tā dīpaduttamaṃ.
::

::hangnum
217\.
::

::gatha1
Dovo’ti saññāya udaggacittā pāyāsapātiṃ pavarassa datvā;
::

::gathalast
‘‘Āsiṃsanā ijjhiyathā hi mayhaṃ tuyhampi sā sāmi samijjhitū’ti.’’
::

::hangnum
218\.
::

::gatha1
Icce’vaṃ vacanaṃ vatvā gatā tamhā varaṅganā;
::

::gathalast
Atha pāyāsapātiṃ taṃ gahetvā munipuṅgavo.
::

::hangnum
219\.
::

::gatha1
Gantvā nerañjarātīraṃ bhūtvā taṃ varabhojanaṃ;
::

::gathalast
Paṭisotaṃ pavissajji tassā pātiṃ manoramaṃ.
::

::hangnum
220\.
::

::gatha1
Jantālipālimananettavilumpamānaṃ,
::

::gatha2
Samphullasālavanarājivirājamānaṃ;
::

::gatha3
Devindanandanavanaṃ’va’bhinandanīya,
::

::gathalast
Mu’yyānamu’ttamataraṃ pavaro’pagantvā.
::

::hangnum
221\.
::

::gatha1
Katvā divāvihāraṃ so sāyaṇhasamaye tahiṃ;
::

::gathalast
Gacchaṃ kesaralīlāya bodhipādapasantikaṃ.
::

::hangnum
222\. {pb:O:0.0022}
::

::gatha1
Brahmasurāsuramahoragapakkhirāja,
::

::gatha2
Saṃsajjitoruvaṭume dipadānamindo;
::

::gatha3
Pāyāsi sotthiyadvijo tiṇahārako taṃ,
::

::gathalast
Disvāna tassa adadā tiṇamuṭṭhiyo so.
::

::hangnum
223\.
::

::gatha1
Indivarāravindādikusumāna’mbarā tahiṃ;
::

::gathalast
Patantī vuṭṭhidhārā’va gacchante dīpaduttame.
::

::hangnum
224\.
::

::gatha1
Cārucandanacuṇṇādi’dhupagandhehi nekadhā;
::

::gathalast
Anokāso’si ākāso gacchante dīpaduttame.
::

::hangnum
225\.
::

::gatha1
Ratanujjalachattehi cāruhemaddhajehi ca;
::

::gathalast
Anokāso’si ākāso gacchante dipaduttame.
::

::hangnum
226\.
::

::gatha1
Velukkhepasahassehi kīḷantehi marūhi’pi;
::

::gathalast
Anokāso’si ākāso gacchante dipaduttame.
::

::hangnum
227\.
::

::gatha1
Suradundubhivajjāni karontehi marūhipi;
::

::gathalast
Anokāso’si ākāso gacchante dipaduttame.
::

::hangnum
228\.
::

::gatha1
Suraṅganāhi saṅgitiṃ gāyantihi’pi’nekadhā;
::

::gathalast
Anokāso’si ākāso gacchante dipaduttame.
::

::hangnum
229\.
::

::gatha1
Manoramā kiṇṇarakiṇṇaraṅganā,
::

::gatha2
Manoramaṅgā uragoragaṅkanā;
::

::gatha3
Manoramā tamhi ca naccagītiyo,
::

::gathalast
Manoramā’nekavidhā pavattayuṃ.
::

::hangnum
230\.
::

::gatha1
Tadā mahoghe’va mahāmagehi,
::

::gatha2
Pavattamāne iti so mahāyaso;
::

::gatha3
Tiṇe gahetvā tibhavekanāyako,
::

::gathalast
Upāgato bodhidumindasantikaṃ.
::

::hangnum
231\.
::

::gatha1
Viddumāsitaselaggarajatācalasannibhaṃ;
::

::gathalast
Katvā padakkhiṇaṃ bodhipādapaṃ dipaduttamo.
::

::hangnum
232\.
::

::gatha1
Puratthimadisābhāge acale raṇadhaṃsake;
::

::gathalast
Mahītale ṭhito dhīro cālesi tiṇamuṭṭhiyo.
::

::hangnum
233\. {pb:O:0.0023}
::

::gatha1
Viddasahatthamatto so pallaṅko āsi tāvade;
::

::gathalast
Atha naṃ abbhutaṃ disvā mahāpañño vicintayi.
::

::hangnum
234\.
::

::gatha1
‘‘Maṃsalohitamaṭṭhi ca nahārū ca taco ca me;
::

::gathalast
Kāmaṃ sussatu nevā’haṃ jahāmi vīriyaṃ’’iti.
::

::hangnum
235\.
::

::gatha1
Ābhujitvā mahāvīro pallaṅkama’parājitaṃ;
::

::gathalast
Pācinābhimukho tasmiṃ nisīdi dīpaduttamo.
::

::hangnum
236\.
::

::gatha1
Devadevassa devindo saṅkhamā’dāya tāvade;
::

::gathalast
Vīsuttarasatubbedhaṃ dhamayanto tahiṃ ṭhito.
::

::hangnum
237\.
::

::gatha1
Dutiyaṃ puṇṇacandaṃ’va setacchattaṃ tiyojanaṃ;
::

::gathalast
Dhārayanto ṭhito sammā mahābrahmā sahampati.
::

::hangnum
238\.
::

::gatha1
Cārucāmaramā’dāya suyāmo’pi surādhipo;
::

::gathalast
Vījayanto ṭhito tattha mandaṃ mandaṃ tigāvutaṃ.
::

::hangnum
239\.
::

::gatha1
Beluvaṃ vīṇamā’dāya suropañcasikhavhayo;
::

::gathalast
Nānāvidhalayopetaṃ vādayanto tathā ṭhito.
::

::hangnum
240\.
::

::gatha1
Thutigītāni gāyanto nāṭakīhi purakkhato;
::

::gathalast
Tathe’va’ṭṭhāsi so nāgarājā kālavhayo’pi ca.
::

::hangnum
241\.
::

::gatha1
Gahetvā hemamañjusā surapupphehi pūritā;
::

::gathalast
Pūjayantā’va aṭṭhaṃsu battiṃsā’pi kumārikā.
::

::hangnum
242\.
::

::gatha1
Sendadevasaṅghehi tehi itthaṃ mahāmahe;
::

::gathalast
Vattamāne tadā māro pāpimā iti cintayi.
::

::hangnum
243\.
::

::gatha1
‘‘Atikkamitukāmo’yaṃ kumāro visayaṃ mama;
::

::gathalast
Siddhattho atha siddhatthaṃ karissāmī’’ti tāvade.
::

::hangnum
244\.
::

::gatha1
Māpetva bhiṃsanatarorusahassabāhuṃ,
::

::gatha2
Saṅgayha tehi jalitā vividhāyudhāni;
::

::gatha3
Āruyha cāru diradaṃ girimekhalākkhyaṃ,
::

::gathalast
Caṇḍaṃ diyaḍḍhasatayojanamāyataṃ taṃ.
::

::hangnum
245\. {pb:O:0.0024}
::

::gatha1
Nānānanāya’nalavaṇṇasiroruhāya,
::

::gatha2
Rattoruvaṭṭabahiniggatalocanāya;
::

::gatha3
Daṭṭhoṭṭhabhiṃsanamukhāyu’ragabbhujāya,
::

::gathalast
Senāya so parivuto vividhāyudhāya.
::

::hangnum
246\.
::

::gatha1
Tattho’pagamma atibhīmaramaṃ ravanto,
::

::gatha2
Siddhatthame’tha iti gaṇhatha bandhathe’maṃ;
::

::gatha3
Āṇāpayaṃ suragaṇaṃ sahadassanena,
::

::gathalast
Caṇḍānīluggatapicuṃ’va palāpayittha.
::

::hangnum
247\.
::

::gatha1
Gambhīramegharavasantibhavaṇḍanādaṃ,
::

::gatha2
Vātaṃca māpiya tato subhagassa tassa;
::

::gatha3
Kaṇṇampi vīvaravarassa manoramassa,
::

::gathalast
No āsiyeva calituṃ pabhu antakotha.
::

::hangnum
248\.
::

::gatha1
Saṃvaṭṭavuṭṭhijavasannibhabhīmaghora,
::

::gatha2
Vassaṃ pavassiya tato’dakabindukampi;
::

::gatha3
Nāsakkhi netuma’tulassa samīpakampi,
::

::gathalast
Disvā tama’bbhutama’tho’pi sudummukho so.
::

::hangnum
249\.
::

::gatha1
Accantabhīmanaḷaaccisamujjaloru,
::

::gatha2
Pāsānabhasmakalalāyudhavassadhārā;
::

::gatha3
Aṅgārapajjalitavālukavassadhārā,
::

::gathalast
Vassāpayittha sakalāni imāni tāni.
::

::hangnum
250\.
::

::gatha1
Mārānubhāvabalato nabhato’pagantvā,
::

::gatha2
Patvāna puññasikharuggatasantikaṃ tu;
::

::gatha3
Mālāguḷappabhūtibhāvagatāni’thāpi,
::

::gathalast
Lokantare’va timiraṃ timiraṃ sughoraṃ.
::

::hangnum
251\.
::

::gatha1
Māpetva mohatimirampi hatassa tassa,
::

::gatha2
Dehappabhāgi sataraṃsisatoditaṃ’va;
::

::gatha3
Jātaṃ manoramataraṃ atidassanīya,
::

::gathalast
Mā’lokapuñjama’valokiya pāpadhammo.
::

::hangnum
252\. {pb:O:0.0025}
::

::gatha1
Kopoparattavadano bhukuṭippavārā,
::

::gatha2
Accantabhiṃsanavirūpakavesadhārī;
::

::gatha3
Accantatiṇhataradhāramasaṅgame’va,
::

::gathalast
Cakkāyudhaṃ carataraṃ api merurājaṃ.
::

::hangnum
253\.
::

::gatha1
Saṅkhaṇḍayantami’va thūlakalīrakaṇḍaṃ,
::

::gatha2
Vissajji tena’pi na kiñci guṇākarassa;
::

::gatha3
Kātuṃ pahuttamu’pagañchi tato tame’taṃ,
::

::gathalast
Gantvā nabhā kusumachattatamā’ga sīsaṃ.
::

::hangnum
254\.
::

::gatha1
Vissajjitā’pi senāya selakūṭānalākulā;
::

::gathalast
Pagantvā nabhasā mālāgulattaṃ samupāgatā.
::

::hangnum
255\.
::

::gatha1
Tampi disvā sasoko so gantvā dhīrassa santikaṃ;
::

::gathalast
Pāpuṇāti mamevā’yaṃ pallaṅko aparājito.
::

::hangnum
256\.
::

::gatha1
Ito uṭṭhaha pallaṅkā iti’bhāsittha dhīmato;
::

::gathalast
Katakalyāṇakammassa pallaṅkatthāya māra te.
::

::hangnum
257\.
::

::gatha1
Ko sakkhī’ti pavutto so ime sabbe’ti sakkhino;
::

::gathalast
Senāyā’bhimukhaṃ hatthaṃ pasāretvāna pāpimā.
::

::hangnum
258\.
::

::gatha1
Ghoranādena’haṃ sakkhi ahaṃ sakkhī’ti tāya’pi;
::

::gathalast
Sakkhibhāvaṃ vadāpetvā tasse’vaṃ samudīrayi.
::

::hangnum
259\.
::

::gatha1
Ko te siddhattha sakkhī’ti atha tenā’tulena’pi;
::

::gathalast
Mame’ttha sakkhino māra nasanti’ti sacetanā.
::

::hangnum
260\.
::

::gatha1
Rattameghopanikkhantahemavijjuvabhāsuraṃ;
::

::gathalast
Nīharitvā surattambhā cīvarā dakkhiṇaṃ karaṃ.
::

::hangnum
261\.
::

::gatha1
Bhūmiyā’bhimukhaṃ katvā kasmā pāramibhūmiyaṃ;
::

::gathalast
Unnādetvā ni’dāne’vaṃ nissaddāsī’ti bhūmiyā.
::

::hangnum
262\.
::

::gatha1
Muñcāpite rave nekasate megharave yathā;
::

::gathalast
Buddhanāgabalā nāgaṃ jānūhi supapatiṭṭhitaṃ.
::

::hangnum
263\. {pb:O:0.0026}
::

::gatha1
Disvāni’dāni gaṇhāti’dāni gaṇhāti cintiya;
::

::gathalast
Sambhinnadāṭhasappo’va hatadappo sudummukho.
::

::hangnum
264\.
::

::gatha1
Pahāyā’yudhavatthāni’laṅkārāni anekadhā;
::

::gathalast
Cakkavāḷāvalā yāva sasenāya palāyi so.
::

::hangnum
265\.
::

::gatha1
Taṃ mārasenaṃ sabhayaṃ sasokaṃ palāyamānaṃ iti devasaṅghā;
::

::gathalast
Disvāna mārassa parājayo’yaṃ jayo’ti siddhattha kumārakassa.
::

::hangnum
266\.
::

::gatha1
Sammodamānaṃ abhipūjayantā dhīraṃ sugandhappabhūtihi tasmiṃ;
::

::gathalast
Punā’gatā nekathutīhi sammā ugghosamānā chanavesadhāri.
::

::hangnum
267\.
::

::gatha1
Evaṃ mārabalaṃ dhīro viddhaṃsetvā mahabbalo;
::

::gathalast
Ādicce dharamāne’va nisinno acalāsane.
::

::hangnum
268\.
::

::gatha1
Yāmasmiṃ paṭhame pubbenivāsaṃ ñāṇa’muttamo;
::

::gathalast
Visodhetvāna yāmasmiṃ majjhime dibbalocanaṃ.
::

::hangnum
269\.
::

::gatha1
So paṭiccasamuppāde atha pacchimayāmake;
::

::gathalast
Otāretvāna ñāṇaṃsaṃ sammasanno anekadhā.
::

::hangnum
270\.
::

::gatha1
Lokadhātusataṃ sammā unnādetvā’ruṇodaye;
::

::gathalast
Buddho hutvāna sambuddhosambuddhajalocano.
::

::hangnum
271\.
::

::gatha1
‘‘Anekajātisaṃsāraṃ sandhāvissa’’ntiādinā;
::

::gathalast
Udāne’daṃ udānesi pītivegena sādiso.
::

::hangnum
272\.
::

::gatha1
Sallakkhetvāguṇe tassa pallaṅkassa anekadhā;
::

::gathalast
Nā tāva’uṭṭhahissāmi ito pallaṅkato iti.
::

::hangnum
273\.
::

::gatha1
Samāpattī samāpajjī anekasatakoṭiyo;
::

::gathalast
Satthā tatthe’va sattāhaṃ nisinno acalāsane.
::

::hangnum
274\.
::

::gatha1
Ajjā’pi nūna dhīrassa siddhatthassa yasassino;
::

::gathalast
Atthi kattabbakiccañhi tasmā āsanamālayaṃ.
::

::hangnum
275\. {pb:O:0.0027}
::

::gatha1
Najahāsī’ti ekaccadevatānā’si saṃsayaṃ;
::

::gathalast
Ñatvā tāsaṃ vitakkaṃ taṃ sametuṃ santamānaso.
::

::hangnum
276\.
::

::gatha1
Uṭṭhāya hemahaṃso’va hemavaṇṇo pabhaṅkaro;
::

::gathalast
Abbhuggantvā nabhaṃ nātho akāsi pāṭihāriyaṃ.
::

::hangnum
277\.
::

::gatha1
Vitakkame’vaṃ iminā marūnaṃ sammu’pasammā’nimisesi bodhiṃ;
::

::gathalast
Sampūjayanto nayanambujehi sattāhama’ṭṭhāsi jayāsanañca.
::

::hangnum
278\.
::

::gatha1
Subhāsurasmiṃ ratanehi tasmiṃ savaṅkamanto varacaṅkamasmiṃ;
::

::gathalast
Manoramasmiṃ ratanālayehi’pi visuddhadhammaṃ vicinaṃ visuddho.
::

::hangnum
279\.
::

::gatha1
Mūlejapālatarurājavarassa tassa,
::

::gatha2
Māraṅganānama’malānanapaṅkajāni;
::

::gatha3
Sammā milāpiya tato mucalindamūle,
::

::gathalast
Bhogindacittakumudāni pabodhayanto.
::

::hangnum
280\.
::

::gatha1
Mūle’pi rājayatanassa tassa tasmiṃ samāpattisukhampi vindaṃ;
::

::gathalast
Saṃvītināmesi manuññavaṇṇo ekūnapaññāsadināni dhīmā.
::

::hangnum
281\.
::

::gatha1
Anotattodakaṃ dantakaṭṭhanāgalatāmayaṃ;
::

::gathalast
Harīṭakāgadaṃ bhutvā devindenābhatuttamaṃ.
::

::hangnum
282\.
::

::gatha1
Vānijehi samānītaṃ samatthamadhupiṇḍikaṃ;
::

::gathalast
Mahārājūpanītamhi pattamhi patigaṇhiya.
::

::hangnum
283\.
::

::gatha1
Bhojanassāvasānamhi japālatarumūlakaṃ;
::

::gathalast
Gantvādhigatadhammassa gambhīrattamanussari.
::

::hangnum
284\.
::

::gatha1
Mahīsandhārako vārikkhandhasannibhako ayaṃ;
::

::gathalast
Gambhīrodhigato dhammo mayā santo’tiādinā.
::

::hangnum
285\. {pb:O:0.0028}
::

::gatha1
Dhammagambhīrataṃ dhammarājassa sarato sato;
::

::gathalast
Āsevaṃ takkaṇaṃ dhammaṃ imaṃ me paṭivijjhituṃ.
::

::hangnum
286\.
::

::gatha1
Vāyamanto sampattayācakānaṃ manoramaṃ;
::

::gathalast
Kantetvā uttamaṅgañca moḷibhūsanabhūsitaṃ.
::

::hangnum
287\.
::

::gatha1
Suvañjitāni akkhini uppāṭetvāna lohitaṃ;
::

::gathalast
Gaḷato nīhiritvāna bhariyaṃ lāvaṇṇabhāsuraṃ.
::

::hangnum
288\.
::

::gatha1
Atrajañca dadantena kulavaṃsappadīpakaṃ;
::

::gathalast
Dānaṃ nāma na dinnañca natthi sīlaṃ arakkhitaṃ.
::

::hangnum
289\.
::

::gatha1
Tathāhi saṅkhapālādiattabhāvesu jīvitaṃ;
::

::gathalast
Mayā pariccajantena sīlabhedabhayena ca.
::

::hangnum
290\.
::

::gatha1
Khantivādādike nekaattabhāve apūritā;
::

::gathalast
Chejjādiṃ pāpunattena pāramī natthi kāci me.
::

::hangnum
291\.
::

::gatha1
Tassa me vidhamantassa mārasenaṃ vasundharā;
::

::gathalast
Na kampittha ayaṃ pubbenivāsaṃ sarato’pi ca.
::

::hangnum
292\.
::

::gatha1
Visodhentassa me yāme majjhime dibbalocanaṃ;
::

::gathalast
Na kampittha pakampittha pacchime pana yāmake.
::

::hangnum
293\.
::

::gatha1
Paccayākārañāṇaṃ me tāvade paṭivijjhato;
::

::gathalast
Sādhukāraṃ dadantī’ca muñcamānā mahāravaṃ.
::

::hangnum
294\.
::

::gatha1
Sampuṇṇalāpū viya kañjikāhi,
::

::gatha2
Takkehi puṇṇaṃ viya vāṭikā’va;
::

::gatha3
Sammakkhito’va’ñjanakehi hattho,
::

::gathalast
Vasāhi sampīta pilotikā’va.
::

::hangnum
295\.
::

::gatha1
Kilesapuñjabbharito kiliṭṭho,
::

::gatha2
Rāgena ratto api desaduṭṭho;
::

::gatha3
Mohena mūḷho’ti mahabbalena,
::

::gathalast
Loko avijjānikarākaro’yaṃ.
::

::hangnum
296\. {pb:O:0.0029}
::

::gatha1
Kinnāma dhammaṃ paṭivijjhate’taṃ,
::

::gatha2
Attho hi ko tassi’ti desanāya;
::

::gatha3
Evaṃ nirussāhama’gañchi nātho,
::

::gathalast
Pajāya dhammāmatapānadāne.
::

::hangnum
297\.
::

::gatha1
Nicchāretvā mahānādaṃ tato brahmā sahampatī;
::

::gathalast
Nassati vata bho loko iti loko vinassati.
::

::hangnum
298\.
::

::gatha1
Brahmasaṅghaṃ samādāya devasaṅghañca tāvade;
::

::gathalast
Lokadhātusate satthu samīpaṃ samupāgato.
::

::hangnum
299\.
::

::gatha1
Gantvā mahītale jānuṃ nihacca sirasañjaliṃ;
::

::gathalast
Paggayha ‘‘bhagavā dhammaṃ desetu’’ itiādinā.
::

::hangnum
300\.
::

::gatha1
Yācito tena sambuddharavindavadano jino;
::

::gathalast
Lokadhātusataṃ buddhacakkhunā’lokayaṃ tadā.
::

::hangnum
301\.
::

::gatha1
Tasmiṃ apparajakkhādimaccā disvā’ti ettakā;
::

::gathalast
Vibhajitvā’tha te satte bhabbābhabbavasena so.
::

::hangnum
302\.
::

::gatha1
Abhabbe parivajjetvā bhabbe’vā’dāya buddhiyā;
::

::gathalast
Upanetu jano’dāni saddhābhājanama’ttano.
::

::hangnum
303\.
::

::gatha1
Pūressāmī’ti taṃ tassa saddhammāmatadānato;
::

::gathalast
Vissajji brahmasaṅghassa vacanāmataraṃsiyo.
::

::hangnum
304\.
::

::gatha1
Tatojapālodayapabbatodito,
::

::gatha2
Mahappabho buddhadivākaro nabhe;
::

::gatha3
Maṇippabhāsannibhabhāsurappabho,
::

::gathalast
Pamocayaṃ bhāsurabuddharaṃsiyo.
::

::hangnum
305\.
::

::gatha1
Pamodayanto upakādayo tadā,
::

::gatha2
Kamena aṭṭhārasayojanañjasaṃ;
::

::gatha3
Atikkamitvāna suphullapādape,
::

::gathalast
Vijambhamānāligaṇābhikūjitaṃ.
::

::hangnum
306\. {pb:O:0.0030}
::

::gatha1
Nirantaraṃ nekadijupakūjitaṃ suphrallapaṅkeruha gandhavāsitaṃ gato;
::

::gathalast
Yasassī migadāyamuttamaṃ tahiṃ tapassī atha pañcavaggiyā.
::

::hangnum
307\.
::

::gatha1
Devātidevaṃ tibhavekanāthaṃ,
::

::gatha2
Lokantadassiṃ sugataṃ sugattaṃ;
::

::gatha3
Disvāna dhīraṃ munisīharājaṃ,
::

::gathalast
Kumantaṇaṃ te iti mantayiṃsu.
::

::hangnum
308\.
::

::gatha1
‘‘Bhutvāna oḷārikaannapānaṃ,
::

::gatha2
Suvaṇṇavaṇṇo paripuṇṇakāyo;
::

::gatha3
Etā’vuso’yaṃ samaṇo imassa,
::

::gathalast
Karoma nā’mhe abhivādanādiṃ.
::

::hangnum
309\.
::

::gatha1
Ayaṃ visālanvayato sasūto,
::

::gatha2
Sambhāvanīyo bhuvi ketubhūto;
::

::gatha3
Paṭiggahetuṃ’rahatā’sanaṃ tu,
::

::gathalast
Tasmā’sanaṃ’yevi’ti paññapema.’’
::

::hangnum
310\.
::

::gatha1
Ñatvā’tha bhagavā tesaṃ vitakkaṃ tikkhabuddhiyā;
::

::gathalast
Mettānilakadambehi mānaketuṃ padhaṃsayī.
::

::hangnum
311\.
::

::gatha1
Samatthā nahi saṇṭhātuṃ sakāya katikāya te;
::

::gathalast
Akaṃsu lokanāthassa vandanādīni dhīmato.
::

::hangnum
312\.
::

::gatha1
Buddhabhāvaṃ ajānantā munayo munirājino;
::

::gathalast
Āvuso vādato tassa kevalaṃ samudīrayuṃ.
::

::hangnum
313\.
::

::gatha1
Atha lokavidū lokanātho tesamu‘‘dīratha;
::

::gathalast
Āvusovādato neva satthuno’’ samudīrayi.
::

::hangnum
314\.
::

::gatha1
‘‘Bhikkhave arahaṃ sammā sambuddho’ti tathāgato’’;
::

::gathalast
Buddhabhāvaṃ pakāsetvā attano tesamu’ttamo.
::

::hangnum
315\.
::

::gatha1
Nisinno tehi paññatte dassaneyyuttamāsane;
::

::gathalast
Brahmanādena te there sīlabhūsanabhūsite.
::

::hangnum
316\. {pb:O:0.0031}
::

::gatha1
Āmantetvāna brahmānaṃ nekakoṭipurakkhato;
::

::gathalast
Dhammacakkaṃ pavattento desanāraṃsinā tadā.
::

::hangnum
317\.
::

::gatha1
Mohandhakārarāsimpi hantvā loke manoramaṃ;
::

::gathalast
Dhammālokaṃ padassetvā veneyyambujabuddhiyā.
::

::hangnum
318\.
::

::gatha1
Migakānanasaṅkhāto raṇabhūmitale iti;
::

::gathalast
Rājā mahānubhāvo’vadhammarājā visārado.
::

::hangnum
319\.
::

::gatha1
Desanāsiṃ samādāya dhībhujena manoramaṃ;
::

::gathalast
Veneyyajanabandhunaṃ mahānatthakaraṃ sadā.
::

::hangnum
320\.
::

::gatha1
Kilesārī padāḷetvā saddhammajayadundubhiṃ;
::

::gathalast
Paharitvāna saddhammajayaketuṃ sudujjayaṃ.
::

::hangnum
321\.
::

::gatha1
Ussāpetvāna saddhammajayatthuṇuttamaṃ subhaṃ;
::

::gathalast
Patiṭṭhāpiya lokekarājā hutvā sivaṅkaro.
::

::hangnum
322\.
::

::gatha1
Pamocetvāna janataṃ brahāsaṃsārabandhanā;
::

::gathalast
Nibbāṇanagaraṃ netukāmo lokahite rato.
::

::hangnum
323\.
::

::gatha1
Suvaṇṇācalakūṭaṃ’va jaṅgamaṃ cārudassanaṃ;
::

::gathalast
Patvo’ruvelagāmiṃ taṃ añjasaṃ’va surañjasaṃ.
::

::hangnum
324\.
::

::gatha1
Bhaddavaggiyabhūpālakumāre tiṃsamattake;
::

::gathalast
Maggattayāmatarasaṃ pāyenvā rasamu’ttamaṃ.
::

::hangnum
325\.
::

::gatha1
Pabbajjamu’ttamaṃ datvā lokassa’tthāya bhikkhavo;
::

::gathalast
Uyyojetvāna sambuddho cārikaṃ carathā’ti te.
::

::hangnum
326\.
::

::gatha1
Gantvo’ruvelaṃ jaṭilānama’nto-
::

::gatha2
Jaṭā ca chetvāna jaṭā bahiddhā;
::

::gatha3
Pāpetva aggañjasamu’ttamo te,
::

::gathalast
Purakkhato indu’va tārakābhi.
::

::hangnum
327\.
::

::gatha1
Purakkhato tehi anāsavehi,
::

::gatha2
Chabbaṇṇaraṃsābharanuttamehi;
::

::gatha3
Disaṅganāyo atisobhayanto,
::

::gathalast
Pakkhīnamakkhīni’pi pīṇayanto.
::

::hangnum
328\. {pb:O:0.0032}
::

::gatha1
Dinnaṃ paṭiññaṃ samanussaranto,
::

::gatha2
Taṃ bimbisārassa mahāyasassa;
::

::gatha3
Mocetukāmo vararājavaṃsaṃ,
::

::gathalast
Dhajūpamānassa guṇālayassa.
::

::hangnum
329\.
::

::gatha1
Sikhaṇḍimaṇḍalāraddhanaccaṃ laṭṭhivanavhayaṃ;
::

::gathalast
Uyyānama’gamā nekatarusaṇḍābhimaṇḍitaṃ.
::

::hangnum
330\.
::

::gatha1
Bimbisāranarindo so’gatabhāvaṃ mahesino;
::

::gathalast
Suṇitvā pītipāmojjabhūsanena vibhūsito.
::

::hangnum
331\.
::

::gatha1
Tamu’yyānu’pagantvāna mahāmaccapurakkhato;
::

::gathalast
Satthupādāravindehi sobhayanto siroruhe.
::

::hangnum
332\.
::

::gatha1
Nisinno bimbisāraṃ taṃ saddhammaamatambunā;
::

::gathalast
Devindagīyamānaggavaṇṇo vaṇṇābhirājito.
::

::hangnum
333\.
::

::gatha1
Devadānavabhogindapūjito so mahāyaso;
::

::gathalast
Rammaṃ rājagahaṃ gantvā devindapurasannibhaṃ.
::

::hangnum
334\.
::

::gatha1
Narindagehaṃ ānīto narindena sarāsabho;
::

::gathalast
Bhojanassā’vasānamhi cālayanto mahāmahiṃ.
::

::hangnum
335\.
::

::gatha1
Patigaṇhiya samphullatarurājavirājitaṃ;
::

::gathalast
Rammaṃ veluvanārāmaṃ vilocana rasāyanaṃ.
::

::hangnum
336\.
::

::gatha1
Sitapulinasamūhacchannabhālaṅkatasmiṃ,
::

::gatha2
Surabhikusumagandhākiṇṇamandānilasmiṃ;
::

::gatha3
Vividhakamalamālālaṅkatambāsayasmiṃ,
::

::gathalast
Vipulavimalatasmiṃ valliyāmaṇḍapasmiṃ.
::

::hangnum
337\.
::

::gatha1
Suranaramahanīyo cārupādāravindo,
::

::gatha2
Vimalakamalanetto kundadantābhirāmo;
::

::gatha3
Guṇaratanasamuddo nāthanātho munindo,
::

::gathalast
Kaṇakakiraṇasobho somasommānano so.
::

::hangnum
338\. {pb:O:0.0033}
::

::gatha1
Vimalapavarasīlakkhandhavārañca katvā,
::

::gatha2
Ruciravarasamādhīkuntamu‘‘ssāpayitvā;
::

::gatha3
Tikhiṇatarasubhaggaṃ buddhañāṇorukaṇḍaṃ,
::

::gathalast
Viharati bhamayanto kāmama’ggā vihārā.
::

::hangnum
339\.
::

::gatha1
Tadā suddhodano rājā‘‘putto sambodhimuttamaṃ;
::

::gathalast
Patvā pavattasaddhammacakko lokahitāya me.
::

::hangnum
340\.
::

::gatha1
Rājagahaṃ’ca nissāya ramme veluvane’dhunā;
::

::gathalast
Vasatī‘‘ti suṇitvāna buddhabhūtaṃ sakatrajaṃ.
::

::hangnum
341\.
::

::gatha1
Daṭṭhukāmo navakkhattuṃ navāmacce mahesino;
::

::gathalast
Navayodhasahassehi saddhiṃ pesesi santikaṃ.
::

::hangnum
342\.
::

::gatha1
Gantvā te dhammarājassa sutvā’nopamadesanaṃ;
::

::gathalast
Uttamatthaṃ labhitvāna sāsanampi napesayuṃ.
::

::hangnum
343\.
::

::gatha1
Tesve’kampi apassanto kāludāyiṃ subhāratiṃ;
::

::gathalast
Āmantetvā mahāmaccaṃ pabbajjābhirataṃ sadā.
::

::hangnum
344\.
::

::gatha1
‘‘Sugattaratanaṃ netvā mama nettarasāyanaṃ;
::

::gathalast
Yena kenacu’pāyena karohī’’ti tama’bravī.
::

::hangnum
345\.
::

::gatha1
Atha yodhasahassena tampi pesesi so’pi ca;
::

::gathalast
Gantvā sapariso satthu sutvā sundaradesanaṃ.
::

::hangnum
346\.
::

::gatha1
Arahattañjasaṃ patvā pabbajitvā narāsabhaṃ;
::

::gathalast
Namassanto sa sambuddhaṃ paggayha sirasañjaliṃ.
::

::hangnum
347\.
::

::gatha1
‘‘Vasantakālajjanītātirattavaṇṇābhirāmaṅkurapallavāni;
::

::gathalast
Sunīlavaṇṇujjalapattayuttā sākhāsahassāni manoramāni.
::

::hangnum
348\.
::

::gatha1
Visiṭṭhagandhākulaphāliphullanānāvicittāni mahīruhāni;
::

::gathalast
Sucittanānāmigapakkhisaṅghasaṅgīyamānuttamakānanāni.
::

::hangnum
349\. {pb:O:0.0034}
::

::gatha1
Sunīlasātodakapūritāni sunādikādambakadambakāni;
::

::gathalast
Sugandhendīvarakallahārā ravindarattambujabhūsitāni.
::

::hangnum
350\.
::

::gatha1
Tīrantare jātadumesu pupphakiñjakkharājīhi virājitāni;
::

::gathalast
Muttātisetāmalasekatāni rammāni nekāni jalāsayāni.
::

::hangnum
351\.
::

::gatha1
Manuññaveḷuriyakañcukānivaguṇṭhitāni’ca susaddalehi;
::

::gathalast
Sunīlabhūtāni mahītalāni nabhāni mandānila saṅkulāni.
::

::hangnum
352\.
::

::gatha1
Anantabhogehi janehi phītaṃ,
::

::gatha2
Surājadhāniṃ kapiḷābhidhāniṃ;
::

::gatha3
Gantuṃ bhadante samayo’’tiādiṃ,
::

::gathalast
Saṃvaṇṇi vaṇṇaṃ gamanañjasassa.
::

::hangnum
353\.
::

::gatha1
Suvaṇṇanaṃ taṃ sugato suṇitvā,
::

::gatha2
‘‘Vaṇṇesi vaṇṇaṃ gamanassu’dāyi;
::

::gatha3
Kinnū‘‘ti bhāsittha tato udāyi,
::

::gathalast
Kathesi’daṃ tassa sivaṅkarassa.
::

::hangnum
354\.
::

::gatha1
‘‘Bhante pitā dassanami’cchate te,
::

::gatha2
Suddhodano rājavaro yasassī;
::

::gatha3
Tathāgato lokahitekanātho,
::

::gathalast
Karotu saññātakasaṅgahanti.’’
::

::hangnum
355\.
::

::gatha1
Suṇitvā madhuraṃ tassa giraṃ lokahite rato;
::

::gathalast
‘‘Sādhu’dāyi karissāmi ñātakānanti saṅgahaṃ.’’
::

::hangnum
356\.
::

::gatha1
Jaṅgamo hemamerū’va rattakambalalaṅkato;
::

::gathalast
Vimalo puṇṇacando’va tārakāparivārito.
::

::hangnum
357\.
::

::gatha1
Saddhiṃ vīsasahassehi santacittehi tādihi;
::

::gathalast
Gacchanto sirisampanno añjase saṭṭhiyojane.
::

::hangnum
358\. {pb:O:0.0035}
::

::gatha1
Dine dine vasitvāna yojane yojane jino;
::

::gathalast
Dvīhi māsehi sampatto buddho jātapuraṃ varaṃ.
::

::hangnum
359\.
::

::gatha1
Buddhaṃ visuddhakamalānanasobhamānaṃ,
::

::gatha2
Bālaṃsumālisatabhānusamānabhānuṃ;
::

::gatha3
Cakkaṅkitorucaraṇaṃ caraṇādhivāsaṃ,
::

::gathalast
Lokattayekasaraṇaṃ araṇaggakāyaṃ.
::

::hangnum
360\.
::

::gatha1
Sampuṇṇahemaghaṭatoraṇadhūmagandha,
::

::gatha2
Mālehi veṇupaṇavādihi dundubhīhi;
::

::gatha3
Cittehi chattadhajacāmaravījanīhi,
::

::gathalast
Suddhodanādivanipā abhipūjayiṃsū.
::

::hangnum
361\.
::

::gatha1
Susajjitaṃ puraṃ patvā munindo taṃ manoramaṃ;
::

::gathalast
Sugandhipupphakiñjakkhālaṅkatorutalākulaṃ.
::

::hangnum
362\.
::

::gatha1
Suphullajalajākiṇṇa acchodakajalālayaṃ;
::

::gathalast
Mayūramaṇḍalāraddha raṅgehi ca virājitaṃ.
::

::hangnum
363\.
::

::gatha1
Cārucaṅkamapāsāda latāmaṇḍapamaṇḍitaṃ;
::

::gathalast
Pāvekkhi pavaro rammaṃ nigrodhārāmamuttamaṃ.
::

::hangnum
364\.
::

::gatha1
‘‘Amhākame’sasiddhattho putto natto’ti’’ādinā;
::

::gathalast
Cintayitvāna sañjātamānasatthaddhasākiyā.
::

::hangnum
365\.
::

::gatha1
Dahare dahare rāja kumāre idama’bravuṃ;
::

::gathalast
‘‘Tumhe vandatha siddhatthaṃ navandāma mayanti taṃ.’’
::

::hangnum
366\.
::

::gatha1
Idaṃ vatvā nisīdiṃsu katvā te purato tato;
::

::gathalast
Adantadamako danto tilokekavilocano.
::

::hangnum
367\.
::

::gatha1
Tesaṃ ajjhāsayaṃ ñatvā ‘‘na maṃ vandanti ñātayo;
::

::gathalast
Handa vandāpayissāmi’dāni nesanti’’ tāvade.
::

::hangnum
368\.
::

::gatha1
Abhiññā pādakajjhānaṃ samāpajjitvā jhānato;
::

::gathalast
Vuṭṭhāya hemahaṃso’va hemavaṇṇo pabhaṅkaro.
::

::hangnum
369\. {pb:O:0.0036}
::

::gatha1
Abbhuggantvā nabhaṃ sabbasattanettarasāyanaṃ;
::

::gathalast
Gaṇḍambarukkhamūlasmiṃ pāṭihāriyasannibhaṃ.
::

::hangnum
370\.
::

::gatha1
Asādhāraṇama’ññesaṃ pāṭihāriyamu’ttamaṃ;
::

::gathalast
Ramanīyatare tasmiṃ akāsi munipuṅgavo.
::

::hangnum
371\.
::

::gatha1
Disvā tama’bbhutaṃ rājā suddhodanonarāsabho;
::

::gathalast
Sañjātapītipāmojjo sakyavaṃsekanāyako.
::

::hangnum
372\.
::

::gatha1
Satthupādāravindehi sake cārusiroruhe;
::

::gathalast
Bhūsite’kāsi te sabbe sākiya’ akaruṃ tathā.
::

::hangnum
373\.
::

::gatha1
Dhīro pokkharavassassa avasāne manoramaṃ;
::

::gathalast
Dhammavassaṃ pavassetvā sattacittāvanuggataṃ.
::

::hangnum
374\.
::

::gatha1
Mahāmoharajaṃ hantvā sasaṅgho dutiye dine;
::

::gathalast
Pavekkhi sapadānena piṇḍāya puramu’ttamaṃ.
::

::hangnum
375\.
::

::gatha1
Tassa pādāravindāni’ravindāni anekadhā;
::

::gathalast
Uggantvā patigaṇhiṃsu akkantakkantaṭhānato.
::

::hangnum
376\.
::

::gatha1
Dehajotikadambehi gopuraṭṭālamandirā;
::

::gathalast
Piñjarattaṃ gatā tasmiṃ pākārappabhūti tadā.
::

::hangnum
377\.
::

::gatha1
Carantaṃ pavisitvāna piṇḍāya puravīthiyaṃ;
::

::gathalast
Lokālokakaraṃ vīraṃ santaṃ dantaṃ pabhaṅkaraṃ.
::

::hangnum
378\.
::

::gatha1
Pasādajanake ramme pāsāde sā yasodharā;
::

::gathalast
Sīhapañjarato disvā ṭhitā pemaparāyaṇā.
::

::hangnum
379\.
::

::gatha1
Bhūsane maṇiraṃsīhi bhāsuraṃ rāhulaṃ varaṃ;
::

::gathalast
Āmantetvā padassetvā ‘‘tuyhame’so pitā’’ti taṃ.
::

::hangnum
380\.
::

::gatha1
Niketamu’pasaṅkamma suddhodanayasassino;
::

::gathalast
Vanditvā tama’nekāhi itthīhi parivāritā.
::

::hangnum
381\.
::

::gatha1
‘‘Deva devindalīlāya putto te’dha pure pure;
::

::gathalast
Caritvā carate’dāni piṇḍāyā’ti ghare ghare’’.
::

::hangnum
382\. {pb:O:0.0037}
::

::gatha1
Pavedesi pavedetvā’gamā mandirama’ttano;
::

::gathalast
Ānandajalasandoha pūrito’rucilocanā.
::

::hangnum
383\.
::

::gatha1
Tato sesanarindānaṃ indo indova laṅkato;
::

::gathalast
Kampamāno pagantvāna vegena jinasantikaṃ.
::

::hangnum
384\.
::

::gatha1
‘‘Sakyapuṅgava te ne’sa vaṃso mā cara mā cara;
::

::gathalast
Vaṃse putte’karājā’pi na piṇḍāya carī pure.’’
::

::hangnum
385\.
::

::gatha1
Iti vutte narindena munindo guṇasekharo;
::

::gathalast
‘‘Tuyhame’so mahārāja vaṃso mayhaṃ pana’nvayo.
::

::hangnum
386\.
::

::gatha1
Buddhavaṃso’’ti sambuddhavaṃsaṃ tassa pakāsayī;
::

::gathalast
Atho tasmiṃ ṭhitoyeva desento dhammamu’ttariṃ.
::

::hangnum
387\.
::

::gatha1
‘‘Uttiṭṭhe nappamajjeyya dhammami’’ccādimu’ttamaṃ;
::

::gathalast
Gāthaṃ manoramaṃ vatvā sotūnaṃ sivamā’vahaṃ.
::

::hangnum
388\.
::

::gatha1
Dassanaggarasaṃ datvā santappetvā tamu’ttamo;
::

::gathalast
Tenā’bhiyācito tassa niketaṃ samupāgato.
::

::hangnum
389\.
::

::gatha1
Saddhiṃ visasahassehi tādīhi dipaduttamaṃ;
::

::gathalast
Madhurodanapānena santappetvā mahīpati.
::

::hangnum
390\.
::

::gatha1
Cuḷāmaṇīmarīcīhi piñjarañjalikehi taṃ;
::

::gathalast
Rājuhi saha vanditvā nisīdi jinasantike.
::

::hangnum
391\.
::

::gatha1
Tā’pi nekasatā gantvā sundarā rājasundarī;
::

::gathalast
Narindena anuññātā nisidiṃsu tahiṃ tadā.
::

::hangnum
392\.
::

::gatha1
Desetvā madhuraṃ dhammaṃ tilokatilako jino;
::

::gathalast
Ahampa’jja na gaccheyyaṃ save bimbāya mandiraṃ.
::

::hangnum
393\.
::

::gatha1
Dayāya hadayaṃ tassā phāleyyā’ti dayālayo;
::

::gathalast
Sāvakaggayugaṃ gayha mandiraṃ pitarā gato.
::

::hangnum
394\.
::

::gatha1
Nisīdi pavisitvāna buddho buddhāsane tahiṃ;
::

::gathalast
Chabbaṇṇaraṃsijālehi bhāsuranto’va bhānumā.
::

::hangnum
395\. {pb:O:0.0038}
::

::gatha1
Manosilācuṇṇasamānadehamarīvijālehi virājamānā;
::

::gathalast
Pakampitā hemalatā’va bimbā bimbadharā satthu samīpa’māga.
::

::hangnum
396\.
::

::gatha1
Satthu pādesu samphassasītaluttamavārinā;
::

::gathalast
Nibbāpesi mahāsokapāvakaṃ hadayindhane.
::

::hangnum
397\.
::

::gatha1
Rājā satthu pavedesi bimbāyā’ti bahuṃ guṇaṃ;
::

::gathalast
Munindo’pi pakāsesi candakiṇṇarajātakaṃ.
::

::hangnum
398\.
::

::gatha1
Tadā nandakumārassa sampatte maṅgalattaye;
::

::gathalast
Vivāho abhiseko ca iti gehappavesanaṃ.
::

::hangnum
399\.
::

::gatha1
Maṅgalānaṃ pureyeva pabbājesi pabhaṅkaro;
::

::gathalast
Anicchantaṃ’va netvā taṃ ārāmaṃ rammamuttamaṃ.
::

::hangnum
400\.
::

::gatha1
Attānama’nugacchantaṃ dāyajjatthaṃ sakatrajaṃ;
::

::gathalast
Kumāraṃ rāhulaṃ cā’pi kumārābharaṇujjalaṃ.
::

::hangnum
401\.
::

::gatha1
‘‘Sukhā’va chāyā te me’’ti uggirantaṃ giraṃ piyaṃ;
::

::gathalast
‘‘Dāyajjaṃ me dadāhī’ti dāyajjaṃ me dadāhi ca’’.
::

::hangnum
402\.
::

::gatha1
Ārāmameva netvāna pabbājesi niruttaraṃ;
::

::gathalast
Saddhammaratanaṃ datvā dāyajjaṃ tassa dhīmato.
::

::hangnum
403\.
::

::gatha1
Nikkhamma tamhā sugataṃsumāli tahiṃ jantusaroruhāni;
::

::gathalast
Saddhammaraṃsīhi vikāsayanto upāgato rājagahaṃ punā’pi.
::

::hangnum
404\.
::

::gatha1
Kusumākula sundaratarupavane padumuppala bhāsurasaranikare;
::

::gathalast
Puthucaṅkamamaṇḍitasitasikate subhasītavane viharati sugato.
::

::hangnum
405\.
::

::gatha1
Tadā sudattavhayaseṭṭhiseṭṭho,
::

::gatha2
Bahūhi bhaṇḍaṃ sakaṭehi gayha;
::

::gatha3
Sāvatthito rājagahe manuññe,
::

::gathalast
Sahāyaseṭṭhissa gharū’pagantvā.
::

::hangnum
406\. {pb:O:0.0039}
::

::gatha1
Tene’va vutto subhagena buddho,
::

::gatha2
Jāto’ti loke dipadānamindo;
::

::gatha3
Sañjātapītīhi udaggacitto,
::

::gathalast
Rattiṃ pabhātaṃ iti maññamāno.
::

::hangnum
407\.
::

::gatha1
Nikkhamma tamhā vigatandhakāre,
::

::gatha2
Devānubhāvena mahāpathamhi;
::

::gatha3
Gantvāna taṃ sītavanaṃ surammaṃ,
::

::gathalast
Sampuṇṇa candaṃ’va virājamānaṃ.
::

::hangnum
408\.
::

::gatha1
Taṃ dīparukkhaṃ viya pajjalantaṃ,
::

::gatha2
Vilocanānandakaraṃ mahesiṃ;
::

::gatha3
Disvāna tassu’ttamapādarāgaṃ,
::

::gathalast
Paṭiggahetvā sirasā sudhīmā.
::

::hangnum
409\.
::

::gatha1
Gambhīraṃ nipuṇaṃ dhammaṃ suṇitvā vimalaṃ varaṃ;
::

::gathalast
Sotāpattiphala’mpatvā sahassanaya maṇḍitaṃ.
::

::hangnum
410\.
::

::gatha1
Nimantetvāna sambuddhaṃ sasaṅghaṃ lokanāyakaṃ;
::

::gathalast
Vaṇṇagandharasūpetaṃ datvā dānaṃ sukhāvahaṃ.
::

::hangnum
411\.
::

::gatha1
Satthu āgamanatthāya sāvatthinagaraṃ varaṃ;
::

::gathalast
Paṭiññaṃ so gahetvāna gacchanto antarāpathe.
::

::hangnum
412\.
::

::gatha1
Yojane yojane vāru cittakammasamujjale;
::

::gathalast
Vihāre pavare datvā kārāpetvā bahuṃ dhanaṃ.
::

::hangnum
413\.
::

::gatha1
Sāvatthiṃ puna’rāgantvā pāsādasatamaṇḍitaṃ;
::

::gathalast
Toraṇaṅghikapākāragopurādivirājitaṃ.
::

::hangnum
414\.
::

::gatha1
Puraṃ apahasantaṃ’va devindassā’pi sabbadā;
::

::gathalast
Sabbasampattisampannaṃ naccagītādisobhitaṃ.
::

::hangnum
415\.
::

::gatha1
Kasmiṃ so vihareyyā’ti bhagavā lokanāyako;
::

::gathalast
Samantānuvilokento vihārārahabhūmikaṃ.
::

::hangnum
416\. {pb:O:0.0040}
::

::gatha1
Jetarājakumārassa uyyānaṃ nandanopamaṃ;
::

::gathalast
Chāyūdakādisampannaṃ bhūmibhāgaṃ udikkhiya.
::

::hangnum
417\.
::

::gatha1
Hiraññakoṭisanthāravasene’va mahāyaso;
::

::gathalast
Kiṇitvā pavare tamhi narāmaramanohare.
::

::hangnum
418\.
::

::gatha1
Niccaṃ kiṅkiṇijālanādaruciraṃ siṅgīva siṅgākulaṃ,
::

::gatha2
Rammaṃnekamaṇīhi channachadanaṃ āmuttamuttāvaliṃ;
::

::gatha3
Nānārāgavitāna bhāsurataraṃ pupphādinā’laṅkata,
::

::gathalast
Citraṃ gandhakuṭiṃ varaṃ suvipulaṃ kāresi bhūsekharaṃ.
::

::hangnum
419\.
::

::gatha1
Jinatrajānampi visālamālayaṃ,
::

::gatha2
Vitānanānāsayanāsanujjalaṃ;
::

::gatha3
Sumaṇḍitaṃ maṇḍapavaṅkamādinā,
::

::gathalast
Vilumpamānaṃ manalocanaṃ sadā.
::

::hangnum
420\.
::

::gatha1
Athāpi saṇhāmalasetavālukaṃ,
::

::gatha2
Savedikācāruvisālamālakaṃ;
::

::gatha3
Jalāsayaṃ sāta’tisītalodakaṃ,
::

::gathalast
Sugandhisogandhikapaṅkajākulaṃ.
::

::hangnum
421\.
::

::gatha1
Suphullasālāsanasoganāga,
::

::gatha2
Punnāgapūgādivirājamānaṃ;
::

::gatha3
Manoramaṃ jetavanābhidhānaṃ,
::

::gathalast
Kārāpayī seṭṭhi vihāraseṭṭhaṃ.
::

::hangnum
422\.
::

::gatha1
Visālakelāsadharādharuttamā-
::

::gatha2
Bhirāmapākāraphanindagopito;
::

::gatha3
Janassa sabbābhimanatthasādhako,
::

::gathalast
Vihāracintāmaṇi so virājite.
::

::hangnum
423\.
::

::gatha1
Tato āgamanatthāya munindaṃ nāthapiṇḍiko;
::

::gathalast
Dūtaṃ pāhesi so satthā sutvā dūtassa sāsanaṃ.
::

::hangnum
424\.
::

::gatha1
Mahatā bhikkhusaṅghena tadā tamhā purakkhato;
::

::gathalast
Nikkhamitvā’nupubbena patto sāvatthimuttamaṃ.
::

::hangnum
425\. {pb:O:0.0041}
::

::gatha1
Samujjalāni nekāni dhajānādāya sundarā;
::

::gathalast
Kumārā purato satthu nikkhamiṃsu surā yathā.
::

::hangnum
426\.
::

::gatha1
Nikkhamiṃsu tato tesaṃ pacchato taruṇaṅganā;
::

::gathalast
Cārupuṇṇaghaṭādāya devakaññā yathā tathā.
::

::hangnum
427\.
::

::gatha1
Puṇṇapātiṃ gahetvāna seṭṭhino bhariyā tathā;
::

::gathalast
Saddhiṃ nekasatitthihi nekālaṅkāralaṅkatā.
::

::hangnum
428\.
::

::gatha1
Mahāseṭṭhi mahāseṭṭhisatehi saha nāyakaṃ;
::

::gathalast
Abbhuggañchi mahāvīraṃ pūjito tehi nekadhā.
::

::hangnum
429\.
::

::gatha1
Chabbaṇṇaraṃsīhi manoramehi,
::

::gatha2
Puraṃ varaṃ piñjaravaṇṇabhāvaṃ;
::

::gatha3
Nento munindo sugato sugatto,
::

::gathalast
Upāvisī jetavanaṃ vihāraṃ.
::

::hangnum
430\.
::

::gatha1
Cātuddisassa saṅghassa sambuddhapamukhassa’haṃ;
::

::gathalast
Imaṃ dammi vihāranti satthu cārukarambuje.
::

::hangnum
431\.
::

::gatha1
Sugandhavāsitaṃ vāriṃ hemabhiṅkārato varaṃ;
::

::gathalast
Ākiritvā adā rammaṃ vihāraṃ cārudassanaṃ.
::

::hangnum
432\.
::

::gatha1
Surammaṃ vihāraṃ paṭiggayaha seṭṭhaṃ,
::

::gatha2
Anagghe vicittāsanasmiṃ nisinno;
::

::gatha3
Janindānamindo tilokekanetto,
::

::gathalast
Tilokappasādāvahaṃ taṃ manuññaṃ.
::

::hangnum
433\.
::

::gatha1
Udārānisaṃsaṃ vihārappadāne,
::

::gatha2
Anāthappadānena nāthassa tassa;
::

::gatha3
Sudattābhidhānassa seṭṭhissa satthā,
::

::gathalast
Yasassī hitesī mahesī adesī.
::

::hangnum
434\.
::

::gatha1
Udārānisaṃsaṃ vihārappadāne,
::

::gatha2
Kathetuṃ samattho vinā bhūripaññaṃ;
::

::gatha3
Tilokekanāthaṃ naro kosi yutto,
::

::gathalast
Mukhānaṃ sahassehi nekehi cā’pi.
::

::hangnum
435\. {pb:O:0.0042}
::

::gatha1
Iti vipulayaso so tassa dhammaṃ kathetvā,
::

::gatha2
Api sakalajanānaṃ mānase tosayanto;
::

::gatha3
Paramamadhuranādaṃ dhammabheriṃ mahantaṃ,
::

::gathalast
Viharati paharanto tattha tatthūpagantvā.
::

::hangnum
436\.
::

::gatha1
Evaṃ tilokahitadena mahādayena,
::

::gatha2
Lokuttamena paribhuttapadesapantiṃ;
::

::gatha3
Niccaṃsurāsuramahoragarakkhasādi,
::

::gathalast
Sampūjitaṃ ahami’dāni nidassasissaṃ.
::

::hangnum
437\.
::

::gatha1
Saddhammaraṃsinikarehi jinaṃsumāli,
::

::gatha2
Veneyyapaṅkajavanāni vikāsayanto;
::

::gatha3
Vāsaṃ akāsi pavaro paṭhamamhi vasse,
::

::gathalast
Bārāṇasimhi nagare migakānanamhi.
::

::hangnum
438\.
::

::gatha1
Nānāppakāraratanāpaṇapantivīthi,
::

::gatha2
Ramme pure pavararājagahābhidhāne;
::

::gatha3
Vāsaṃ akāsi dutiye tatiye catutthe,
::

::gathalast
Vassepi kantataraveluvaneva nātho.
::

::hangnum
439\.
::

::gatha1
Bhūpālamoḷimaṇiraṃsivirājamānaṃ,
::

::gatha2
Vesālināmaviditaṃ nagaraṃ surammaṃ;
::

::gatha3
Nissāya sakyamunikesari pañcamamhī,
::

::gathalast
Vassamhi vāsamakarittha mahāvanasmiṃ.
::

::hangnum
440\.
::

::gatha1
Phullātinīlavimaluppalacārunetto,
::

::gatha2
Siṃgīsamānatanujotihi jotamāno;
::

::gatha3
Buddho anantaguṇasannidhi chaṭṭhavasse,
::

::gathalast
Vāsaṃ akā vipulamaṅkula pabbatasmiṃ.
::

::hangnum
441\.
::

::gatha1
Gambhīraduddasataraṃ madhuraṃ marūnaṃ,
::

::gatha2
Desetva dhammamatulo sirisannivāso;
::

::gatha3
Devindasītalavisālasilāsanasmiṃ,
::

::gathalast
Vassamhi vāsama’karī muni sattamamhi.
::

::hangnum
442\. {pb:O:0.0043}
::

::gatha1
Phullāravindacaraṇo caraṇādhivāso,
::

::gatha2
So suṃsumāragirināmadharādharamhi;
::

::gatha3
Vāsaṃ akā paramamāraji aṭṭhamasmiṃ,
::

::gathalast
Vassamhi kantarabhesakalāvanamhi.
::

::hangnum
443\.
::

::gatha1
Nānāmatātibahutitthiyasappadappaṃ,
::

::gatha2
Hantvā tilokatilako navamamhi vasse;
::

::gatha3
Vāsaṃ akāsi rucire atidassanīye,
::

::gathalast
Kosambisimbalivane jinapakkhirājā.
::

::hangnum
444\.
::

::gatha1
Tesaṃ mahantakalahaṃ samituṃ yatīnaṃ,
::

::gatha2
Nissāya vāraṇavaraṃ dasamamhi vasse;
::

::gatha3
Pupphābhikiṇṇavipulāmalakānanasmiṃ,
::

::gathalast
Vāsaṃ akā munivaro varapāraleyyo.
::

::hangnum
445\.
::

::gatha1
Dhammāmatena janataṃ ajarāmarattaṃ,
::

::gatha2
Nento vilocanamanoharasuddhadanto;
::

::gatha3
Nālābhidhānadijagāmavare munindo,
::

::gathalast
Vāsaṃ akā amitabuddhi dasekavasse.
::

::hangnum
446\.
::

::gatha1
Verañja cārudijagāmasamīpabhūte,
::

::gatha2
Ārāmake surabhipupphaphalābhirāme;
::

::gatha3
Sabbaññu sakyamuni bārasamamhi vasse,
::

::gathalast
Vāsaṃ akāsi pucimandadumindamūle.
::

::hangnum
447\.
::

::gatha1
Phullāravindavadano racicārusobho,
::

::gatha2
Lokassa atthacariyāya dayādhivāso;
::

::gatha3
Vāsaṃ akā ruciracāliyapabbatasmiṃ,
::

::gathalast
Vīro tilokagaru terasamamhi vasse.
::

::hangnum
448\.
::

::gatha1
Bandhūkapupphasamapādakarābhirāmo,
::

::gatha2
Dhammissaro pavarajetavane suramme;
::

::gatha3
Dhīro mahiddhi muni cuddasamamhi vasse,
::

::gathalast
Vāsaṃ akā sakalasattahitesu yutto.
::

::hangnum
449\. {pb:O:0.0044}
::

::gatha1
Veneyyabandhuvanarāgagaje vihantvā,
::

::gatha2
Vassamhi pañcadasame munisīharājā;
::

::gatha3
Vāsaṃ akā kapilavatthudharādharoru,
::

::gathalast
Nigrodharāmaramaṇīyamaṇigguhāyaṃ.
::

::hangnum
450\.
::

::gatha1
Yakkhampi kakkhalataraṃ suvinītabhāvaṃ,
::

::gatha2
Netvā pure varatamālavakābhidhāne;
::

::gatha3
Vasmamhi vāsamakarī dasachaṭṭhamamhi,
::

::gathalast
Nento janaṃ bahutarampi ca santimaggaṃ.
::

::hangnum
451\.
::

::gatha1
Pākāragopuraniketanatoraṇādi,
::

::gatha2
Nettābhirāmavararājagahe mahesi;
::

::gatha3
Vāsaṃ akānadhivaro dasasattamamhi,
::

::gathalast
Vassamhi patthayaso bhuvanattayasmiṃ.
::

::hangnum
452\.
::

::gatha1
Dhammosadhena madhurena sukhāvahena,
::

::gatha2
Lokassa ghoratararāgarajaṃ vihantvā;
::

::gatha3
Vassamhi vāsamakarī dasaaṭṭhamasmiṃ,
::

::gathalast
Aṅgīraso pavaracāliyapabbatasmiṃ.
::

::hangnum
453\.
::

::gatha1
Venayyabandhujanamoharipuṃ uḷāraṃ,
::

::gatha2
Hantvāna dhammaasinā varadhammarājā;
::

::gatha3
Ekūnavīsatimake puna tattha vasse,
::

::gathalast
Vāsaṃ akā madhurabhārati lokanātho.
::

::hangnum
454\.
::

::gatha1
Suddhāsayo pavararājagahe vicitte,
::

::gatha2
Vāsaṃ akāsi samavīsatimamhi vasse;
::

::gatha3
Lokassa atthacaraṇe subhakapparukkho,
::

::gathalast
Cintāmaṇippavarabhaddaghaṭo munindo.
::

::hangnum
455\.
::

::gatha1
Evaṃ tilokamahito anibaddhavāsaṃ,
::

::gatha2
Katvā carampaṭhamabodhiyudārapañño;
::

::gatha3
Chabbaṇṇaraṃsisamupetavicittadeho,
::

::gathalast
Lokekabandhu bhagavā avasesakāle.
::

::hangnum
456\. {pb:O:0.0045}
::

::gatha1
Sāvatthiyaṃ pavarajetavane ca ramme,
::

::gatha2
Dibbālaye ca samalaṅkatapubbarāme;
::

::gatha3
Vāsaṃ akāsi muni vīsatipañcavasse,
::

::gathalast
Lokābhivuddhinirato sukhasannivāso.
::

::hangnum
457\.
::

::gatha1
Iti amitadayo yo pañcatāḷīsavasse,
::

::gatha2
Manujamanavanasmiṃ jātarāgaggirāsiṃ;
::

::gatha3
Paramamadhuradhammambuhi nibbāpayanto,
::

::gathalast
Avasi samunimegho lokasantiṃ karotu!
::

::hangnum
458\.
::

::gatha1
Paññāvaraṅganā mayhaṃ sañjātā manamandire;
::

::gathalast
Tosayantī sabbajanaṃ vuddhiṃ gacchatu sabbadā.
::

::hangnum
459\.
::

::gatha1
Citaṃ yaṃ racayantena jinassa caritaṃ mayā;
::

::gathalast
Puññaṃ tassānubhāvena sampatto tusitālayaṃ.
::

::hangnum
460\.
::

::gatha1
Metteyyalokanāthassa suṇanto dhammadesanaṃ;
::

::gathalast
Tena saddhiṃ ciraṃ kālaṃ vindanto mahatiṃ siriṃ.
::

::hangnum
461\.
::

::gatha1
Buddhe jāte mahāsattoramme ketumanīpure;
::

::gathalast
Rājavaṃse janītvāna tihetupaṭisandhiko.
::

::hangnum
462\.
::

::gatha1
Civaraṃ piṇḍapātañca anagghaṃ vipulaṃ varaṃ;
::

::gathalast
Senāsanañca bhesajjaṃ datvā tassa mahesino.
::

::hangnum
463\.
::

::gatha1
Sāsane pabbajitvāna jotento tamanuttaraṃ;
::

::gathalast
Iddhimā satimā sammā dhārento piṭakattayaṃ.
::

::hangnum
464\.
::

::gatha1
Vyākato tena buddho yaṃ hessatīti anāgate;
::

::gathalast
Uppannuppannabuddhānaṃ dānaṃ datvā sukhāvahaṃ.
::

::hangnum
465\.
::

::gatha1
Saṃsāre saṃsaranto hi kapparukkho ca pāṇinaṃ;
::

::gathalast
Icchiticchitamannādiṃ dadanto madhuraṃ caraṃ.
::

::hangnum
466\.
::

::gatha1
Maṃsalohitanettādiṃ dadaṃ cittasamāhito;
::

::gathalast
Sīlanekkhammapaññādiṃ pūrento sabbapāramiṃ.
::

::hangnum
467\. {pb:O:0.0046}
::

::gatha1
Pāramisikharaṃ patvā buddho hutvā anuttaro;
::

::gathalast
Desetvā madhuraṃ dhammaṃ jantūnaṃ sivamāvahaṃ.
::

::hangnum
468\.
::

::gatha1
Sabbaṃ sadevakaṃ lokaṃ brahāsaṃsārabandhanā;
::

::gathalast
Mocayitvā varaṃ khemaṃ pāpuṇyeṃ sivaṃ puraṃ.
::

::hangnum
469\.
::

::gatha1
Laṅkālaṅkāra bhūtena bhūpālanvayaketunā;
::

::gathalast
Vijayabāhunā raññā sakanāmena kārite.
::

::hangnum
470\.
::

::gatha1
Satoyāsayapākāra gopurādivirājite;
::

::gathalast
Pariveṇavare ramme vasatā santavuttinā.
::

::hangnum
471\.
::

::gatha1
Medhaṅkarābhidhānena dayāvāsena dhīmatā;
::

::gathalast
Therena racitaṃ etaṃ sabbha saṃsevitaṃ sadā.
::

::hangnum
472\.
::

::gatha1
Bhave bhave’dha gāthānaṃ tesattati catussataṃ;
::

::gathalast
Ganthato pañcapaññāsā-dhikaṃ pañcasataṃ iti.
::
