::centre
Namo tassa bhagavato arahato sammāsambuddhassa
::

## Kaccāyanabyākaraṇaṃ

#### 1. Sandhi

{para:1} 1\, 1. Attho {pb:M:0.0001} akkharasaññāto.

{para:2} 2\, 2. Akkharāpādayo ekacattālisaṃ.

{para:3} 3\, 3 Tatthodantā sarā aṭṭha.

{para:4} 4\, 4. Lahumattā tayo rassā.

{para:5} 5\, 5. Aññe dīghā.

{para:6} 6\, 8. Sesā byañjanā.

{para:7} 7\, 9. Vaggā pañcapañcaso mantā.

{para:8} 8\, 10. Aṃiti niggahitaṃ.

{para:9} 9\, 11. Parasamaññā payoge.

{para:10} 10\, 12. Pubbamadhoṭhitamassaraṃ sarena viyojaye.

{para:11} 11\, 14. Naye paraṃ yutte.

::centre
Iti sandhikappe paṭhamo kaṇḍo.
::

{para:12} 12\, 13. Sarā {pb:M:0.0002} sare lopaṃ.

{para:13} 13\, 15. Vā paro asarūpo.

{para:14} 14\, 16. Kvacāsavaṇṇaṃ lutte.

{para:15} 15\, 17. Dīghaṃ.

{para:16} 16\, 18. Pubbo ca.

{para:17} 17\, 19. Yamedantassādeso.

{para:18} 18\, 20. Vamodudantānaṃ.

{para:19} 19\. 22. Sabbo caṃ ti.

{para:20} 20\, 27. Do dhassa ca.

{para:21} 21\, 22. Ivaṇṇo yaṃ navā.

{para:22} 22\, 28. Evādissa ri pubbo ca rasso.

::centre
Iti sandhikappe dutiyo kaṇḍo.
::

{para:23} 23\, 36. Sarā pakati byañjane.

{para:24} 24\, 35. Sare kvaci.

{para:25} 25\, 37. Dīghaṃ.

{para:26} 26\, 38. Rassaṃ.

{para:27} 27\, 39. Lopañca tatrākāro.

{para:28} 28\, 40. Para dvebhāvo ṭhāne.

{para:29} 29\, 42. Vagge ghosāghosānaṃ tatiyapaṭhamā.

::centre
Iti sandhikappe tatiyo kaṇḍo.
::

{para:30} 30\, 58. Aṃ {pb:M:0.0003} byañjane niggahitaṃ.

{para:31} 31\. 49. Vaggantaṃ vā vagge.

{para:32} 32\, 50. Ehe ñaṃ.

{para:33} 33\. 51. Sa ye ca.

{para:34} 34\, 52. Madā sare.

{para:35} 35\, 34. Ya va ma da na ta ra lā cāgamā.

{para:36} 36\, 47. Kvaci o byañjane.

{para:37} 37\, 57. Niggahitañca.

{para:38} 38\, 53. Kvaci lopaṃ.

{para:39} 39\, 54. Byañjane ca.

{para:40} 40\, 55. Paro vā saro.

{para:41} 41\, 56. Byañjano ca visaññogo.

::centre
Iti sandhikappe catuttho kaṇḍo.
::

{para:42} 42\, 32. Gosare puthassāgamo kvaci.

{para:43} 43\, 33. Pāssa canto rasso.

{para:44} 44\, 24 Abbho abhi.

{para:45} 45\, 25. Ajjho adhi.

{para:46} 46\, 26. Te na vā ivaṇṇe.

{para:47} 47\, 23. Atissa cantassa.

{para:48} 48\, 43. Kvaci {pb:M:0.0004} paṭi patissa.

{para:49} 49\, 44. Puthassu byañjane.

{para:50} 50\, 45. O avassa.

{para:51} 51\, 59. Anupadiṭṭhānaṃ vuttayogato.

::centre
Iti sandhikappe pañcamo kaṇḍo.
::

::centre
Sandhisuttaṃ niṭṭhitaṃ.
::

#### 2. Nāma

{para:52} 52\, 60. Jinavacanayuttaṃ hi.

{para:53} 53\, 61. Liṅgañca nippajjate.

{para:54} 54\, 62. Tato ca vibhattiyo.

{para:55} 55\, 63. Si yo aṃ yo nā hi sa naṃ smā hi sanaṃ smiṃ su.

{para:56} 56\, 64. Tadanuparodhena.

{para:57} 57\, 71. Ālapane si gasañño.

{para:58} 58\, 29. Ivaṇṇuvaṇṇā jhalā.

{para:59} 59\, 182. Te itthidhyā po.

{para:60} 60\, 177. Ā gho.

{para:61} 61\, 86. Sāgamo se.

{para:62} 62\, 206. Saṃsāsvekavacanesu ca.

{para:63} 63\, 217. Etimāsami{pb:M:0.0005}.

{para:64} 64\, 216. Tassā vā.

{para:65} 65\, 215. Tato sassa ssāya.

{para:66} 66\, 205. Gho rassaṃ.

{para:67} 67\, 229. No ca dvādito naṃmhi.

{para:68} 68\, 184. Amā pato smiṃsmānaṃ vā.

{para:69} 69\, 186. Ādito o ca.

{para:70} 70\, 30. Jhalānamiyuvā sare vā.

{para:71} 71\, 489. Yavakārā ca.

{para:72} 72\, 185. Pasaññassa ca.

{para:73} 73\, 174. Gāva se.

{para:74} 74\, 169. Yosu ca.

{para:75} 75\, 170. Avaṃmhi ca.

{para:76} 76\, 171. Āvassu vā.

{para:77} 77\, 175, Tato namaṃ patimhālutte ca samāse.

{para:78} 78\, 31. O sare ca.

{para:79} 79\, 46. Tabbiparītūpapade byañjane ca.

{para:80} 80\, 173. Goṇa naṃmhi vā.

{para:81} 81\, 172. Suhināsu ca.

{para:82} 82\, 149. Aṃmo {pb:M:0.0006} niggahitaṃ jhalapehi.

{para:83} 83\, 67. Saralopo mādesapaccayādimhi saralope tu pakati.

{para:84} 84\, 144. Agho rassamekavacanayosvapi ca.

{para:85} 85\, 150. Na sismimanapuṃsakāni.

{para:86} 86\, 227. Ubhādito naminnaṃ.

{para:87} 87\, 231. Iṇṇamiṇṇannaṃ tīhi saṅkhyāhi.

{para:88} 88\, 147. Yāsu katanikāralopesu dīghaṃ.

{para:89} 89\, 87. Sunaṃhisu ca.

{para:90} 90\, 252. Pañcādīnamattaṃ.

{para:91} 91\, 194. Patissinīmhi.

{para:92} 92\, 100. Ntussanto yosu ca.

{para:93} 93\, 106. Sabbassa vā aṃsesu.

{para:94} 94\, 105. Simhi vā.

{para:95} 95\, 145. Aggissini.

{para:96} 96\, 148. Yosvakatarasso jho.

{para:97} 97\, 156. Vevosu lo ca.

{para:98} 98\, 189. Mātulādīnamānattamīkāre.

{para:99} 99\, 81. Smāhismiṃnaṃ mhābhimhi vā.

{para:100} 100\, 214. Na timehi katākārehi.

{para:101} 101\, 80. Suhisvakāro {pb:M:0.0007} e.

{para:102} 102\, 202. Sabbanāmānaṃ naṃmhi ca.

{para:103} 103\, 79. Ato nena.

{para:104} 104\, 66. So.

{para:105} 105\, 0. So vā.

{para:106} 106\, 302. Dīghorehi.

{para:107} 107\, 69. Sabbayonīnamāe.

{para:108} 108\, 90. Smāsmiṃnaṃ vā.

{para:109} 109\, 295. Āya catutthekavacanassa tu.

{para:110} 110\, 201. Tayo neva ca sabbanāmehi.

{para:111} 111\, 179. Ghato nādīnaṃ.

{para:112} 112\, 173. Pato yā.

{para:113} 113\, 132. Sakhato gasse vā.

{para:114} 114\, 178. Ghate ca.

{para:115} 115\, 181. Na ammādito.

{para:116} 116\, 157. Akatarassā lato yvālapanassavevo.

{para:117} 117\, 124. Jhalato sassa no vā.

{para:118} 118\, 146. Ghapato ca yonaṃ lopo.

{para:119} 119\, 115. Lato vokāro ca.

::centre
Iti nāmakappe paṭhamo kaṇḍo.
::

{para:120} 120\, 243. Amhassa {pb:M:0.0008} mamaṃ savibhattissa se.

{para:121} 121\, 233. Mayaṃ yomhi paṭhame.

{para:122} 122\, 99. Ntussa nto.

{para:123} 123\, 103. Ntassa se vā.

{para:124} 124\, 98. Ā simhi.

{para:125} 125\, 198. Aṃ napuṃsake.

{para:126} 126\, 101. Avaṇṇā ca ge.

{para:127} 127\, 102. To titā sasmiṃnāsu.

{para:128} 128\, 104. Naṃmhi taṃ vā.

{para:129} 129\, 222. Imassidamaṃsisu napuṃsake.

{para:130} 130\, 225. Amussāduṃ.

{para:131} 131\, 0. Itthipumanapuṃsakasaṅkhyaṃ.

{para:132} 132\, 228. Yosu dvinnaṃ dve ca.

{para:133} 133\, 230. Ticatunnaṃ tisso catasso tayocattāro tīṇi cattāri.

{para:134} 134\, 251. Pañcādīnamakāro.

{para:135} 135\, 118. Rājassā rañño rājino se.

{para:136} 136\, 119. Raññaṃ naṃmhi vā.

{para:137} 137\, 116. Nāmhi raññā vā.

{para:138} 138\, 121. Smiṃmhi raññe rājini.

{para:139} 139\, 245. Tumhamhākaṃ {pb:M:0.0009} tayi mayi.

{para:140} 140\, 232. Tvamahaṃ simhi ca.

{para:141} 141\, 241. Tava mama se.

{para:142} 142\, 242. Tuyhaṃ mayhañca.

{para:143} 143\, 235. Taṃmamaṃmhi.

{para:144} 144\, 234. Tavaṃmamañca na vā.

{para:145} 145\, 238. Nāmhi tayā mayā.

{para:146} 146\, 236. Tumhassa tuvaṃtvamamhi.

{para:147} 147\, 246. Padato dutiyācatutthīchaṭṭhīsu vo no.

{para:148} 148\, 247. Hemekavacanesu ca.

{para:149} 149\, 248. Na aṃmhi.

{para:150} 150\, 249. Vā tatiye ca.

{para:151} 151\, 250. Bahuvacanesu vo no.

{para:152} 152\, 136. Pumantassā simhi.

{para:153} 153\, 138. Amālapanekavacane.

{para:154} 154\, 0. Samāse ca vibhāsā.

{para:155} 155\, 137. Yosvāno.

{para:156} 156\, 142. Āne smiṃmhi vā.

{para:157} 157\, 140. Hivibhatthimhi ca.

{para:151} 151\, 143. Susmimā {pb:M:0.0010} vā.

{para:159} 159\, 139. U nāmhi ca.

{para:160} 160\, 197. Akammantassa ca.

::centre
Iti nāmakappe dutiyo kaṇḍo.
::

{para:161} 161\, 244. Tumhamhehi namākaṃ.

{para:162} 162\, 237. Vā yvappaṭhamo.

{para:163} 163\, 240. Sassaṃ.

{para:164} 164\, 200. Sabbanāmakārate paṭhamo.

{para:165} 165\, 208. Dvandaṭṭhā vā.

{para:166} 166\, 209. Nāññaṃ sabbanāmikaṃ.

{para:167} 167\, 210. Bahubbīhimhi ca.

{para:168} 168\, 203. Sabbato naṃ saṃsānaṃ.

{para:169} 169\, 117. Rājassa rāju sunaṃ hisu ca.

{para:170} 170\, 220. Sabbassimasse vā.

{para:171} 171\, 219. Animi nāmhi ca.

{para:172} 172\, 218. Anapuṃsakassā yaṃ simhi.

{para:173} 173\, 223. Amussa mo saṃ.

{para:174} 174\, 211. Etatesaṃ to.

{para:175} 175\, 212. Tassa vā nattaṃ sabbattha.

{para:176} 176\, 213. Sasmāsmiṃsaṃsāsvattaṃ 0.0011.

{para:177} 177\, 221. Imasaddassa ca.

{para:178} 178\, 224. Sabbato ko.

{para:179} 179\, 204. Ghapato smiṃ sānaṃ saṃsā.

{para:180} 180\, 207. Netāhi smimāyayā.

{para:181} 181\, 95. Manogaṇādito smiṃnānamiā.

{para:182} 182\, 97. Sassa co.

{para:183} 183\, 48. Etesamo lope.

{para:184} 184\, 96. Sa sare vāgamo.

{para:185} 185\, 112. Santasaddassā so bhe bo cante.

{para:186} 186\, 107. Simhi gacchantādīnaṃ ntasaddo aṃ.

{para:187} 187\, 108. Sesesu ntuva.

{para:188} 188\, 155. Brahmatta sakha rājādito amānaṃ.

{para:189} 189\, 113. Syā ca.

{para:190} 190\, 114. Yonamāno.

{para:191} 191\, 130. Sakhato cāyo no.

{para:192} 192\, 135. Smime.

{para:193} 193\, 122. Brahmato vassa ca.

{para:194} 194\, 131. Sakhantassi nonānaṃsesu.

{para:195} 195\, 134. Āro {pb:M:0.0012} himhi vā.

{para:196} 196\, 133. Sunamaṃsu vā.

{para:197} 197\, 125. Brahmato tu smiṃni.

{para:198} 198\, 123. Uttaṃ sanāsu.

{para:199} 199\, 158. Satthupitādīnamā sismiṃ silopo ca.

{para:200} 200\, 196. Aññesvārattaṃ.

{para:201} 201\, 163. Vā naṃmhi.

{para:202} 202\. 164. Satthunattañca.

{para:203} 203\, 162. U sasmiṃ salopo ca.

{para:204} 204\, 167. Sakkamandhātādīnañca.

{para:205} 205\, 160. Tato yonamo tu.

{para:206} 206\, 165. Tato smimi.

{para:207} 207\, 161. Nā ā.

{para:208} 208\, 166. Āro rassamikāre.

{para:209} 209\, 168. Pitādīnamasimhi.

{para:210} 210\, 239. Tayātayinaṃ takāro tvattaṃ vā.

::centre
Iti nāmakappe tatiyo kaṇḍo.
::

{para:211} 211\, 126. Attanto hismimanattaṃ.

{para:212} 212\, 129. Tato smiṃ ni.

{para:213} 213\, 127. Sassano.

{para:214} 214\, 128. Smā {pb:M:0.0013} nā.

{para:215} 215\, 141. Jhalato ca.

{para:216} 216\, 180. Ghapato smiṃyaṃ vā.

{para:217} 217\, 199. Yonaṃ ni napuṃsakehi.

{para:218} 218\, 196. Ato niccaṃ.

{para:219} 219\, 195. Siṃ.

{para:220} 220\, 74. Sesato lopaṃ gasipi.

{para:221} 221\, 282. Sabbāsamāvusopasagganipātādīhi ca.

{para:222} 222\, 327. Pumassa liṅgādīsu samāsesu.

{para:223} 223\, 188. Aṃ yamīto pasaññato.

{para:224} 224\, 153. Naṃ jhato katarassā.

{para:225} 225\, 151. Yonaṃ no.

{para:226} 226\, 154. Smiṃni.

{para:227} 227\, 270. Kissa ka ve ca.

{para:228} 228\, 272. Ku hiṃ haṃsu ca.

{para:229} 229\, 226. Sesesu ca.

{para:230} 230\, 262. Tra to thesu ca.

{para:231} 231\, 263. Sabbassetassākāro vā.

{para:232} 232\, 267. Tre niccaṃ.

{para:233} 233\, 264. E tothesu ca.

{para:234} 234\, 265. Imassi {pb:M:0.0014} thaṃ dāni ha to dhesu ca.

{para:235} 235\, 281. A dhunāmhi ca.

{para:236} 236\, 280. Eta rahimhi.

{para:237} 237\, 176. Itthiyamato āpaccayo.

{para:238} 238\, 187. Nadādito vā ī.

{para:239} 239\, 190. Ṇava ṇika ṇeyya ṇantuhi.

{para:240} 240\, 193. Patibhikkhurājīkārantehi inī.

{para:241} 241\, 191. Ntussa tadhīkāre.

{para:242} 242\, 192. Bhavato bhoto.

{para:243} 243\, 110. Bho ge tu.

{para:244} 244\, 72. Akārapitādyantānamā.

{para:245} 245\, 152. Jhalapā rassaṃ.

{para:246} 246\, 73. Ākāro vā.

::centre
Iti nāmakappe catuttho kaṇḍo.
::

{para:247} 247\, 261. Tvādayo vibhattisaññāyo.

{para:248} 248\, 260. Kvaci to pañcamyatthe.

{para:249} 249\, 266. Tratha sattamiyā sabbanāmehi.

{para:250} 250\, 268. Sabbato dhi.

{para:251} 251\, 269. Kiṃsmā vo.

{para:252} 252\, 271. Hiṃhaṃhiñcanaṃ

{para:253} 253\, 273. Tamhā {pb:M:0.0015} ca.

{para:254} 254\, 274. Imasmā hadhā ca.

{para:255} 255\, 275. Yato hiṃ.

{para:256} 256\, 0. Kāle.

{para:257} 257\, 276. Kiṃsabbaññekayakuhi dādācanaṃ.

{para:258} 258\, 278. Tamhā dāni ca.

{para:259} 259\, 279. Imasmā rahidhunādāni ca.

{para:260} 260\, 277. Sabbassa so dāmhi vā.

{para:261} 261\, 369. Avaṇṇo ye lopañca.

{para:262} 262\, 391. Vuḍḍhassa jo iyiṭṭhesu.

{para:263} 263\, 392. Pasatthassa so ca.

{para:264} 264\, 393. Antikassa nedo.

{para:265} 265\, 394. Bāḷhassa sādho.

{para:266} 266\, 395. Appassa kaṇa.

{para:267} 267\, 396. Yuvānañca.

{para:268} 268\, 397. Vantumantuvīnañca lopo.

{para:269} 269\, 41. Yavataṃ talaṇadakārānaṃ byañjanāni calañajakārattaṃ.

{para:270} 270\, 120. Amha tumha ntu rāja brahmatta sakha satthu– pitādīhi smā nāva.

::centre
Iti nāmakappe pañcamo kaṇḍo.
::

::centre
Nāmasuttaṃ niṭṭhitaṃ.
::

#### 3. Kāraka

{para:271} 271\, 88. Yasmā {pb:M:0.0016} dapetiṃ bhayamādatte vā tadapādānaṃ. (308)

{para:272} 272\, 309. Dhātunāmānamupasaggayogādīsvapi ca.

{para:273} 273\, 310. Rakkhaṇatthānamicchitaṃ.

{para:274} 274\, 311. Yena vā dassanaṃ

{para:275} 275\, 312. Dūrantikaddhakāla nimmāna tvālopa disā yoga vibhattārappayoga suddhappamocanahetu vivittappamāṇapubbayoga bandhanaguṇavacana pañhakathana thokātattūsu ca.

{para:276} 276\, 302. Yassa dātukāmo rocate dhārayate pā taṃ sampadānaṃ.

{para:277} 277\, 303. Silāgha hanu ṭhā sapa dhāra piha kudha duhisso ssūya rādhikkha paccāsuṇa anupatigiṇa pubbakattārocanattha tadattha tumatthālamattha maññānādarappāṇini gatyatthakammaniāsisatthasammutibhiyyasattamyatthesu ca.

{para:278} 278\, 320. Yodhāro tamokāsaṃ.

{para:279} 279\, 292. Yena vā kayirate taṃ karaṇaṃ.

{para:280} 280\, 285, Yaṃ karoti taṃ kammaṃ.

{para:281} 281\, 294. Yo karoti sa kattā.

{para:282} 282\, 295. Yo kārehi sa hetu.

{para:283} 283\, 316. Yassa {pb:M:0.0017} vā pariggaho taṃ sāmī.

{para:284} 284\, 283. Liṅgatthe paṭhamā.

{para:285} 285\, 70. Ālapane ca.

{para:286} 286\, 291. Karaṇe tatiyā.

{para:287} 287\, 296, Sahādiyoge ca.

{para:288} 288\, 293. Kattari ca.

{para:289} 289\, 297. Hetvatthe ca.

{para:290} 290\, 298. Sattamyatthe ca.

{para:291} 291\, 299. Yenaṅgavikāro.

{para:292} 292\, 300. Visesane ca.

{para:293} 293\, 301. Sampadāne catutthī.

{para:294} 294\, 305. Namoyogādīsvapi ca.

{para:295} 295\, 307. Apādāne pañcamī.

{para:296} 296\, 314. Kāraṇatthe ca.

{para:297} 297\, 284. Kammatthe dutiyā.

{para:298} 298\. 287. Kāladdhānamaccantasaṃyoge.

{para:299} 299\, 288. Kammappavacanīyayutte.

{para:300} 300\, 286. Gati buddhi bhuja paṭha hara kara sayādīnaṃkā rite vā.

{para:301} 301\, 315. Sāmismiṃ chaṭṭhī

{para:302} 302\, 319. Okāse {pb:M:0.0018} sattamī.

{para:303} 303\, 321. Sāmissarādhipati dāyāda sakkhī pathibhū pasuta kusalehi ca.

{para:304} 304\, 322. Niddhāraṇe ca.

{para:305} 305\, 323. Anādare ca.

{para:306} 306\, 289. Kvaci dutiyā chaṭṭhīnamatthe.

{para:307} 307\, 290. Tatiyāsattamīnañca.

{para:308} 308\, 317. Chaṭṭhī ca.

{para:309} 309\, 318. Dutiyāpañcamīnañca.

{para:310} 310\, 324. Kammakaraṇanimittatthesu sattamī.

{para:311} 311\, 325. Sampadāne ca.

{para:312} 312\, 326. Pañcamyatthe ca.

{para:313} 313\, 327. Kālabhāvesu ca.

{para:314} 314\, 328. Upa’dhyādhikissaravacane.

{para:315} 315\, 329. Maṇḍitussukkesu tatiyā ca.

::centre
Iti nāmakappe kārakakappo chaṭṭho kaṇḍo.
::

::centre
Kārakasuttaṃ niṭṭhitaṃ.
::

#### 4. Samāsa

{para:316} 316\, 331. Nāmāna samāso yuttattho.

{para:317} 317\, 332. Tesaṃ vibhattiyo lopā ca.

{para:318} 318\, 333. Pakati cassa sarantassa.

{para:319} 319\, 330. Upasagganipātapubbako {pb:M:0.0019} abyayībhāvo.

{para:320} 320\, 335. So napuṃsakaliṅgo.

{para:321} 321\. 349. Digussekattaṃ.

{para:322} 322\, 359. Tathā dvande pāṇi tūriye yogga senaṅga khuddajantuka vividha viruddha visabhāgatthādīnañca.

{para:323} 323\, 360. Vibhāsā rukkha tiṇa pasu dhana dhañña janapadā dīnañca.

{para:324} 324\, 339. Dvipade tulyādhikaraṇe kammadhārayo.

{para:325} 325\, 348. Saṅkhyāpubbo digu.

{para:326} 326\, 341. Ubhe tappurisā.

{para:327} 327\, 351. Amādayo parapadebhi.

{para:328} 328\, 352. Aññapadatthesu bahubbīhi.

{para:329} 329\, 357. Nāmānaṃ samuccayo dvando.

{para:330} 330\, 340. Mahataṃ mahā tulyādhikaraṇe pade.

{para:331} 331\, 353. Itthiyaṃ bhāsitapumitthī pumāva ce.

{para:332} 332\, 343. Kammadhārayasaññe ca.

{para:333} 333\, 344. Attaṃ nassa tappurise.

{para:334} 334\, 345. Sare ana.

{para:335} 335\, 346. Kadi kussa.

{para:336} 336\, 347. Kā’ppatthesu ca.

{para:337} 337\, 350. Kvaci {pb:M:0.0020} samāsanta gatānamakāranto.

{para:338} 338\, 356. Nadimhā ca.

{para:339} 339\, 358. Jāyāya tudaṃ jāni patimhi.

{para:340} 340\, 355. Dhanumhā ca.

{para:341} 341\, 336. Aṃvibhattīnamakārantā abyāyitāvā.

{para:342} 342\, 337. Saro rasso napuṃsake.

{para:343} 343\, 338. Aññasmā lopo ca.

::centre
Iti nāmakappe samāsakappo sattamo kaṇḍo.
::

::centre
Samāsasutthaṃ niṭṭhitaṃ.
::

#### 5. Taddhita

{para:244} 244\, 361. Vā ṇā’pacce.

{para:345} 345\, 366. Ṇāyana ṇāna vacchādito.

{para:346} 346\, 367. Ṇeyyo kattiyādīhi.

{para:347} 347\, 368. Ato ṇi vā.

{para:348} 348\, 371. Ṇavopakvādīhi.

{para:349} 349\, 372. Ṇera vidhavādito.

{para:350} 350\, 373. Yena vā saṃsaṭṭhaṃ tarati carati vahati ṇiko.

{para:351} 351\, 374. Tamadhīte tenakatādhi sannidhānaniyoga sippa bhaṇḍa jīvikatthesu ca.

{para:352} 352\, 376. Ṇa {pb:M:0.0021} rāgā tassedamaññatthesu ca.

{para:353} 353\, 378. Jātādīnamimiyā ca.

{para:354} 354\, 379. Samūhatthe kaṇa ṇā.

{para:355} 355\, 380. Gāma jana bandhu sahāyādīhi tā.

{para:356} 356\, 381. Tadassa ṭhānamiyo ca.

{para:357} 357\, 382. Upamatthāyitattaṃ.

{para:358} 358\, 383. Tannissitatthe lo.

{para:359} 359\, 384. Ālu tabbahule.

{para:360} 360\, 387. Ṇuttatā bhāve tu.

{para:361} 361\, 388. Ṇa visamādīhi.

{para:362} 362\, 389. Ramaṇīyādito kaṇa

{para:363} 363\, 390. Visese taratamisikiyiṭṭhā.

{para:364} 364\, 398. Tadassatthīti vī ca.

{para:365} 365\, 399. Tapādito sī.

{para:366} 366\, 400. Daṇḍādito ika ī.

{para:367} 367\, 401. Madhvādito ro.

{para:368} 368\, 402. Guṇādito vantu.

{para:369} 369\, 403. Satyādīhi mantu.

{para:370} 370\, 405. Saddhādito ṇa.

{para:371} 371\, 404. Āyussukārāsa mantumhi.

{para:372} 372\, 385. Tappakativacane {pb:M:0.0022} mayo.

{para:373} 373\, 406. Saṅkhyāpūraṇe mo.

{para:374} 374\, 408. Sa chassa vā.

{para:375} 375\, 412. Ekādito dasassī.

{para:376} 376\, 257. Dase so niccañca.

{para:377} 377\, 0. Ante niggahitañca.

{para:378} 378\, 414. Ti ca.

{para:379} 379\, 258. La da rānaṃ.

{para:380} 380\, 255. Vīsati dasesu bā dvissa tu.

{para:381} 381\, 254. Ekādito dassa ra saṅkhyāne.

{para:382} 382\, 259. Aṭṭhādito ca.

{para:383} 383\, 353. Dvekaṭṭhānamākāro vā.

{para:384} 384\, 407. Catucche hi tha ṭhā.

{para:385} 385\, 409. Dvitīhi tiyo.

{para:386} 386\, 410. Tiye dutāpi ca.

{para:387} 387\, 411. Tesamaḍḍhūpapadena aḍḍhuḍḍhadivaḍḍha diyaḍḍha’ ḍḍhatiyā.

{para:388} 388\, 68. Sarūpāna mekasesvasakiṃ.

{para:389} 389\, 413. Gaṇanedasassa dvi ti catu pañca cha satta aṭṭhanavakānaṃ vī ti cattāra paññā cha sattāsanavā yosu yonañcīsamāsaṃṭhiritītuti.

{para:390} 390\, 256. Catūpapadassa {pb:M:0.0023} lopo tu’ttarapadādicassa cu copi navā.

{para:391} 391\, 423. Yadanupapannā nipātanā sijjhanti.

{para:392} 392\, 418. Dvādito ko’nekatthe ca.

{para:393} 393\, 415. Dasadasakaṃ sataṃ dasakānaṃ sataṃ sahassañca yomhi.

{para:394} 394\, 416. Yāva taduttari dasaguṇitañca.

{para:395} 395\, 417. Sakanāmehi.

{para:396} 396\, 363. Tesaṃ ṇo lopaṃ.

{para:397} 397\, 420. Vibhāge dhā ca.

{para:398} 398\, 421. Sabbanāmehi pakāravacane tu thā.

{para:399} 399\, 422. Kimimehi thaṃ.

{para:400} 400\, 364. Vuddhādisarassa vā’saṃyogantassa saṇe ca.

{para:401} 401\, 375. Māyūnamāgamo ṭhāne.

{para:402} 402\. 377. Āttañca.

{para:403} 403\, 354. Kvacādimajjhuttarānaṃ dīgharassa paccayesu ca.

{para:404} 404\, 370. Tesu vuddhi lopāgama vikāra viparitādesā ca.

{para:405} 405\, 365. Ayuvaṇṇānañcāyo vuddhi.

::centre
Iti nāmakappe taddhitakappo aṭṭhamo kaṇḍo.
::

::centre
Taddhitasuttaṃ niṭṭhitaṃ.
::

#### 6. Ākhyāti

{para:406} 406\, 429. Atha {pb:M:0.0024} pubbāni-vibhattīnaṃ cha parassapadāni.

{para:407} 407\, 439. Parāṇuttanopadāni.

{para:408} 408\, 430. Dve dve paṭhamamajjhimuttamapurisā.

{para:409} 409\, 441. Sabbesamekābhidhāne paro puriso.

{para:410} 410\, 432. Nāmamhi payujjamānepi tulyādhikaraṇe paṭhamo.

{para:411} 411\, 436. Tumhe majjhimo.

{para:412} 412\, 437. Amhe uttamo.

{para:413} 413\, 426. Kāle.

{para:414} 414\, 428. Vattamānā paccuppanne.

{para:415} 415\, 451. Āṇātyāsiṭṭhe’nuttakāle pañcamī.

{para:416} 416\, 454. Anumatiparikappetthesu sattamī.

{para:417} 417\, 460. Apaccakkhe parokkhā’tīte.

{para:418} 418\, 456. Hiyyopabhuti paccakkhe hiyyattanī.

{para:419} 419\, 469. Samīpe’jjatanī.

{para:420} 420\, 471. Māyoge sabbakāle ca.

{para:421} 421\, 473. Anāgate bhavissantī.

{para:422} 422\, 475. Kriyātipanne’tīte kālātipatti.

{para:423} 423\, 426. Vattamānā tī anti, si tha, mi ma te ante, sevhe, e mhe.

{para:424} 424\, 450. Pañcamī {pb:M:0.0025} tu antu, hi tha, mi ma, taṃ antaṃ, ssu vho, e āmase.

{para:425} 425\, 453. Sattamī eyya eyyuṃ, eyyāsi eyyātha, eyyāmi eyyāma, etha eraṃ, etho eyyāvho, eyyaṃ eyyāmhe.

{para:426} 426\, 459. Parokkhā a u, e ttha, aṃ mha, ttha re, ttho vho, iṃ mhe.

{para:427} 427\, 455. Hiyyattanī ā ū, o ttha, aṃ mhā, ttha tthuṃ, sevhaṃ, iṃ mhase.

{para:428} 428\, 468. Ajjatanī īñaṃ ottha, iṃ mhā, ā ū, se vhaṃ, aṃ mhe.

{para:429} 429\, 472. Ssavissantī ssati ssanti, ssasi ssatha, ssāmi ssāma, ssate ssante, ssase ssavhe, ssaṃ ssāmhe.

{para:430} 430\, 474. Kālātipatti ssā ssaṃsu, sse ssatha, ssaṃ ssāmā, ssatha ssisu, ssase ssavhe, ssiṃ ssāmhase.

{para:431} 431\, 428. Hiyyattanī sattamī pañcamī vattamānā sabbadhātukaṃ.

::centre
Iti ākhyātakappe paṭhamo kaṇḍo.
::

{para:432} 432\, 362. Dhātuliṅgehi parā paccayā.

{para:433} 433\, 528. Tijagupakitamānehi khachasā vā.

{para:434} 434\, 534. Bhujaghasaharasupādīhitumicchatthesu.

{para:435} 435\, 536. Āya {pb:M:0.0026} nāmato kattūpamānādācāre.

{para:436} 436\, 537. Īyū’pamānā ca.

{para:437} 437\, 538. Nāmamhā’tticchatthe.

{para:438} 438\, 540. Dhātūhi ṇe ṇaya ṇāpe ṇāpayā kāritāni hetvatthe.

{para:439} 439\, 539. Dhāturūpe nāmasmā ṇa yo ca.

{para:440} 440\, 445. Bhāvakammesu yo.

{para:441} 441\, 447. Tassa cavaggayakāravakārattaṃ sadhātvantassa.

{para:442} 442\, 448. Ivaṇṇāgamo vā.

{para:443} 443\, 449. Pubbarūpañca.

{para:444} 444\, 511. Tathā kattari ca.

{para:445} 445\, 433. Bhūvādito a.

{para:446} 446\, 509. Rudhādito niggahitapubbañca.

{para:447} 447\, 510. Divādito yo.

{para:448} 448\, 512. Svādito ṇuṇā uṇā ca.

{para:449} 449\, 513. Kiyādito nā.

{para:450} 450\, 517. Gahādito ppaṇhā.

{para:451} 451\, 520. Tanādito oyirā.

{para:452} 452\, 525. Curādito ṇe ṇayā.

{para:453} 453\, 444. Attanopadāni bhāve ca kammani.

{para:454} 454\, 440. Kattari ca.

{para:455} 455\, 530. Dhātuppaccayehi {pb:M:0.0027} vibhattiyo.

{para:456} 456\, 420. Kattari parassapadaṃ.

{para:457} 457\, 424. Bhūvādayo dhātavo.

::centre
Iti ākhyātakappe dutiyo kaṇḍo.
::

{para:458} 458\, 461. Kvacādivaṇṇānamekassarānaṃ dvebhāvo.

{para:459} 459\, 462. Pubbo’ bbhāso.

{para:460} 460\, 506. Rasso.

{para:461} 461\, 464. Dutiyacatutthānaṃ paṭhamatatiyā.

{para:462} 462\, 467. Kavaggassa cavaggo.

{para:463} 463\, 532. Mānakitānaṃ va tattaṃ vā.

{para:464} 464\, 504. Hassa jo.

{para:465} 465\, 463. Antassivaṇṇākāro vā.

{para:466} 466\, 489. Niggahitañca.

{para:467} 467\, 533. Tato pāmānānaṃ vāmaṃ sesu.

{para:468} 468\, 492. Ṭhā tiṭṭho.

{para:469} 469\, 494. Pā pivo.

{para:470} 470\, 514. Ñāssa jājaṃnā.

{para:471} 471\, 483. Disassa passa dissa dakkhā vā.

{para:472} 472\, 531. Byañjanantassa co chappaccayesu ca.

{para:473} 473\, 529. Ko khe ca.

{para:474} 474\, 535. Harassa gī se.

{para:475} 475\, 465. Brūbhūnamāhabhūvā {pb:M:0.0028} parokkhāyaṃ.

{para:476} 476\, 442. Gamissanto ccho vā sabbāsu.

{para:477} 477\, 479. Vacassa’jjatanimhi makārā o.

{para:478} 478\, 438. Akāro dīghaṃ himimesu.

{para:479} 479\, 452. Hi lopaṃ vā.

{para:480} 480\, 490. Hotissare’ ho’he bhavissantimhi ssassa ca.

{para:481} 481\, 524. Karassa sappaccayassa kāho.

::centre
Iti ākhyātakappe tatiyo kaṇḍo.
::

{para:482} 482\, 508. Dādantassaṃ mimesu.

{para:483} 483\, 527. Asaṃyogantassa vuddhi kārite.

{para:484} 484\, 542. Ghaṭādīnaṃ vā.

{para:485} 485\, 434. Aññesu ca.

{para:486} 486\, 543. Guhadusānaṃ dīghaṃ.

{para:487} 487\, 478. Vaca vasa vahādīnamukāro vassaye.

{para:488} 488\, 481. Ha vipariyayo lo vā.

{para:489} 489\, 519. Gahassa ghe ppe.

{para:490} 490\, 518. Halopo ṇhāmhi.

{para:491} 491\, 523. Karassa kāsattamajjatanimhi.

{para:492} 492\, 499. Asasmā mimānaṃ mimhā’ntalopo ca.

{para:493} 493\, 498. Thassa tthatthaṃ.

{para:494} 494\, 495. Tissa {pb:M:0.0029} tissa tthitthaṃ.

{para:495} 495\, 500. Tussa tthuttaṃ.

{para:496} 496\, 497. Simhi ca.

{para:497} 497\, 477. Labhasmā īaṃnaṃ tthattaṃ.

{para:498} 498\, 480. Kusasmā dī cchi.

{para:499} 499\, 480. Dā dhātussa dajjaṃ.

{para:500} 500\, 486. Vadassa vajjaṃ.

{para:501} 501\, 443. Gamissa ghammaṃ.

{para:502} 502\, 493. Yamhi dā dhā mā ṭhā hā pā maha mathādīnamī.

{para:503} 503\, 485. Yajassādissi.

{para:504} 504\, 470. Sabbato uṃ iṃsu.

{para:505} 505\, 482. Jaramarānaṃ jīra jīyya mīyyā vā.

{para:506} 506\, 496. Sabbatthā’sassādilopo ca.

{para:507} 507\, 501. Asabbadhātuke ñā.

{para:508} 508\, 515. Yeyyassa ñāto iyā ñā.

{para:509} 509\, 516. Nāssa lopo yakārattaṃ.

{para:510} 510\, 487. Lopañcettamakāro.

{para:511} 511\, 521. Uttamokāro.

{para:512} 512\, 522. Karassākāro ca.

{para:513} 513\, 435. O ava sare.

{para:514} 514\, 491. E aya.

{para:515} 515\, 541. Te {pb:M:0.0030} āvāyā kārite.

{para:516} 516\, 466. Ikārāgamo asabbadhātukamhi.

{para:517} 517\, 488. Kvaci dhātuvibhattippaccayānaṃ dīghaviparītādesa lopāgamā ca.

{para:518} 518\, 446. Attanopadāni parassapadattaṃ.

{para:519} 519\, 457. Akārāgamo hiyyatthanīajjatanīkālātipattīsu.

{para:520} 520\, 502. Brūto ī timhi.

{para:521} 521\, 425. Dhātussanto lopo’ nekasarassa.

{para:522} 522\, 476. Isuyamūnamanto ccho vā.

{para:523} 523\, 526. Kāritānaṃ ṇo lopaṃ.

::centre
Iti ākhyātakappe catuttho kaṇḍo.
::

::centre
Ākhyātasuttaṃ niṭṭhitaṃ.
::

#### 7. Kibbidhāna

{para:524} 524\, 561. Dhātuyā kammādimhi ṇo.

{para:525} 525\, 565. Saññāyama nu.

{para:526} 526\, 567. Pure dadā ca iṃ.

{para:527} 527\, 568. Sabbato ṇvutvā’vī vā.

{para:528} 528\, 577. Visa ruja padādito ṇa.

{para:529} 529\, 580. Bhāve ca.

{para:530} 530\, 584. Kvi ca.

{para:531} 531\, 589. Dharādīhi {pb:M:0.0031} rammo.

{para:532} 532\, 590. Tassīlādīsu ṇī tvā vī ca.

{para:533} 533\, 591. Sadda kudha cala maṇḍattha rucādīhi yu.

{para:534} 534\, 592. Pārādigamimhā rū.

{para:535} 535\, 593. Bhikkhādito ca.

{para:536} 536\, 594. Hanatyādīnaṃ ṇuko.

{para:537} 537\, 566. Nu niggahitaṃ padante.

{para:538} 538\, 595. Saṃhanā’ññāya vā ro gho.

{para:539} 539\, 558. Ramhi ranto rādino.

{para:540} 540\, 545. Bhāvakammesu tabbā’nīyā.

{para:541} 541\, 552. Ṇyo ca.

{para:542} 542\, 557. Karamhā ricca.

{para:543} 543\, 555. Bhūto’bba.

{para:544} 544\, 556. Vada mada gamu yuja garahākārādīhi jja mmaggayheyyāvāro vā.

{para:545} 545\, 548. Te kiccā.

{para:546} 546\, 562. Aññe kita.

{para:547} 547\, 596. Nandādīhi yu.

{para:548} 548\, 597. Kattukaraṇapadesesu ca.

{para:549} 549\, 550. Rahādito ṇa.

::centre
Iti kibbidhānakappe paṭhamo kaṇḍo.
::

{para:550} 550\, 549. Ṇādayo {pb:M:0.0032} tekālikā.

{para:551} 551\, 598. Saññāyaṃ dādhāto i.

{para:552} 552\, 609. Ti kiccā’siṭṭhe.

{para:553} 553\, 599. Itthiyamatiyavo vā.

{para:554} 554\, 601. Karato ririya.

{para:555} 555\, 612. Atīte ta tavantu tāvī.

{para:556} 556\, 622. Bhāvakammesu ta.

{para:557} 557\, 606. Budhagamāditthe kattari.

{para:558} 558\, 602. Jito ina sabbattha.

{para:559} 559\, 603. Supato ca.

{para:560} 560\, 604. Īsaṃdusūhi kha.

{para:561} 561\, 636. Icchatthesu samānakattukesu tave tuṃ vā.

{para:562} 562\, 638. Arahasakkādīsu ca.

{para:563} 563\, 639. Pattavacane alamatthesu ca.

{para:564} 564\, 640. Pubbakāle’kakattukānaṃ tuna tvāna tvā vā.

{para:565} 565\, 646. Vattamāne māna’ntā.

{para:566} 566\, 574. Sāsādīhi ratthu.

{para:567} 567\, 575. Pātito ritu.

{para:568} 568\, 576. Mānādīhi {pb:M:0.0033} rātu.

{para:569} 569\, 610. Āgamā tuko.

{para:570} 570\, 611. Bhabbe ika.

::centre
Iti kibbidhānakappe dutiyo kaṇḍo.
::

{para:571} 571\, 624. Paccayādaniṭṭhā nipātanā sijjhanti.

{para:572} 572\, 625. Sāsadisato tassa riṭṭho ca.

{para:573} 573\, 626. Sādisanta puccha bhanja hantādīhi ṭṭho.

{para:574} 574\, 613. Vasato uttha.

{para:575} 575\, 614. Vasa vāvu.

{para:576} 576\, 607. Dha ḍha bha he hi dhaḍḍhā ca.

{para:577} 577\, 628. Bhanjato ggo ca.

{para:578} 578\, 560. Bhujādīnamanto no dvi ca.

{para:579} 579\, 629. Vaca vā vu.

{para:580} 580\, 630. Gupādīnañca.

{para:581} 581\, 616. Tarādīhi iṇṇo.

{para:582} 582\, 631. Bhidādito inna anna īṇā vā.

{para:583} 583\, 617. Susa paca sakato kkha kkā ca.

{para:584} 584\, 618. Pakkamādīhi nto ca.

{para:585} 585\, 619. Janādīna mā timhi ca.

{para:586} 586\, 600. Gama khana hana ramādīnamanto.

{para:587} 587\, 632. Rakāro ca.

{para:588} 588\, Ṭhāpānamiī {pb:M:0.0034} ca.

{para:589} 589\, 621. Hantehi ho hassa ḷo vā adahanahānaṃ.

::centre
Iti kibbidhānakappe tatiyo kaṇḍo.
::

{para:590} 590\, 579. Ṇamhi ranjassa jo bhāvakaraṇesu.

{para:591} 591\, 544. Hanassa ghāto.

{para:592} 592\, 503. Vadho vā sabbattha.

{para:593} 593\, 564. Ākārantānamāyo.

{para:594} 594\, 582. Purasamupaparīhi karotissa kha kharā vā tappaccayesu ca.

{para:595} 595\, 637. Tavetunādīsu kā.

{para:596} 596\, 551. Gamakhanahanādīnaṃ tuṃtabbādīsu na.

{para:597} 597\, 641. Sabbehi tunādīnaṃ yo.

{para:598} 598\, 643. Canantehi raccaṃ.

{para:599} 599\, 644. Disā svānasvantalopo ca.

{para:600} 600\, 645. Mahadabhehi mma yha jja bbha ddhā ca.

{para:601} 601\, 334. Taddhitasamāsakitakā nāmaṃ vā’tavetunādīsu ca.

{para:602} 602\, 6. Dumhi garu.

{para:603} 603\, 7. Dīgho {pb:M:0.0035} ca.

{para:604} 604\, 684. Akkharehi kāra.

{para:605} 605\, 547. Yathāgamamikāro.

{para:606} 606\, 642. Dadhantato yo kvaci.

::centre
Iti kibbidhānakappe catuttho kaṇḍo.
::

{para:607} 607\, 578. Niggahita saṃyogādi no.

{para:608} 608\, 623. Sabbattha ge hī.

{para:609} 609\, 484. Sadassa sīdatthaṃ.

{para:610} 610\, 627. Yajassa sarassi ṭṭhe.

{para:611} 611\, 608. Hacatutthānamantānaṃ do dhe.

{para:612} 612\, 615. Ḍho ḍhakāre.

{para:613} 613\, 583. Gahassa ghara ṇe vā.

{para:614} 614\, 581. Dahassa do ḷaṃ.

{para:615} 615\, 586. Dhātvantassa lopo kvimhi.

{para:616} 616\, 587. Vidante ū.

{para:617} 617\, 633. Na ma ka rānamantānaṃ niyuttatamhi.

{para:618} 618\, 571. Na ka vatthaṃ ca jā ṇvumhi.

{para:619} 619\, 573. Karassa ca tattaṃ thusmiṃ.

{para:620} 620\, 549. Tuṃtunatabbesu vā.

{para:621} 621\, 553. Kāritaṃ {pb:M:0.0036} viya ṇānubandho.

{para:622} 622\, 570. Anakā yu ṇvūnaṃ.

{para:623} 623\, 554. Ka gā ca jānaṃ.

::centre
Iti kibbidhānakappe pañcamo kaṇḍo.
::

::centre
Kibbidhānasuttaṃ niṭṭhitaṃ.
::

#### 8. Uṇādikappa

{para:624} 624\, 563. Kattari kitta.

{para:625} 625\, 605. Bhāvakammesu kiccattakkhatthā.

{para:626} 626\, 634. Kammani dutiyāya tto.

{para:627} 627\, 652. Khyādīhi mana ma ca to vā.

{para:628} 628\, 653. Samādīhi thamā.

{para:629} 629\, 569. Gahassu’padhasse vā.

{para:630} 630\, 654. Masussa sussa ccharaccherā.

{para:631} 631\, 655. Āpubbacarassa ca.

{para:632} 632\, 656. Ala kala salehi la yā.

{para:633} 633\, 657. Yāṇa lāṇā.

{para:634} 634\, 658. Mathissa thassa lo ca.

{para:635} 635\, 559. Pesātisaggapattakālesu kiccā.

{para:636} 636\, 659. Avassakādhamiṇesu ṇī ca.

{para:637} 637\, 0. Arahasakkādīhi tuṃ.

{para:638} 638\, 668. Vajādīhi pabbajjādayo nippajjante.

{para:639} 639\, 585. Kvilopo {pb:M:0.0037} ca.

{para:640} 640\, 0. Sacajānaṃ ka gā ṇānubandhe.

{para:641} 641\, 572. Nudādīhi yu ṇvūna manā na nā kā na na kā sakāritehi ca.

{para:642} 642\, 588. I ya ta ma kiṃ esānamantassaro dīghaṃ kvaci dusassa guṇaṃ doraṃ sa kkhī ca.

{para:643} 643\, 635. Bhyādīhi mati budhi pūjādīhi ca tto.

{para:644} 644\, 661. Vepu sī dava vamu ku dā bhūtvādīhi thuttima ṇimā nibbatte.

{para:645} 645\, 662. Akkose namhāni.

{para:646} 646\, 419. Ekādito sakissa kkhattuṃ.

{para:647} 647\, 663. Sunassunasso ṇa vānuvānūnanakhunānā.

{para:648} 648\, 664. Taruṇassa susu ca.

{para:649} 649\, 665. Yuvassuvassuvuvānanūnā.

{para:650} 650\, 651. Kāle vattamānātīte ṇvādayo.

{para:651} 651\, 647. Bhavissati gamādīhi ṇī ghiṇa.

{para:652} 652\, 648. Kriyāyaṃ ṇvu tavo.

{para:653} 653\, 307. Bhāvavācimhi catutthī.

{para:654} 654\, 649. Kammani ṇo.

{para:655} 655\, 650. Sese ssaṃ ntu mānānā.

{para:656} 656\, 666. Chadādīhi ta traṇa.

{para:657} 657\, 667. Vadādīhi ṇitto gaṇe.

{para:658} 658\, 668. Midādīhi tti tiyo.

{para:659} 659\, 669. Usuranjadasānaṃ {pb:M:0.0038} daṃsassa daḍḍho ḍhaṭhā ca.

{para:660} 660\, 670. Sūvusānamūvusānamato tho ca.

{para:661} 661\, 671. Ranjudādīhi dhadiddakirā kvaci jadalopo ca.

{para:662} 662\, 672. Paṭito hissa heraṇa hīraṇa.

{para:663} 663\, 673. Kaḍhādīhi ko.

{para:664} 664\, 674. Khādāmagamānaṃ khandhandhagandhā.

{para:665} 665\, 675. Paṭādīlyalaṃ.

{para:666} 666\, 676. Puthassa puthu pathā mo vā.

{para:667} 667\, 677. Sasvādīhi tu davo.

{para:668} 668\, 678. Cyādīhi īvaro.

{para:669} 669\, 679. Munādīhi ci.

{para:670} 670\, 680. Vidādīlyūro.

{para:671} 671\, 681. Hanādīhi nu ṇu tavo.

{para:672} 672\, 682. Kuṭādīhi ṭho.

{para:673} 673\, 683. Manupūrasuṇādīhi ussanusisā.

::centre
Iti kibbidhānakappe uṇādikappo chaṭṭho kaṇḍo.
::

::centre
Uṇādisuttaṃ niṭṭhitaṃ.
::

#### Mahākaccāyanasaddāpāṭha

### 1. Sandhikappa

#### Paṭhamakaṇḍa

(Ka)

::gatha1
Seṭṭhaṃ {pb:M:0.0039} tilokamahitaṃ abhivandiyaggaṃ,
::

::gatha2
Buddhañca dhammamamalaṃ gaṇamuttamañca;
::

::gatha3
Satthussa tassa vacanatthavaraṃ subuddhuṃ,
::

::gathalast
Vakkhāmi suttahitamettha susandhikappaṃ.
::

(Kha)

::gatha1
Seyyaṃ jineritanayena budhā labhanti,
::

::gatha2
Tañcāpi tassa vacanatthasubodhanena;
::

::gatha3
Atthañca akkharapadesu amohabhāvā,
::

::gathalast
Seyyatthiko padamato vividhaṃ suṇeyyaṃ.
::

{para:1} 1\, 1. **Attho akkharasaññāto**.

Sabbavacanānamattho akkhareheva saññāyate. Akkharavipattiyaṃ hi atthassa dunnayathā hoti, tasmā akkharakosallaṃ bahūpakāraṃ suttantesu.

{para:2} 2\, 2. **Akkharāpādayo** {pb:M:0.0040} **ekacattālīsaṃ**.

Te ca kho akkharā api **a**kārādayo ekacattā līsa suttantesu sopakārā.

Taṃ yathā? A ā i ī u ū e o, ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra la va sa ha ḷa aṃ, iti **akkharā** nāma.

Tena kvattho? Attho akkharasaññāto.

{para:3} 3\, 3. **Tatthodantā sarā aṭṭha**.

Tattha akkharesu **a**kārādīsu **o**dantā aṭṭha akkharā sarā nāma honti.

Taṃ yathā? A ā i ī u ū e o, iti **sarā** nāma.

Tena kvattho? Sarā sare lopaṃ.

{para:4} 4\, 4. **Lahumattā tayo rassā**.

Tattha aṭṭhasu saresu lahumattā tayo sarā rassā nāma honti.

Taṃ yathā? A i u, iti **rassā** nāma.

Tena kvattho? Rassaṃ.

{para:5} 5\, 5. **Aññe** {pb:M:0.0041} **dīghā**.

Tattha aṭṭhasu saresu rassehi aññe pañca sarā dīghā nāma honti.

Taṃ yathā? Ā ī ū e o, iti **dīghā** nāma.

Tena kvattho? Dīghaṃ.

{para:6} 6\, 8. **Sesā byañjanā**.

Ṭhapetvā aṭṭha sare sesā akkharā **ka**kārādayo **niggahita**ntā byañjanā nāma honti.

Taṃ yathā? Ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra la va sa ha ḷa aṃ, iti **byañjanā** nāma.

Tena kvattho? Sarā pakati byañjane.

{para:7} 7\, 9. **Vaggā pañcapañcaso mantā**.

Tesaṃ kho byañjanānaṃ **ka**kārādayo makārantā pañcapañcaso akkharavanto vaggā nāma honti.

Taṃ yathā? Ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, iti **vaggā** nāma.

Tena kvattho? Vaggantaṃ vā vagge.

{para:8} 8\, 10. **Aṃ** {pb:M:0.0042} **iti niggahitaṃ**.

**Aṃ iti niggahitaṃ** nāma hoti.

Tena kvattho? Aṃ byañjane niggahitaṃ.

{para:9} 9\, 11. **Parasamaññā payoge**.

Yā ca pana paresu sakkataganthesu samaññā ghosāti vā aghosāti vā, tā payoge sati etthāpi yujjante.

**Tattha** ghosā nāma-ga gha ṅa, ja jha ña, ḍa ḍha ṇa, da dha na, ba bha ma, ya ra la va ha ḷa, iti **ghosā** nāma. Aghosā nāma-ka kha, ca cha, ṭa ṭha, ta tha, pa pha, sa, iti **aghosā** nāma.

Tena kvattho? Vagge ghosāghosānaṃ tatiyapaṭhamā.

{para:10} 10\, 12. **Pubbamadhoṭhita massaraṃ sarena viyojaye**.

Tattha sandhiṃ kattukāmo pubbabyañjanaṃ adhoṭhitaṃ assaraṃ katvā sarañca upari katvā sarena viyojaye.

Tatrāyamādi.

{para:11} 11\, 14. **Naye** {pb:M:0.0043} **paraṃ yutte**.

Assaraṃ kho byañjanaṃ adhoṭhataṃ parakkharaṃ naye yutte. Tatrābhiratimiccheyya.

**Yutte**tikasmā? Akkocchi maṃ avadhi maṃ, ajini maṃ ahāsi me. Ettha pana yuttaṃ na hoti.

::centre
Iti sandhikappe paṭhamo kaṇḍo.
::

#### Dutiyakaṇḍa

{para:12} 12\, 13. **Sarā sare lopaṃ**.

Sarā kho sare pare lopaṃ papponti.

Yassindriyāni samathaṅgatāni. No hetaṃ bhante sametāyasmā saṅghena.

{para:13} 13\, 15. **Vā paro asarūpā**.

Saramhā asarūpā paro saro lopaṃ pappoti vā.

Cattāro’me bhikkhave dhammā, kinnu’ māvasamaṇiyo. Vāti kasmā? Pañcindriyāni, tayassu dhammā jahitā bhavanti.

{para:14} 14\, 16. **Kvacāsacaṇṇaṃ** {pb:M:0.0044} **lutte**.

Saro kho paro pubbasare lutte kvaci asavaṇṇaṃ pappoti.

Saṅkhyaṃ nopeti vedagū, bandhusseva samāgamo.

**Kvacī**ti kasmā? Yassindriyāni, tathūpamaṃ dhammavaraṃ adesayi.

{para:15} 15\, 17. **Dīghaṃ**.

Saro kho paro pubbasare lutte kvaci dīghaṃ pappoti. Saddhīdha vittaṃ purisassa seṭṭhaṃ, anāgārehi cūbhayaṃ.

**Kvacī**ti kasmā? Pañcahupāli aṅgehi samannāgato. Natthaññaṃ kiñci.

{para:16} 16\, 18. **Pubbo ca**.

Pubbo ca saro parasaralope kate kvaci dīghaṃ pappoti.

Kiṃsūdha vittaṃ purisassa seṭṭhaṃ, sādhūti paṭissuṇitvā, **kvacī**ti kasmā? Itissa muhuttampi.

{para:17} 17\, 19. **Yamedantassādeso**{pb:M:0.0045}.

Ekārassa antabhūtassa sare pare kvaci **ya**kārādeso hoti.

Adhigato kho myāyaṃ dhammo, tyāhaṃ evaṃ vadeyyaṃ, tyāssa pahīnā honti.

**Kvacī**ti kasmā? Ne’nāgatā, iti nettha.

{para:18} 18\, 20. **Vamodudantānaṃ**.

Okārukārānaṃ antabhūtānaṃ sare pare kvaci vakārādeso hoti.

Atha khvassa, svassa hoti, bahvābādho, vatthvettha vihitaṃ niccaṃ cakkhāpāthamāgacchati.

**Kvacī**tikasmā? Cattāro’me bhikkhave dhammā, kinnumāva samaṇiyo.

{para:19} 19\, 22. **Sabbo caṃti**.

Sabbo icceso **ti**saddo byañjano sare pare kvaci **ca**kāraṃ pappoti.

Iccetaṃ {pb:M:0.0046} kusalaṃ, iccassa vacanīyaṃ, paccuttaritvā, paccāharati.

**Kvacī**ti kasmā? Itissa muhuttampi.

{para:20} 20\, 27. **Do dhassa ca**.

**Dha**iccetassa sare pare kvaci **da**kārādeso hoti.

Ekamidāhaṃ bhikkhave samayaṃ.

**Kvacī**ti kasmā? Idheva maraṇaṃ bhavissati.

**Vaggahaṇena dha**kārassa **ha**kārādeso hoti sāhu dassana mariyānaṃ.

Suttavibhāgena bahudhā siyā-

**To** dassa, yathā? Sugato.

**Ṭo** tassa, yathā? Dukkaṭaṃ.

**Dho** tassa, yathā? Gandhabbo.

**Tro** ttassa, yathā? Atrajo.

**Ko** gassa, yathā? Kulūpako.

**Lo** {pb:M:0.0047} rassa, yathā? Mahāsālo.

**Jo** yassa, yathā? Gavajo.

**Bbo** vassa, yathā? Kubbato.

**Ko** yassa, yathā? Sake.

**Yo** jassa, yathā? Niyaṃputtaṃ.

**Ko** tassa, yathā? Niyako.

**Cco** ttassa, yathā bhacco.

**Pho** passa, yathā? Nipphatti.

**Kho** kassa, yathā? Nikkhamati. Iccevamādī yojetabbā.

{para:21} 21\, 21. **Ivaṇṇo yaṃ navā**.

Pubbo ivaṇṇo sare pare **ya**kāraṃ pappoti navā. Paṭisunthāravutyassa, sabbā vityānubhūyate.

**Navā**ti kasmā? Pañcahaṅgehi samannāgato, muttacāgī anuddhato.

{para:22} 22\, 28. **Evādissa ri pubbo ca rasso**.

Saramhā parassa evassa ekārassa ādissa **ri**kāro hoti, pubbo ca saro rasso hoti navā.

Yathariva {pb:M:0.0048} vasudhātalañca sabbaṃ, tathariva guṇavā supūjaniyo.

**Navā**ti kasmā? Yathā eva, tathā eva.

::centre
Iti sandhikappe dutiyo kaṇḍo.
::

#### Tatiyakaṇḍa

{para:23} 23\, 26. **Sarā pakati byañjane**.

Sarā kho byañjane pare pakatirūpāni honti.

Manopubbaṅgamā dhammā, pamādo maccuno padaṃ, tiṇṇo pāraṅgato ahu.

{para:24} 24\, 35. **Sare kvaci**.

Sarā kho sare pare kvaci pakatirūpāni honti.

Ko imaṃ pathaviṃ vicessati.

**Kvacī**ti kasmā? Appassutāyaṃ puriso.

{para:25} 25\, 37. **Dīghaṃ**.

Sarā kho byañjane pare kvaci dīghaṃ papponti.

Sammā {pb:M:0.0049} dhammaṃ vipassato, evaṃ gāme munī care, khantī paramaṃ tapo titikkhā.

**Kvacī**ti kasmā? Idha modati pecca modati, patilīyati, paṭihaññati.

{para:26} 26\, 38. **Rassaṃ**.

Sarā kho byañjane pare kvaci rassaṃ papponti.

Bhovādināma so hoti, yathābhāvi guṇena so.

**Kvacī**ti kasmā? Sammāsamādhi, sāvittī chandaso mukhaṃ, upanīyati jīvitamappamāyu.

{para:27} 27\, 39. **Lopañca tatrākāro**.

Sarā kho byañjane pare kvaci lopaṃ papponti. Tatra ca lope kate akārāgamo hoti.

Sa sīlavā. Sa paññavā esa dhammo sanantano, sa ve kasāvamarahati, sa mānakāmopi bhaveyya, sa ve muni jātibhayaṃ adassi.

**Kvacī**ti {pb:M:0.0050} kasmā? So muni, eso dhammo padissati, na so kāsāvamarahati.

{para:28} 28\, 40. **Para dvebhāvo ṭhāne**.

Saramhā parassa byañjanassa dvebhāvo hoti ṭhāne.

Idhappamādo, purisassa jantuno, pabbajjaṃ kittayissāmi, cātuddasi, pañcaddasi, abhikkantataro cando.

**Ṭhāne**ti kasmā? Idha modati pecca modati.

{para:29} 29\, 42. **Vagge ghosāghosānaṃ tatiyapaṭhamā**.

Vagge kho pubbesaṃ byañjanānaṃ ghosāghosabhūtānaṃ saramhā yathāsaṅkhyaṃ tatiyapaṭhamakkharā dvebhāvaṃ gacchanti ṭhāne.

Eseva cajjhānapphalo, yatraṭṭhitaṃ nappasaheyya maccu, sele yathā pabbatamuddhaniṭṭhito, cattāriṭṭhānāni naro pamatto.

**Ṭhāne**ti kasmā? Idha cetaso daḷhaṃ gaṇhāti thāmasā.

::centre
Iti sandhikappe tatiyo kaṇḍo.
::

#### Catutthakaṇḍa

{para:30} 30\, 58. **Aṃ** {pb:M:0.0051} **byañjane niggahitaṃ**.

Niggahitaṃ kho byañjane pare aṃ iti hoti.

Evaṃ vutte, taṃ sādhūti paṭissuṇitvā.

{para:31} 31\, 49. **Vaggantaṃ vā vagge**.

Vaggabhūte byañjane pare niggahitaṃ kho vaggantaṃ vā pappoti.

Tanniccutaṃ, dhammañcare sucaritaṃ, cirappavāsiṃ purisaṃ. Santantassa manaṃ hoti, taṅkāruṇikaṃ, evaṅkho bhikkhave sikkhitabbaṃ.

**Vāggahaṇena**niggahitaṃ kho **la**kārādeso hoti. Puggalaṃ.

Vāti kasmā? Na taṃ kammaṃ kataṃ sādhu.

{para:32} 32\, 50. **Ehe uṃ**.

Ekārahakāre pare niggahitaṃ kho ñakāraṃ pappoti vā.

Paccattaññeva parinibbāyissāmi, taññevettha paṭipucchissāmi, evañhi vo bhikkhave sikkhitabbaṃ. Tañhi tassa musā hoti.

**Vā**ti {pb:M:0.0052} kasmā? Evametaṃ abhiññāya, evaṃ hoti subhāsitaṃ.

{para:33} 33\, 50. **Saye ca**.

Niggahitaṃ kho **ya**kāre pare saha **ya**kārena **ña**kāraṃ pappoti vā.

Saññogo, saññuttaṃ.

**Vā**ti kasmā? Saṃyogo, saṃyuttaṃ.

{para:34} 34\, 52. **Madā sare**.

Niggahitassa kho sare pare **ma**kāra**da**kārādesā honti vā.

Tamahaṃ brūmi brāhmaṇaṃ, etadavoca satthā.

**Vā**ti kasmā? Akkocchi maṃ avadhi maṃ, ajini maṃ ahāsi me.

{para:35} 35\, 34. **Ya va ma da na ta ra lā cāgamā**.

Sare pare **ya**kāro **va**kāro **ma**kāro **da**kāro **na**kāro **ta**kāro **ra**kāro **la**kāro ime āgamā honti vā.

Nayimassa vijjā, yathayidaṃ cittaṃ. Migī bhantā vudikkhati, sittā te lahu messati, asittā te garu messati. Asso {pb:M:0.0053} bhadro kasāmiva, sammadaññā vimuttānaṃ. Manasādaññā vimuttānaṃ, attadatthamabhiññāya. Ciraṃnāyati, ito nāyati. Yasmātiha bhikkhave, tasmātiha bhikkhave, ajjatagge pāṇupetaṃ. Sabbhireva samāsetha, āraggeriva sāsapo, sāsaporiva āraggā. Chaḷabhiññā, saḷāyatanaṃ.

**Vā**ti kasmā? Evaṃ mahiddhiyā esā, akkocchi maṃ avadhi maṃ, ajini maṃ ahāsi me, ajeyyo anugāmiko.

**Caggahaṇena** idheva **ma**kārassa **pa**kāro hoti. Cirappavāsiṃ purisaṃ.

**Ka**kārassa ca **da**kāro hoti. Sadatthapasuto siyā.

**Da**kārassa ca **ta**kāro hoti, sugato.

{para:36} 36\, 47. **Kvaci o byañjane**.

Byañjane pare kvaci **o**kārāgamo hoti.

Atippago kho tāva sāvatthiyaṃ piṇḍāya carituṃ. Parosahassaṃ.

**Kvacī**ki {pb:M:0.0054} kasmā? Etha passathimaṃ lokaṃ, andhībhūto ayaṃ loko.

{para:37} 37\, 57. **Niggahitañca**.

Niggahitañcāgamo hoti sare vā byañjane vā pare kvaci.

Cakkhuṃudapādi, avaṃsiro, yāvañcidha bhikkhave purimaṃ jātiṃ sarāmi, aṇuṃthūlāni sabbaso, manopubbaṅgamā dhammā.

**Kvacī**ti kasmā? Idheva naṃ pasaṃsanti, pecca sagge pamodati, na hi etehi yānehi, gaccheyya agataṃ disaṃ.

**Caggahaṇena** visaddassa ca pakāro hoti. Pacessati, vicessati vā.

{para:38} 38\, 53. **Kvaci lopaṃ**.

Niggahitaṃ kho sare pare kvaci lopaṃ pappoti.

Tāsāhaṃ santike, vidūnaggamiti.

**Kvacī**ti kasmā? Ahameva nūna bālo etamatthaṃ viditvāna.

{para:39} 39\, 54. **Byañjane** {pb:M:0.0055} **ca**.

Niggahitaṃ kho byañjane pare kvaci lopaṃ pappoti.

Ariyasaccānadassanaṃ, etaṃ buddhānasāsanaṃ.

**Kvacī**ti kasmā? Etaṃ maṅgalamuttamaṃ, taṃ vo vadāmi bhaddante.

{para:40} 40\, 55. **Paro vāsaro**.

Niggahitamhā paro saro lopaṃ pappoti vā.

Bhāsitaṃ abhinandunti, uttattaṃva, yathābījaṃva, yathādhaññaṃva.

Vāti kasmā? Ahameva nūna bālo, etadahosi.

{para:41} 41\, 56. **Byañjano ca visaññogo**.

Niggahitamhā parasmiṃ sare lutte yadi byañjano sasaññogo visaññogo hoti.

Evaṃsa te āsavo, pupphaṃsā uppajji.

**Lutte**ti kasmā? Evamassa vidūnaggamiti.

**Caggahaṇena** {pb:M:0.0056} tiṇṇaṃ byañjanānamantare ye sarūpā, tesampi lopo hoti. Agyāgāraṃ, paṭisanthāravutyassa.

::centre
Iti sandhikappe catuttho kaṇḍo.
::

#### Pañcamakaṇḍa

{para:42} 42\, 32. **Gosare puthassāgamo kvaci**.

**Putha**iccetassa ante sare pare kvaci **ga**kārāgamo hoti.

Puthage va.

{para:43} 43\, 33. **Pāssa canto rasso**.

**Pā**iccetassa ante sare pare kvaci **ga**kārāgamo hoti, anto ca saro rasso hoti.

Pageva vutyassa.

**Kvacī**ti kasmā? Pā eva vutyassa.

{para:44} 44\, 24. **Abbho abhi**.

**Abhi**iccetassa sare pare **abbhā**deso hoti. Abbhudīritaṃ, abbhuggacchati.

{para:45} 45\, 25. **Ajjho** {pb:M:0.0057} **adhi**.

**Adhi**iccetassa sare pare **ajjhā**deso hoti.

Ajjhokāse, ajjhāgamā.

{para:46} 46\, 26. **Te na vā ivaṇṇe**.

Te ca kho **abhiadhi**iccete ivaṇṇe pare **abbho ajjho**itivuttarūpā naṃ honti vā.

Abhicchitaṃ, adhīritaṃ.

**Vā**ti kasmā? Abbhīritaṃ, ajjhiṇamutto.

{para:47} 47\, 23. **Atissa cantassa**.

**Ati**iccetassa antabhūtassa **ti**saddassa ivaṇṇe pare ‘‘sabbo caṃ tī’’ti vuttarūpaṃ na hoti.

Atīsigaṇo, atīritaṃ.

**Ivaṇṇe**ti kasmā? Accantaṃ.

{para:48} 48\, 43. **Kvaci paṭi patissa**.

**Pati**iccetassa sare vā byañjane vā pare kvaci **paṭi**ādeso hoti.

Paṭaggi dātabbo, paṭihaññati.

**Kvacī**ti {pb:M:0.0058} kasmā? Paccantimesu janapadesu, patilīyati, patirūpadesavāso ca.

{para:49} 49\, 44. **Puthassu byañjane**.

**Putha**iccetassa anto saro byañjane pare **u**kāro hoti.

Puthujjano, puthubhūtaṃ.

**Antaggahaṇena** aputhassāpi sare pare antassa **u**kāro hoti, manuññaṃ.

{para:50} 50\, 45. **O avassa**.

**Ava**iccetassa byañjane pare kvaci **o**kāro hoti.

Andhakārena onaddhā.

**Kvacī**ti kasmā? Avasussatu me sarīre maṃsalohitaṃ.

{para:51} 51\, 59. **Anupadiṭṭhānaṃ vuttayogato**.

Anupadiṭṭhānaṃ upasagganipātānaṃ sarasandhīhi byañjanasandhīhi vuttasandhīhi ca yathāyogaṃ yojetabbaṃ.

Pāpanaṃ{pb:M:0.0059}, parāyaṇaṃ, upāyanaṃ, upāhanaṃ, nyāyogo, nigupadhi, anubodho, duvūpasantaṃ, suvūpasantaṃ, dvālayo, svālayo, durākhyātaṃ, svākhyāto, udīritaṃ, samuddiṭṭhaṃ, viyaggaṃ, vijjhaggaṃ, byaggaṃ, avayāgamanaṃ, anveti, anupaghāto, anacchariyaṃ, pariyesanā, parāmāso, evaṃ sare ca honti.

Pariggaho, paggaho, pakkamo, parakkamo, nikkamo, nikkasāvo, nillayanaṃ, dullayanaṃ, dumbhikkhaṃ, dubbuttaṃ, sandiṭṭhaṃ, duggaho, viggaho, niggato, abhikkamo, paṭikkamo, evaṃ **byañjane** ca. Sesā sabbe yojetabbā.

::centre
Iti sandhikappe pañcamo kaṇḍo.
::

::centre
Sandhikappo niṭṭhito.
::

### 2. Nāmakappa

#### Paṭhamakaṇḍa

{para:52} 52\, 60. **Jinavacanayuttaṃ** {pb:M:0.0060} **hi**.

‘‘Jinavacanayuttaṃ hi’’ iccetaṃ adhikāratthaṃ veditabbaṃ.

{para:53} 53\, 61. **Liṅgañca nippajjate**.

Yathā yathā jinavacanayuttaṃ hi liṅgaṃ, tathā tathā idha liṅgañca nippajjate.

Taṃ yathā? Eso no satthā, brahmā attā, sakhā, rājā.

{para:54} 54\, 62. **Tato ca vibhattiyo**.

Tato jinavacanayuttehi liṅgehi vibhattiyo parā honti.

{para:55} 55\, 63. **Si yo, aṃ yo, nā hi, sa naṃ, smā hi, sa naṃ, smiṃ su**.

Kā ca pana tāyo vibhattiyo? Si, yo iti paṭhamā, aṃ, yoiti dutiyā, nā hi iti tatiyā, sa, naṃiti catutthī, smā, hi iti pañcamī, sa, naṃ iti chaṭṭhī, smiṃ, su iti sattamī.

**Vibhatti**iccanena {pb:M:0.0061} kvattho? Amhassa mamaṃ savibhattissa se.

{para:56} 56\, 64. **Tadanuparodhena**.

Yathā yathā tesaṃ jinavacanānaṃ anuparodho. Tathā tathā idha liṅgañca nippajjate.

{para:57} 57\, 71. **Ālapane si ga sañño**.

Ālapanatthe si gasañño hoti.

Bhoti ayye, bhoti kaññe, bhoti kharādiye.

**Ālapane**ti kimatthaṃ? Sā ayyā.

**Sī**ti kimatthaṃ? Bhotiyo ayyāyo.

**Gai**ccanena kvattho? Ghate ca.

{para:58} 58\, 29. **Ivaṇṇuvaṇṇā jhalā**.

**Ivaṇṇuvaṇṇā**iccete **jhala**saññā honti yathāsaṅkhyaṃ.

Isino{pb:M:0.0062}, aggino, gahapatino, daṇḍino. Setuno, ketuno, bhikkhuno. Sayambhuno, abhibhuno.

**Jhala**iccanena kvattho? Jhalato sassa no vā.

{para:59} 59\, 182. **Te itthikhyā po**.

**Te ivaṇṇuvaṇṇā** yadā itthikhyā, tadā **pa**saññā honti.

Rattiyā, itthiyā, dhenuyā, vadhuyā.

**Itthikhyā**ti kimatthaṃ? Isinā, bhikkhunā.

**Sa**iccanena {pb:M:0.0063} kvattho? Pato yā.

{para:60} 60\, 177. **Ā gho**.

**Ā**kāro yadā itthikhyo, tadā **gha**sañño hoti.

Saddhāya, kaññāya, vīṇāya, gaṅgāya, disāya sālāya, mālāya, tulāya, dolāya, pabhāya, sobhāya, paññāya, karuṇāya nāvāya, kapālikāya.

**Ā**ti kimatthaṃ? Rattiyā, itthiyā.

**Itthikhyo**ti kimatthaṃ? Satthārā desito ayaṃ dhammo.

**Gha**iccanena kvattho? Ghato nādīnaṃ.

{para:61} 61\, 86. **Sāgamo se**.

**Sa**kārāgamo hoti **se** vibhattimhi.

Purisassa, aggissa, isissa, daṇḍissa, bhikkhussa, sayambhussa, abhibhussa.

**Se**ti kimattaṃ? Purisasmiṃ.

{para:62} 62\, 206. **Saṃsāsvekavacanesu ca**.

**Saṃsā**su ekavacanesu vibhattādesesu **sa**kārāgamo hoti.

Etissaṃ, etissā imissaṃ, imissā, tissaṃ, tissā,

Tassaṃ tassā, yassaṃ, yassā, amussaṃ, amussā.

**Saṃsāsvī**ti kimatthaṃ? Agginā, pāṇinā.

**Ekavacanesvī**ti kimatthaṃ? Tāsaṃ, sabbāsaṃ.

**Vibhattādesesvī**ti kimatthaṃ? Manasā, vacasā, thāmasā.

{para:63} 63\, 217. **Etimāsami**.

**Etāimā**iccetesamanto saro ikāro hoti **saṃsā**su ekavacanesu vibhattādesesu.

Etissaṃ, etissā, imissaṃ, imissā.

**Saṃsāsvī**ti {pb:M:0.0064} kimatthaṃ? Etāya, imāya.

**Ekavacanesvī**ti kimatthaṃ? Etāsaṃ, imāsaṃ.

{para:64} 64\, 216. **Tassā vā**.

Tassā itthiyaṃ vattamānassa antassa **ā**kārassa **i**kāro hoti vā **saṃsā**su ekavacanesu vibhattādesesu.

Tissaṃ, tissā, tassaṃ, tassā.

{para:65} 65\, 215. **Tato sassa ssāya**.

Tato **tā etā imā**to **sa**ssa vibhattissa **ssāyā**deso hoti vā.

Tissāya, etissāya, imissāya.

**Vā**ti kimatthaṃ? Tissā, etissā, imissā.

{para:66} 66\, 205. **Gho rassaṃ**.

**Gho** rassamāpajjate **saṃsā**su ekavacanesu vibhattādesesu.

Tassaṃ, tassā, yassaṃ, yassā, sabbassaṃ, sabbassā.

**Saṃsā**svīti kimatthaṃ? Tāya, sabbāya.

**Ekavacanesvī**ti kimatthaṃ? Tāsaṃ, sabbāsaṃ.

{para:67} 67\, 229. **No** {pb:M:0.0065} **ca dvādito naṃmhi**.

Dviiccevamādito saṅkhyāto **na**kārāgamo hoti naṃmhi vibhattimhi.

Dvinnaṃ, tinnaṃ, catunnaṃ, pañcannaṃ, channaṃ, sattannaṃ, aṭṭhannaṃ, navannaṃ, dasannaṃ.

**Dvādito**ti kimatthaṃ? Sahassānaṃ.

**Naṃmhī**ti kimatthaṃ? Dvīsu, tīsu.

**Caggahaṇenassa**ñcāgamo hoti. Catassannaṃ itthīnaṃ tissannaṃ vedanānaṃ.

{para:68} 68\, 184. **Amā pato smiṃsmānaṃ vā**.

**Pa**iccetasmā **smiṃsmā**iccetesaṃ **aṃā**ādesā honti vā yathāsaṅkhyaṃ.

Matyaṃ, matiyaṃ, matyā, matiyā, nikatyaṃ. Nikatiyaṃ, nikatyā, nikatiyā, vikatyaṃ, vikatiyaṃ, vikatyā, vikatiyā, viratyaṃ, viratiyaṃ, viratyā, viratiyā, ratyaṃ, ratiyaṃ, ratyā, ratiyā, puthabyaṃ, puthaviyaṃ, puthabyā, puthaviyā, pavatyaṃ, pavatyā, pavattiyaṃ, pavattiyā.

{para:69} 69\, 186. **Ādito o ca**.

**Ādi**iccetasmā **smiṃ**vacanassa **aṃo**ādesā honti vā.

Ādīṃ{pb:M:0.0066}, ādo.

**Vā**ti kimatthaṃ? Ādismiṃ, ādimhi nāthaṃ namassitvāna,

**Caggahaṇena** aññasmāpi **smiṃ** vacanassa **ā o aṃ**ādesā honti. Divā ca ratto ca haranti ye bali. Bārāṇasiṃ ahu rājā.

{para:70} 70\, 30. **Jhalānamiyuvā sare vā**.

**Jhala**iccetesaṃ **iya uva**iccete ādesā honti vā sare pare yathāsaṅkhyaṃ.

Tiyantaṃ pacchiyāgāre, aggiyāgāre, bhikkhuvāsane nisīdati, vuthuvāsane nisīdati.

**Sare**ti kimatthaṃ? Timalaṃ, tiphalaṃ, ticatukkaṃ, tidaṇḍaṃ, tilokaṃ, tinayanaṃ, tipāsaṃ, tihaṃsaṃ, tibhavaṃ, tikhandhaṃ, tipiṭakaṃ, tivedanaṃ, catuddisaṃ, puthubhūtaṃ.

**Vā**ti kimatthaṃ? Pañcahaṅgehi tīhākārehi. Cakkhāyatanaṃ.

**Vā**ti vikappanatthaṃ, **i**kārassa **ayā**deso hoti, vatthuttayaṃ.

{para:71} 71\, 505. **Yavakārā ca**.

**Jhalānaṃ ya**kāra **va**kārādesā honti sare pare yathāsaṅkhyaṃ.

Agyāgāraṃ{pb:M:0.0067}, pakkhāyatanaṃ, svāgataṃ, te mahāvīra.

**Caggahaṇaṃ** sampiṇḍanatthaṃ.

{para:72} 72\, 185. **Pasaññassa ca**.

**Pa**saññassa ca ivaṇṇassa vibhattādese sare pare **ya**kārādeso hoti.

Puthabyā, ratyā, matyā.

**Sare**ti kimatthaṃ? Puthaviyaṃ.

{para:73} 73\, 174. **Gāva se**.

**Go**iccetassa **o**kārassa **āvā**deso hoti **se** vibhattimhi.

Gāvassa.

{para:74} 74\, 169. **Yosu ca**.

**Go**iccetassa **o**kārassa **āvā**deso hoti **yo**iccetesu paresu.

Gāvo gacchanti, gāvo passanti, gāvī gacchanti, gāvī passanti.

**Caggahaṇaṃ** kimatthaṃ? **Nāsmāsmiṃ**su vacanesu **āvā** deso hoti.

Gāvena, gāvā, gāve, gāvesu.

{para:75} 75\, 170. **Avamhi** {pb:M:0.0068} **ca**.

**Go**iccetassa **o**kārassa **āvaava**iccete ādesā honti aṃmhi vibhattimhi.

Gāvaṃ, gavaṃ.

**Caggahaṇena sā**disesesu pubbuttavacanesu **go**iccetassa **o**kārassa **avā**deso hoti.

Gavassa, gavo, gavena, gavā, gave, gavesu.

{para:76} 76\, 171. **Āvassu vā**.

**Āva**iccetassa **gāvā**desassa anta sarassa **u**kārādeso hoti vā aṃmhi vibhattimhi.

Gāvuṃ, gāvaṃ.

**Āvasse**ti kimatthaṃ? Gāvo tiṭṭhanti.

{para:77} 77\, 175. **Tato namaṃ patimhā lutte ca samāse**.

Tato **go**saddato naṃvacanassa **aṃ**ādeso hoti, **go**iccetassa **o**kārassa **avā**deso hoti **pati**mhi pare alutte ca samāse.

Gavapati.

**Alutte**ti {pb:M:0.0069} kimatthaṃ? Gopati.

**Caggahaṇena** asamāsepi naṃvacanassa aṃādeso hoti, **go**iccetassa **o**kārassa **avā**deso hoti.

Gavaṃ.

{para:78} 78\, 3. **Osare ca**.

**Goi**ccetassa **o**kārassa **avā**deso hoti samāse ca sare pare.

Gavassakaṃ, gaveḷakaṃ, gavājinaṃ.

**Caggahaṇena** uvaṇṇaiccevamantānaṃ liṅgānaṃ **uvaavaurā**desā honti **smiṃyo**iccetesu kvaci.

Bhuvi, pasavo, guravo, caturo.

**Sareti** kimatthaṃ? Godhano, govindo.

{para:79} 79\, 46. **Tabbiparītūpapade byañjane ca**.

Tassa **ava**saddassa yadā upapade tiṭṭhamānassa tassa **o**kārassa viparīto hoti byañjane pare.

Uggate sūriye, uggacchati, uggahetvā.

**Caggahaṇa**mavadhāraṇatthaṃ. Avasāne, avakiraṇe, avakirati.

{para:80} 80\, 173. **Goṇa** {pb:M:0.0070} **naṃmhi vā**.

Sabbasseva **go**saddassa **goṇā**deso hoti vā naṃmhi vibhattimhi.

Goṇānaṃ sattannaṃ.

**Vā**ti kimatthaṃ?

Gonañce taramānānaṃ, ujuṃ gacchati puṅgavo.

Sabbā gāvī ujuṃ yanti, nette ujuṃ gate sati.

**Yogavibhāgena** aññatrāpi **goṇā**deso hoti. Goṇabhūtānaṃ.

{para:81} 81\, 172. **Suhināsu ca**.

**Suhinā**iccetesu sabbassa **go**saddassa **goṇā**deso hoti vā.

Goṇesu, goṇehi, goṇebhi, goṇena.

**Vā**ti kimatthaṃ? Gosu, gohi, gobhi, gavena.

**Caggahaṇena syā**disesesu pubbuttaravacanesupi **goṇa gu gavayā**desā honti. Goṇo, goṇā, goṇaṃ, goṇe, goṇassa, goṇamhā. Goṇamhi, gunnaṃ, gavayehi, gavayebhi.

{para:82} 82\, 149. **Aṃmo** {pb:M:0.0071} **niggahitaṃ jhalapehi**.

**Aṃ**vacanassa **ma**kārassa ca **jhalapa**iccetehi niggahitaṃ hoti

Aggiṃ, isiṃ, gahapatiṃ, daṇḍiṃ, mahesiṃ, bhikkhuṃ, paṭuṃ, sayambhuṃ, abhibhuṃ, rattiṃ, itthiṃ, vadhuṃ, pulliṅgaṃ, pumbhāvo, puṅkokilo.

**Aṃmo**ti kimatthaṃ? Agginā, pāṇinā, bhikkhunā, rattiyā, itthiyā, vadhuyā.

**Jhalapehīti** kimatthaṃ? Sukhaṃ, dukkhaṃ.

**Punārambha haṇaṃ** vibhāsānivattanatthaṃ. Aggiṃ, paṭuṃ, buddhiṃ, vadhuṃ.

{para:83} 83\, 67. **Saralopo’ mādesa paccayādimhi saralope tu pakati**.

Saralopo hoti amādesapaccayādimhi sara lope tu pakati hoti.

Purisaṃ, purise, pāpaṃ, pāpe, pāpiyo, pāpiṭṭho.

**Amādesapaccayādimhī**ti ki tthaṃ? Appamādo amataṃ padaṃ.

**Saralopeti** kimatthaṃ? Purisassa, daṇḍinaṃ.

**Tuggahaṇa**mavadhāraṇatthaṃ. Bhikkhunī, gahapatānī.

**Pakatiggahaṇasāmatthena** {pb:M:0.0072} puna sandhibhāvo ca hoti. Seyyo, seṭṭho, jeyyo, jeṭṭho.

{para:84} 84\, 144. **Aghorassamekavacanayosvapi ca**.

Agho saro rassamāpajjate ekavacanayoiccetesu.

Itthiṃ, itthiyo, itthiyā. Vadhuṃ, vadhuyo, vadhuyā. Daṇḍiṃ, daṇḍino, daṇḍinā. Sayambhuṃ, sayambhuvo, sayambhunā.

**Agho**ti kimatthaṃ? Kaññaṃ, kaññāyo, kaññāya.

**Ekavacanayosvī**ti kimatthaṃ? Itthīhi, sayambhūhi.

**Caggahaṇa**mavadhāraṇatthaṃ. Nadiṃ, nadiyo, nadiyā.

**Apiggahaṇena** na rassamāpajjate. Itthī, bhikkhunī.

{para:85} 85\, 150. **Na sismimanapuṃsakāni**.

**Si**smiṃ anapuṃsakāni liṅgāni na rassamāpajjante. Itthī, bhikkhunī, vadhū, daṇḍī, sayambhū.

**Sismiṃ**nti kimatthaṃ? Bhoti itthi, bhoti vadhu, bho daṇḍi, bho sayambhu.

**Anapuṃsakānī**ti {pb:M:0.0073} kimatthaṃ? Sukhakāri dānaṃ, sukhakāri sīlaṃ, sīghayāyi cittaṃ.

{para:86} 86\, 227. **Ubhādito naminnaṃ**.

**Ubha**iccevamādito saṅkhyāto **naṃ**vacanassa **innaṃ** hoti.

Ubhinnaṃ, duvinnaṃ.

**Ubhādito**ti kimatthaṃ? Ubhayesaṃ.

{para:87} 87\, 231. **Iṇṇamiṇṇannaṃ tīhi saṅkhyāhi**.

Naṃvacanassa **iṇṇaṃ iṇṇannaṃ** iccete ādesā honti tīhi saṅkhyāhi.

Tiṇṇaṃ, tiṇṇannaṃ.

**Tīhī**ti kimatthaṃ? Dvinnaṃ.

{para:88} 88\, 147. **Yosu katanikāralopesu dīghaṃ**.

Sabbe sarā **yo**su katanikāralopesu dīghamāpajjante.

Aggī, bhikkhū, rattī, yāgū, aṭṭhī, aṭṭhīni, āyū, āyūni, sabbāni, yāni, tāni, kāni, katamāni, etāni, apūni, imāni.

**Yosvī**ti {pb:M:0.0074} kimatthaṃ? Aggi, bhikkhu, ratti, yāgu, sabbo, yo, so, ko, amuko.

**Katanikāralopesvī**ti kimatthaṃ? Itthiyo, vadhuyo, sayambhuvo.

**Punārambhaggahaṇaṃ** kimatthaṃ? Niccadīpanatthaṃ. Aggī, bhikkhū, rattī, yāni, tāni, katamāni.

{para:89} 89\, 87. **Sunaṃhisu ca**.

**Sunaṃhi**iccetesu sabbe sarā dīghamāpajjante.

Aggīsu, aggīnaṃ, aggīhi, rattīsu, rattīnaṃ, rattīhi. Bhikkhūsu, bhikkhūnaṃ, bhikkhūhi. Purisānaṃ.

**Etesvī**tī kimatthaṃ? Agginā, pāṇinā, daṇḍinā.

**Caggahaṇa**mavadhāraṇatthaṃ. Sukhettesu brahmacārisu, dhammamakkhāsi bhagavā bhikkhunaṃ datvā sakehi pāṇibhi.

{para:90} 90\, 252. **Pañcādīnamattaṃ**.

**Pañcā**dīnaṃ saṅkhyānaṃ anto attamāpajjate **sunaṃhi**iccetesu.

Pañcasu, pañcannaṃ, pañcahi, chasu, channaṃ, chahi, sattasu, sattannaṃ, sattahi, aṭṭhasu, aṭṭhannaṃ, aṭṭhahi, navasu, navannaṃ, navahi, dasasu, dasannaṃ, dasahi.

**Pañcādīnamī**ti kimatthaṃ? Dvīsu, dvinnaṃ, dvīhi.

**Attamitibhāvaniddeso** {pb:M:0.0075} ubhayassāgamanatthaṃ, anto **u**kāro **a**ttamāpajjate. Catassannaṃ itthīnaṃ. Tissannaṃ vedanānaṃ.

{para:91} 91\, 194. **Patissinīmhi**.

**Pati**ssanto **a**ttamāpajjate inīmhi paccaye pare.

Gahapatānī.

**Inīmhī**ti kimatthaṃ? Gahapati.

{para:92} 92\, 100. **Ntussanto yosuca**.

**Ntu**paccayassa anto **a**ttamāpajjate **sunaṃhiyo**iccetesu paresu.

Guṇavantesu, guṇavantānaṃ, guṇavantehi, guṇavantā, guṇavante.

**Ntusse**ti kimatthaṃ? Isīnaṃ.

**Etesvī**ti kimatthaṃ? Guṇavā.

**Caggahaṇena** aññesu vacanesu **a**ttañca hoti. Guṇavantasmiṃ, guṇavantena.

**Antaggahaṇena ntu**paccayassa anto attamāpajjate, **yo**nañca ikāro hoti. Guṇavanti.

{para:93} 93\, 106. **Sabbassa** {pb:M:0.0076} **vā aṃsesu**.

Sabbasseva **ntu**paccayassa attaṃ hoti vā **aṃsa**iccetesu.

Satimaṃ bhikkhu, satimantaṃ bhikkhuṃ vā, bandhumaṃ rājānaṃ, bandhumantaṃ rājānaṃ vā, satimassa bhikkhuno, satimato bhikkhuno vā, bandhumassa rañño suṅkaṃ, bandhumato rañño vā suṅkaṃ deti.

**Etesvī**ti kimatthaṃ? Satimā bhikkhu, bandhumā rājā.

{para:94} 94\, 105. **Simhi vā**.

**Ntu**paccayassa antassa attaṃ hoti vā **si**mhi vibhattimhi.

Himavanto pabbato.

**Vā**ti kimatthaṃ? Himavā pabbato.

{para:95} 95\, 145. **Aggissini**{pb:M:0.0077}.

**Aggi**ssantassa i**ni** hoti vā **si**mhi vibhattimhi.

Purato aggini, pacchato aggini, dakkhiṇato aggini, vāmato aggini.

**Vāti** kimatthaṃ? Aggi.

{para:96} 96\, 148. **Yosvakatarasso jho**.

**Yo**su akatarasso **jho** attamāpajjate.

Aggayo munayo, isayo, gahapatayo.

**Yosvī**ti kimatthaṃ? Aggīsu.

**Akatarasso**ti kimatthaṃ? Daṇḍino.

**Jho**ti kimatthaṃ? Rattiyo.

{para:97} 97\, 156. **Vevosu lo ca**.

**Vevo**iccetesu akatarasso **lo a**ttamāpajjate.

Bhikkhave, bhikkhavo, hetave, hetavo.

**Akatarasso**ti kimatthaṃ? Sayambhuvo, vessabhuvo, parābhibhuvo.

**Vevosvī**ti kimatthaṃ? Hetunā, ketunā, setunā.

**Caggahaṇa**manukaḍḍhanatthaṃ.

{para:98} 98\, 186. **Mātulādīnamānattamīkāre**.

**Mātula**iccevamādīnaṃ anto **āna**ttamāpajjate **ī**kāre paccaye pare.

Mātulānī{pb:M:0.0078}, ayyakānī, varuṇānī.

**Īkāre**ti kimatthaṃ? Bhikkhunī, rājinī, jālinī, gahapatānī.

**Ānattaggahaṇena nadī**iccetassa **dī**saddassa **jjojjā** ādesā honti saha vibhattiyā **yonāsa**iccetesu. Najjo sandanti, najjā kataṃ taraṅgaṃ, najjā nerañjarāya tīre.

{para:99} 99\, 81. **Smāhismiṃnaṃmhābhimhivā**.

Sabbato liṅgato **smāhismiṃ** iccetesaṃ **mhābhimhi**iccete ādesā honti vā yathāsaṅkhyaṃ.

Purisamhā, purisasmā, purisebhi, purisehi, purisamhi, purisasmiṃ.

**Smāhismiṃna**miti kimatthaṃ? Vaṇṇavantaṃ agandhakaṃ viruḷhapupphaṃ, mahantaṃ chattaṃ mahāchattaṃ, mahantaṃ dhajaṃ mahādhajaṃ.

{para:100} 100\, 214. **Na timehi katākārehi**.

**Ta ima**iccetehi katākārehi **smāsmiṃ naṃmhāmhi**iccete ādesā neva honti.

Asmā ṭhānā bhayaṃ uppajjati, asmiṃ ṭhāne bhayaṃ tiṭṭhati, asmā, asmiṃ.

**Katākārehī**ti {pb:M:0.0079} kimatthaṃ? Tamhā, tamhi, imamhā, imamhi.

{para:101} 101\, 80. **Suhisvakāro e**.

**Suhi**iccetesu akāro ettamāpajjate.

Sabbesu, yesu, tesu, kesu, purisesu, imesu, kusalesu, tumhesu, amhesu, sabbehi, yehi, tehi, kehi, purisehi, imehi, kusalehi, tumhehi, amhehi.

{para:102} 102\, 202. **Sabbanāmānaṃ naṃmhi ca**.

Sabbesaṃ sabbanāmānaṃ anto akāro ettamāpajjate naṃmhi vibhattimhi.

Sabbesaṃ, sabbesānaṃ, yesaṃ, yesānaṃ, tesaṃ, tesānaṃ, imesaṃ, imesānaṃ, kesaṃ, kesānaṃ, itaresaṃ, itaresānaṃ, katamesaṃ, katamesānaṃ. **Sabbanāmāna**miti kimatthaṃ? Buddhānaṃ bhagavantānaṃ āciṇṇasamāciṇṇo.

**Akāro**ti kimatthaṃ? Amūsaṃ, amūsānaṃ.

**Naṃmhī**ti kimatthaṃ? Sabbe, ime.

**Caggahaṇa** manukaḍḍhanatthaṃ.

{para:103} 103\, 79. **Ato** {pb:M:0.0080} **nena**.

Tasmā **a**kārato **nā**vacanassa **enā**deso hoti.

Sabbena, yena, tena, kena, anena, purisena, rūpena.

**Ato**ti kimatthaṃ? Muninā, amunā, bhikkhunā.

**Nā**ti kimatthaṃ? Tasmā.

{para:104} 104\, 66. **So**.

Tasmā **a**kārato **si**vacanassa **o**kārādeso hoti.

Sabbo, yo, so, ko, amuko, puriso.

**Sī**ti kimatthaṃ? Purisānaṃ.

**Ato**ti kimatthaṃ? Sayambhū.

{para:105} 105\, 0. **So vā**.

Tasmā **a**kārato **nā**vacanassa **so**ādeso hoti vā.

Atthaso dhammaṃ jānāti, byañjanaso atthaṃ jānāti, akkharaso, suttaso, padaso, yasaso. Upāyaso, sabbaso, thāmaso, ṭhānaso.

**Vā**ti {pb:M:0.0081} kimatthaṃ? Pādena vā pādārahena vā atirekapādena vā yo bhikkhu theyyacittena parassa bhaṇḍaṃ gaṇhāti, so bhikkhu pārājiko hoti asaṃvāso.

{para:106} 106\, 313. **Dīghorehi**.

**Dīghaora**iccetehi **smā**vacanassa **so**ādeso hoti vā.

Dīghaso, oraso, dīghamhā, oramhā.

**Dīghorehi**ti kimatthaṃ? Saramhā, vacanamhā.

{para:107} 107\, 69. **Sabbayonīnamāe**.

Tasmā **a**kārato sabbesaṃ **yonīnaṃāe** ādesā honti vā yathāsaṅkhyaṃ.

Purisā, purise, rūpā, rūpe.

**Vā**ti kimatthaṃ? Aggayo, munayo, isayo.

**Yonīna**nti kimatthaṃ? Purisassa, rūpassa.

**Akārato**ti kimatthaṃ? Daṇḍino, aṭṭhīni, aggī pajjalanti, munī caranti.

{para:108} 108\, 90. **Smāsmiṃnaṃvā**.

Tasmā **a**kārato sabbesaṃ **smāsmiṃ**iccetesaṃ **ā e** ādesā honti vā yathāsaṅkhyaṃ.

Purisā{pb:M:0.0082}, purisasmā, purise, purisasmiṃ.

**Akārato**ti kimatthaṃ? Daṇḍinā, daṇḍismiṃ, bhikkhunā, bhikkhusmiṃ.

{para:109} 109\, 304. **Āya catutthekavacanassatu**.

Tasmā **a**kārato catutthekavacanassa **āyā**deso hoti vā.

Atthāya hitāya sukhāya devamanussānaṃ buddho loke uppajjati.

**Ato**ti kimatthaṃ? Isissa.

**Catutthī**ti kimatthaṃ? Purisassa mukhaṃ.

**Ekavacanasse**ti kimatthaṃ? Purisānaṃ dadāti.

**Vā**ti kimatthaṃ? Dātā hoti samaṇassa vā brāhmaṇassa vā.

**Tuggahaṇenattha**ñca hoti. Atthatthaṃ, hitatthaṃ, sukhatthaṃ.

{para:110} 110\, 201. **Tayo neva ca sabbanāmehi**.

Tehi sabbanāmehi **a**kārantehi **smāsmiṃ sa**iccetesaṃ tayo **ā e āyā**desā neva honti.

Sabbasmā{pb:M:0.0083}, sabbasmiṃ, sabbassa. Yasmā, yasmiṃ, yassa. Tasmā, tasmiṃ, tassa. Kasmā, kasmiṃ, kassa. Imasmā, imasmiṃ, imassa.

**Sabbanāmehī**ti kimatthaṃ? Pāpā, pāpe, pāpāya.

**Caggahaṇa**manukaḍḍhanatthaṃ.

{para:111} 111\, 179. **Ghato nādīnaṃ**.

Tasmā **gha**to **nā**dīnamekavacanānaṃ vibhattigaṇānaṃ **āyā**deso hoti.

Kaññāya kataṃ kammaṃ, kaññāya dīyate, kaññāya nissaṭaṃ vatthaṃ. Kaññāya pariggaho, kaññāya patiṭṭhitaṃ sīlaṃ.

**Ghato**ti kimatthaṃ? Rattiyā, itthiyā, dhenuyā, vadhuyā.

**Nādīna**miti kimatthaṃ? Kaññaṃ passati, vijjaṃ, vīṇaṃ, gaṅgaṃ.

**Ekavacanāna**miti kimatthaṃ? Sabbāsu, yāsu, tāsu, kāsu, imāsu, pabhāsu.

{para:112} 112\, 183. **Pato yā**.

Tasmā **pa**to **nā**dīnamekavacanānaṃ vibhattigaṇānaṃ **yā**ādeso hoti.

Rattiyā{pb:M:0.0084}, itthiyā, deviyā, dhenuyā, yāguyā, vadhuyā.

**Nādīna**miti kimatthaṃ? Rattī, rattiṃ, itthī, itthiṃ.

**Pato**ti kimatthaṃ? Kaññāya, vīṇāya, gaṅgāya, pabhāya, sobhāya.

**Ekavacanāna**miti kimatthaṃ? Rattīnaṃ, itthīnaṃ.

{para:113} 113\, 132. **Sakhato gasse vā**.

Tasmā **sakha**to **ga**ssa **a**kāra **ā**kāra **i**kāra **ī**kāra **e**kārādesā honti vā.

Bho sakha, bho sakhā, bho sakhi, bho sakhī, bho sakhe.

{para:114} 114\, 178. **Ghate ca**.

Tasmā **gha**to **ga**ssa **e**kārādeso hoti.

Bhoti ayye, bhoti kaññe, bhoti kharādiye.

**Caggahaṇa**mavadhāraṇatthaṃ, sanniṭṭhānaṃ.

{para:115} 115\, 181. **Na ammādito**.

Tato **ammā**dito **ga**ssa **e**kārattaṃ na hoti.

Bhoti {pb:M:0.0085} ammā, bhoti annā, bhoti ambā, bhoti tātā.

**Ammādito**ti kimatthaṃ? Bhoti kaññe.

{para:116} 116\, 157. **Akatarassā lato yvālapanassa vevo**.

Tasmā akatarassā lato **yvā**lapanassa **vevo**ādesā honti.

Bhikkhave, bhikkhavo, hetave, hetavo.

**Akatarassā**ti kimatthaṃ? Sayambhuvo.

**Lato**ti kimatthaṃ? Nāgiyo, dhenuyo, yāguyo.

**Ālapanasse**ti kimatthaṃ? Te hetavo, te bhikkhavo.

{para:117} 117\, 124. **Jhalato sassano vā**.

Tasmā **jhala**to sassa vibhattissa **no** ādeso hoti vā.

Aggino, aggissa, sakhino, sakhissa, daṇḍino, daṇḍissa, bhikkhuno, bhikkhussa, sayambhuno, sayambhussa.

**Sasse**ti kimatthaṃ? Isinā, bhikkhunā.

**Jhalato**ti kimatthaṃ? Purisassa.

{para:118} 118\, 146. **Ghapato** {pb:M:0.0086} **ca yonaṃ lopo**.

Tehi **ghapajhala**iccetehi **yonaṃ** lopo hoti vā.

Kaññā, kaññāyo. Rattī, rattiyo, itthī, itthiyo, yāgū, yāguyo, vadhū, vadhuyo. Aggī, aggayo. Bhikkhū, bhikkhavo. Sayambhū, sayambhuvo. Aṭṭhī, aṭṭhīni, āyū, āyūni.

**Caggahaṇa**manukaḍḍhanatthaṃ.

{para:119} 119\, 155. **Lato vokāro ca**.

Tasmā lato **yonaṃ vo**kāro hoti vā.

Bhikkhavo, bhikkhū, sayambhuvo, sayambhū.

**Kāraggahaṇaṃ** kimatthaṃ? **Yonaṃ no** ca hoti. Jantuno.

**Caggahaṇa**mavadhāraṇatthaṃ, amū purisā tiṭṭhanti, amū purise passatha.

::centre
Iti nāmakappe paṭhamo kaṇḍo.
::

#### Dutiyakaṇḍa

{para:120} 120\, 243. **Amhassa mamaṃ sapibhattissa se**.

Sabbasseva **amha**saddassa savibhattissa **mamaṃ** ādeso hoti **se** vibhattimhi.

Mamaṃ {pb:M:0.0087} dīyate purisena, mamaṃ pariggaho.

{para:121} 121\, 233. **Mayaṃ yomhi paṭhame**.

Sabbasseva **amha**saddassa savibhattissa **mayaṃ**ādeso hoti **yo**mhi paṭhame.

Mayaṃ gacchāma, mayaṃ dema.

**Amhasse**ti kimatthaṃ? Purisā tiṭṭhanti.

**Yomhī**ti kimatthaṃ? Ahaṃ gacchāmi.

**Paṭhame**ti kimatthaṃ? Amhākaṃ passasi tvaṃ.

{para:122} 122\, 99. **Ntussa nto**.

Sabbasseva ntupaccayassa savibhattissa **nto**ādeso hoti **yo**mhi paṭhame.

Guṇavanto tiṭṭhanti.

**Ntusse**ti kimatthaṃ? Sabbe sattā gacchanti.

**Paṭhame**ti kimatthaṃ? Guṇavante passanti janā.

{para:123} 123\, 103. **Ntassa se vā**.

Sabbasseva **ntu**paccayassa savibhattissa **ntassā**deso hoti vā **se** vibhattimhi.

Sīlava**nta**ssa jhāyino, sīlavato jhāyino vā.

**Se**ti kimatthaṃ? Sīlavā tiṭṭhati.

{para:124} 124\, 98. **Ā** {pb:M:0.0088} **simhi**.

Sabbasseva**ntu**paccayassa savibhattissa **ā**ādeso hoti **si**mhi vibhattimhi.

Guṇavā, paññavā, sīlavā, balavā, dhanavā, matimā, satimā, dhitimā.

**Ntusse**ti kimatthaṃ? Puriso tiṭṭhati.

**Si**mhīti kimatthaṃ? Sīlavanto tiṭṭhanti.

{para:125} 125\, 198. **Aṃ napuṃsake**.

Sabbasseva **ntu**paccayassa savibhattissa **aṃ**ādeso hoti **si**mhi vibhattimhi napuṃsake vattamānassa.

Guṇavaṃ cittaṃ tiṭṭhati, rucimaṃ pupphaṃ virocati.

**Simhi**ti kimatthaṃ? Vaṇṇavantaṃ a**ga**ndhakaṃ virūḷhapupphaṃ passasi tvaṃ.

{para:126} 126\, 101. **Avaṇṇā ca ge**.

Sabbasseva **ntu**paccayassa savibhattissa **aṃ avaṇṇā** ca honti **ge** pare.

Bho guṇavaṃ, bho guṇava, bho guṇavā.

**Caggahaṇa**manukaḍḍhanatthaṃ.

{para:127} 127\, 102. **To** {pb:M:0.0089} **ti tā sa smiṃ nāsu**.

Sabbasseva **ntu**paccayassa savibhattissa **totitā**ādesā honti vā **sasmiṃ nā**iccetesu yathāsaṅkhyaṃ.

Guṇavato, guṇavantassa, guṇavati, guṇavantasmiṃ, guṇavatā, guṇavantena, satimato, satimantassa, satimati, satimantasmiṃ, satimatā, satimantena.

**Etesvī**ti kimatthaṃ? Guṇavā. Satimā.

{para:128} 128\, 104. **Naṃmhi taṃ vā**.

Sabbasseva **ntu**paccayassa savibhattissa **taṃ**ādeso hoti vā naṃmhi vibhattimhi.

Guṇavataṃ, guṇavantānaṃ, satimataṃ, satimantānaṃ.

Naṃ**mhī**ti kimatthaṃ? Guṇavanto tiṭṭhanti, satimanto tiṭṭhanti.

{para:129} 129\, 222. **Imassidamaṃsisu napuṃsake**.

Sabbasseva **ima**saddassa savibhattissa **idaṃ**ādeso hoti vā **aṃsi**su napuṃsake vattamānassa.

Idaṃ cittaṃ passasi, idaṃ cittaṃ tiṭṭhati, imaṃ cittaṃ passasi. Imaṃ cittaṃ tiṭṭhati.

**Nathuṃsake**ti {pb:M:0.0090} kimatthaṃ? Imaṃ purisaṃ passasi. Ayaṃ puriso tiṭṭhati.

{para:138} 138\, 225. **Amussāduṃ**.

Sabbasseva **amu**saddassa savibhattissa **a**duṃādeso hoti **aṃsi**su napuṃsake vattamānassa.

Aduṃ pupphaṃ passasi, aduṃ pupphaṃ virocati.

**Napuṃsake**ti kimatthaṃ? Amuṃ rājānaṃ passasi, asu rājā tiṭṭhati.

{para:131} 131\, 0. **Itthipumanapuṃsakasaṅkhyaṃ**.

‘‘Itthipumanapuṃsakasaṅkhyaṃ’’ iccetaṃ adhikāratthaṃ veditabbaṃ.

{para:132} 132\, 228. **Yosu dvinnaṃ dve ca**.

**Dvinnaṃ** saṅkhyānaṃ itthipumanapuṃsake vattamānānaṃ savibhattīnaṃ **dve** hoti **yo**iccetesu.

Dve itthiyo, dve dhammā. Dve rūpāni.

**Yo**svīti kimatthaṃ? Dvīsu.

**Caggahaṇena duve dvaya ubha ubhaya duvi** ca honti **yonāana**miccetesu. Duve samaṇā. Duve brāhmaṇā{pb:M:0.0091}, duve janā, dvayena, dvayaṃ, ubhinnaṃ, ubhayesaṃ duvinnaṃ.

{para:133} 133\, 230. **Ti catunnaṃ tisso catasso tayo cattāro tīṇi cattāri**.

**Ticatunnaṃ** saṅkhyānaṃ itthipumanapuṃsake vattamānānaṃ savibhattīnaṃ **tisso catasso tayo cattāro tīṇi cattāri**iccete ādesā honti yathāsaṅkhyaṃ **yo**iccetesu.

Tisso vedanā catasso disā, tayo janā, jane, cattāro purisā, purise, tīṇi āyatanāni, cattāri ariyasaccāni.

**Yosvī**ti kimatthaṃ? Tīsu, catūsu.

{para:134} 134\, 251. **Pañcādīnamakāro**.

**Pañcā**dīnaṃ saṅkhyānaṃ itthipumanapuṃsake vattamānānaṃ savibhattissa antassa sarassa **a**kāro hoti **yo**iccetesu.

Pañca, pañca, cha, cha, satta, satta, aṭṭha, aṭṭha, nava, nava, dasa, dasa.

**Pañcādīna**miti kimatthaṃ? Dve, tayo.

{para:135} 135\, 118. **Rājassa** {pb:M:0.0092} **rañño rājino se**.

Sabbasseva **rāja**saddassa savibhattissa **rañño rājino**iccete ādesā honti **se** vibhattimhi.

Rañño, rājino.

**Se**ti kimatthaṃ? Raññā.

{para:136} 136\, 119. **Raññaṃ naṃmhi vā**.

Sabbasseva **rāja**saddassa savibhattissa **raññaṃ**ādeso hoti vā **naṃ**mhi vibhattimhi.

Raññaṃ, rājūnaṃ idaṃ raṭṭhaṃ.

{para:137} 137\, 116. **Nāmhiraññā vā**.

Sabbasseva **rāja**saddassa savibhattissa **raññā**ādeso hoti vā **nā**mhi vibhattimhi.

Tena raññā kataṃ. Rājena vā kataṃ.

**Nāmhī**ti kimatthaṃ? Rañño santakaṃ.

{para:138} 138\, 121. **Smiṃmhi raññe rājini**.

Sabbasseva **rāja**saddassa savibhattissa **raññerājini**iccete ādesā honti **smiṃ**mhivibhattimhi.

Raññe, rājini sīlaṃ tiṭṭhati.

{para:139} 139\, 245. **Tumhākaṃ** {pb:M:0.0093} **tayimayi**.

Sabbesaṃ **tumha amha** saddānaṃ savibhattīnaṃ **tayi mayi**iccete ādeso honti yathāsaṅkhyaṃ **smiṃ**mhi vibhattimhi.

Tayi, mayi.

**Smiṃmhī**ti kimatthaṃ? Tvaṃ bhavasi, ahaṃ bhavāmi.

{para:140} 140\, 232. **Tvamahaṃ simhi ca**.

Sabbesaṃ **tumha amha**saddānaṃ savibhattīnaṃ **tvaṃ ahaṃ**iccete ādesā honti yathāsaṅkhyaṃ **si**mhi vibhattimhi.

Tvaṃ, ahaṃ.

**Simhi**ti kimatthaṃ? Tayi, mayi.

**Caggahaṇena tuvaṃ** ca hoti. Tuvaṃ satthā.

{para:141} 141\, 241. **Tava mamase**.

Sabbesaṃ **tumha amha**saddānaṃ savibhattīnaṃ **tavamama**iccete ādesā honti yathāsaṅkhyaṃ **se** vibhattimhi.

Tava, mama.

**Se**ti kimatthaṃ? Tayi, mayi.

{para:142} 142\, 242. **Tuyhaṃ** {pb:M:0.0094} **mayhañca**.

Sabbesaṃ **tumha amha**saddānaṃ savibhattīnaṃ **tuyhaṃ mayhaṃ**iccete ādesā honti yathāsaṅkhyaṃ **se** vibhattimhi.

Tuyhaṃ, mayhaṃ dhanaṃ dīyate.

**Se**ti kimatthaṃ? Tayā, mayā.

{para:143} 143\, 235. **Taṃ mamaṃmhi**.

Sabbesaṃ **tumha amha**saddānaṃ savibhattīnaṃ **taṃ ma**iccete ādesā honti yathāsaṅkhyaṃ **aṃ**mhi vibhattimhi.

Taṃ, maṃ.

**Aṃmhī**ti kimatthaṃ? Tayā mayā.

{para:144} 144\, 234. **Tavaṃ mamañca navā**.

Sabbesaṃ **tumha amha**saddānaṃ savibhattīnaṃ **tavaṃ mamaṃ**iccete ādesā honti navā yathāsaṅkhyaṃ **aṃ**mhi vibhattimhi.

Tavaṃ, mamaṃ passati.

**Navā**ti kimatthaṃ? Taṃ, maṃ passati.

**Caggahaṇa**manukaḍḍhanatthaṃ.

{para:145} 145\, 238. **Nāmhī tayā mayā**.

Sabbesaṃ **tumha amha**saddānaṃ savibhattīnaṃ **tayā mayā**iccete ādesā honti yathāsaṅkhyaṃ **nā**mhi vibhattimhi.

Tayā{pb:M:0.0095}, mayā kataṃ.

**Nāmhi**ti kimatthaṃ? Tumhehi, amhehi.

{para:146} 146\, 236. **Tumhassa tuvaṃ tvamaṃmhi**.

Sabbassa **tumha**saddassa savibhattissa **tuvaṃ tvaṃ** iccete ādesā honti aṃmhi vibhattimhi.

Kaliṅgarassa tuvaṃ maññe, kaṭṭhassa tvaṃ maññe.

{para:147} 147\, 246. **Padato dutiyā catutthī chaṭṭhīsu vono**.

Sabbesaṃ **tumhaamha**saddānaṃ savibhattīnaṃ yadā padasmā paresaṃ **vo no**ādesā honti navā yathāsaṅkhyaṃ **dutiyā catutthīchaṭṭhī**iccetesu bahuvacanesu.

Pahāya vo bhikkhave gamissāmi, mā no ajja vikantiṃsu, rañño sūdā mahānase, evaṃ **dutiyatthe**.

Dhammaṃ vo bhikkhave desessāmi, saṃvibhajetha no rajjena, evaṃ **catutthyatthe**.

Tuṭṭhosmi vo bhikkhave pakatiyā, satthā no bhagavā anuppatto, evaṃ **chaṭṭhyatthe**.

**Navā**ti {pb:M:0.0096} kimatthaṃ? Eso amhākaṃ satthā.

**Tumhamhāka**miti kimatthaṃ? Ete isayo passasi.

**Padato**ti kimatthaṃ? Tumhākaṃ satthā.

**Etesvī**ti kimatthaṃ? Gacchatha tumhe.

{para:148} 148\, 247. **Temekavacanesu ca**.

Sabbesaṃ **tumha amha**saddānaṃ savibhattīnaṃ yadā padasmā paresaṃ **te me** ādesā honti yathāsaṅkhyaṃ **catu**tthī**chaṭṭhī**iccetesu ekavacanesu.

Dadāmi te gāmavarāni pañca, dadāhi me gāmavaraṃ, idaṃ te raṭṭhaṃ, ayaṃ me putto.

**Padato**ti kimatthaṃ? Tava ñāti, mama ñāti.

{para:149} 149\, 148. **Na aṃmhi**.

Sabbesaṃ **tumha amha**saddānaṃ savibhattīnaṃ yadā padasmā paresaṃ **te me**ādesā na honti **aṃ**mhi vibhattimhi.

Passeyya taṃ vassasataṃ arogaṃ, so maṃ bravīti.

{para:150} 150\, 249. **Vā** {pb:M:0.0097} **tatiye ca**.

Sabbesaṃ **tumhaamha**saddānaṃ savibhattīnaṃ yadā padasmā paresaṃ **teme**ādesā honti vā yathāsaṅkhyaṃ tatiyekavacane pare.

Kataṃ te pāpaṃ, kataṃ me pāpaṃ, kataṃ tayā pāpaṃ, kataṃ mayā pāpaṃ.

**Padato**ti kimatthaṃ? Tayā kataṃ, mayā kataṃ.

{para:151} 151\, 250. **Bahuvacanesu vono**.

Sabbesaṃ **tumhaamha**saddānaṃ savibhattīnaṃ yadā padasmā paresaṃ **vono**ādesā honti yathāsaṅkhyaṃ tatiyābahuvacanesu paresu.

Kataṃ vo kammaṃ, kataṃ no kammaṃ.

**Padato**ti kimatthaṃ? Tumhehi kataṃ, amhehi kataṃ.

**Bahuvacanaggahaṇena yo**mhi paṭhame **vo no**ādesā honti. Gāmaṃ vo gaccheyyātha, gāmaṃ no gaccheyyāma.

{para:152} 152\, 236. **Pumantassā simhi**.

**Puma**iccevamantassa savibhattissa **ā**ādeso hoti **si**mhi vibhattimhi.

Pumā {pb:M:0.0098} tiṭṭhati.

**Si**mhīti kimatthaṃ? Pumāno tiṭṭhanti.

**Antaggahaṇena maghava yuva**iccevamādīnamantassasavibhattissa **ā**ādeso hoti. Maghavā, yuvā.

{para:153} 153\, 138. **Amālapanekavacane**.

**Puma**iccevamantassa savibhattissa **aṃ**ādeso hoti ālapanekavacane pare.

He pumaṃ.

**Ālapane**ti kimatthaṃ? Pumā.

**Ekavacane**ti kimatthaṃ? He pumāno.

{para:154} 154\, 0. **Samāse ca vibhāsā**.

**Puma**iccevamantassa samāse ca aṃādeso hoti vibhāsā samāse kate.

Itthī ca pumā ca napuṃsakaṃ ca itthipumanapuṃsakāni. Itthipumanapuṃsakānaṃ samūho itthipumanapuṃsakasamūho.

**Vibhāsā**ti kimatthaṃ? Itthipumanapuṃsakāni.

{para:155} 155\, 137. **Yosvāno**{pb:M:0.0099}.

**Puma**iccevamantassa savibhattissa **āno**ādeso hoti **yo**su vibhattīsu.

Pumāno, he pumāno.

**Yosvī**ti kimatthaṃ? Pumā.

{para:156} 156\, 142. **Āne smiṃmhi vā**.

**Puma**iccevamantassa savibhattissa **āne** ādeso hoti vā **smiṃmhi** vibhattimhi.

Pumāne, pume vā.

{para:157} 157\, 140. **Hivibhattimhi ca**.

**Puma**iccevamantassa **hi**vibhattimhi ca **āne**ādeso hoti.

Pumānehi, pumānebhi.

Puna **vibhattiggahaṇaṃ** kimatthaṃ? **Savibhatti**ggahaṇanivattanatthaṃ. Pumānehi.

**Caggahaṇena maghava yuva**iccevamādīnamantassa **āna**ādeso hoti **si yo aṃyo** iccetesu vibhattīsu, **pumakammathāmanta**ssa **cu**kāro hoti **sasmā** su vibhattīsu. Maghavāno, maghavānā. Maghavānaṃ, maghavāne{pb:M:0.0100}. Yuvāno, yuvānā, yuvānaṃ, yuvāne, pumuno, pumunā. Kammuno, kammunā, thāmuno, thāmunā.

{para:158} 158\, 143. **Susmimā vā**.

**Puma**iccevamantassa **su**iccetasmiṃvibhattimhi **ā**ādeso hoti vā.

Pumāsu, pumesu vā.

{para:156} 156\, 139. **Unāmhi ca**.

**Puma**iccevamantassa **āu**ādesā honti vā **nāmhi** vibhattimhi.

Pumānā, pumunā, pumena vā.

**Caggahaṇa**manukaḍḍhanatthaṃ.

{para:160} 160\, 167. **A kammantassa ca**.

**Kamma**iccevamantassa ca **ua** ādesā honti vā **nāmhi** vibhattimhi.

Kammunā, kammanā, kammena vā.

**Caggahaṇena maghavayuva**iccevamantassa **ā**āde so hoti kvaci **nāsu**iccetesu vibhattīsu. Maghavānā, maghavāsu, maghavesu, maghavena vā. Yuvānā, yuvāsu, yuvesu, yuvena vā.

::centre
Iti nāmakappe dutiyo kaṇḍo.
::

#### Tatiyakaṇḍa

{para:161} 161\, 244. **Tumha’mhehi** {pb:M:0.0101} **namākaṃ**.

Tehi **tumhaamhe**hi naṃvacanassa **ākaṃ** hoti.

Tumhākaṃ, amhākaṃ.

Namiti kimatthaṃ? Tumhehi, amhehi.

{para:162} 162\, 237. **Vā yvappaṭhamo**.

Tehi **tumhaamhe**hi **yo** appaṭhamo **ākaṃ**hoti vā.

Tumhākaṃ passāmi, tumhe passāmi vā. Amhākaṃ passasi, amhe passasi vā.

**Yo**ti kimatthaṃ? Tumhehi, amhehi.

**Appaṭhamo**ti kimatthaṃ? Gacchatha tumhe, gacchāma mayaṃ.

**Vātivikappanatthena yonaṃ aṃ ānaṃ** honti. Tumhaṃ tumhānaṃ. Amhaṃ, amhānaṃ.

{para:163} 163\, 240. **Sassaṃ**.

Tehi **humhaamhe**hi **sa**ssa vibhattissa **aṃ** ādeso hoti vā.

Tumhaṃ dīyate, tava dīyate. Tumhaṃ pariggaho, tava pariggaho. Amhaṃ dīyate, mama dīyate. Amhaṃ pariggaho, mama pariggaho.

**Sasse**ti {pb:M:0.0102} kimatthaṃ? Tumhesu, amhesu.

{para:164} 164\, 200. **Sabbanāma’kārate paṭhamo**.

Sabbesaṃ sabbanāmānaṃ **a**kārato **yo** paṭhamo **e**ttamāpajjate.

Sabbe, ye, te, ke, tumhe, amhe, ime.

**Sabbanāmā**ti kimatthaṃ? Devā, asurā, nāgā, gandhabbā, manussā.

**Akārato**ti kimatthaṃ? Amū purisā tiṭṭhanti.

**Yo**ti kimatthaṃ? Sabbo, yo, so, ko, ayaṃ.

**Paṭhamaggahaṇaṃ** uttarasuttatthaṃ.

{para:165} 165\, 208. **Dvandaṭṭhā vā**.

Tasmā sabbanāma’kārato dvandaṭṭhā **yo** paṭhamo **e**ttamāpajjate vā.

Katarakatame, katarakatamā vā.

**Sabbanāmā**ti kimatthaṃ? Devāsuranāga gandhabbamanussā.

**Dvandaṭṭhā**ti kimatthaṃ te, sabbe.

{para:166} 166\, 209. **Nāññaṃ** {pb:M:0.0103} **sabbanāmikaṃ**.

Sabbanāmikānaṃ dvandaṭṭhe nāññaṃ kāriyaṃ hoti,

Pubbāparānaṃ, pubbuttarānaṃ, adharuttarānaṃ.

{para:167} 167\, 210. **Bahubbīhimhi ca**.

Bahubbīhimhi ca samāse sabbanāmavidhānañca nāññaṃ kāriyaṃ hoti.

Piyapubbāya, piyapubbānaṃ, piyapubbe, piyapubbassa.

**Ce**ti kimatthaṃ? Sabbanāmavidhānaṃ hoti, dakkhiṇa pubbassaṃ, dakkhiṇapubbassā, uttarapubbassaṃ, uttarapubbassā.

{para:168} 168\, 203. **Sabbato naṃ saṃ sānaṃ**.

Sabbato sabbanāmato naṃvacanassa **saṃsā**naṃiccete ādesā honti.

Sabbesaṃ, sabbesānaṃ, sabbāsaṃ, sabbāsānaṃ. Yesaṃ, yesānaṃ, yāsaṃ, yāsānaṃ. Tesaṃ, tesānaṃ, tāsaṃ, tāsānaṃ. Kesaṃ, kesānaṃ, kāsaṃ, kāsānaṃ. Imesaṃ, imesānaṃ, imāsaṃ, imāsānaṃ. Amūsaṃ, amūsānaṃ.

**Na**miti kimatthaṃ? Sabbassa, yassa, tassa, kassa. Evaṃ sabbattha.

{para:169} 169\, 117. **Rājassa** {pb:M:0.0104} **rāju sunaṃhisu ca**.

Sabbasseva **rāja**saddassa **rāju**ādeso hoti **sunaṃhi**iccetesu.

Rājūsu, rājūnaṃ, rājūhi, rājūbhi.

**Sunaṃhisū**ti kimatthaṃ? Rājā.

**Caggahaṇa**mavadhāraṇatthaṃ. Rājesu, rājānaṃ, rājehi rājebhi.

{para:170} 170\, 220. **Sabbassimasse vā**.

Sabbasseva **ima**saddassa **e**kāro hoti vā **sunaṃhi**iccetesu.

Esu, imesu, esaṃ, imesaṃ, ehi, ebhi, imehi, imebhi.

**Imasse**ti kimatthaṃ? Etesu, etesaṃ, etehi, etebhi.

{para:171} 171\, 219. **Animi nāmhi ca**.

**Ima**saddassa sabbasseva **ana imi**iccete ādesā honti nāmhi vibhattimhi.

Anena dhammadānena. Sukhitā hotu sā pajā.

Iminā buddhapūjena, patvāna amataṃ padaṃ.

**Nāmhī**ti kimatthaṃ? Imesu, imesaṃ, imehi, imebhi.

{para:172} 172\, 218. **Anapuṃsakassā** {pb:M:0.0105} **yaṃ simhi**.

**Ima**saddassa sabbasseva anapuṃsakassa **ayaṃ**ādeso hoti **si**mhi vibhattimhi.

Ayaṃ puriso, ayaṃ itthī.

**Anapuṃsakasse**ti kimatthaṃ? Idaṃ cittaṃ tiṭṭhati.

**Simhi**ti kimatthaṃ? Imaṃ purisaṃ passasi tvaṃ.

{para:173} 173\, 223. **Amussa mo saṃ**.

**Amu**saddassa anapuṃsakassa **ma**kāro **sa**kāramāpajjate vā **si**mhi vibhattimhi.

Asu rājā, asu itthī, amuko rājā, amukā itthī.

**Anapuṃsakasse**ti kimatthaṃ? Aduṃ pupphaṃ virocati.

**Amusse**ti kimatthaṃ? Ayaṃ puriso tiṭṭhati.

**Simhi**ti kimatthaṃ? Amhaṃ purisaṃ passasi.

{para:174} 174\, 211. **Etatesaṃ to**.

**Eta ta**iccetesaṃ anapuṃsakānaṃ **ta**kāro **sa**kāramāpajjate **si**mhi vibhattimhi.

Eso puriso, esā itthī, so puriso, sā itthī.

**Etatesa**miti {pb:M:0.0106} kimatthaṃ? Itaro puriso, itarā itthī.

**Anapuṃsakāna**miti kimatthaṃ? Etaṃ cittaṃ, etaṃ rūpaṃ. Taṃ cittaṃ, taṃ rūpaṃ.

{para:157} 157\, 212. **Tassa vā nattaṃ sabbattha**.

**Ta**ssa sabbanāmassa **ta**kārassa **na**ttaṃ hoti vā sabbattha liṅgesu.

Nāya, tāya, naṃ, taṃ, ne, te, nesu, tesu, namhi, tamhi, nāhi, tāhi, nābhi, tābhi.

{para:176} 176\, 213. **Sasmāsmiṃsaṃsāsvattaṃ**.

**Ta**ssa sabbanāmassa **ta**kārassa sabbasseva **a**ttaṃ hoti vā **sasmāsmiṃ saṃsā**iccetesu sabbattha liṅgesu.

Assa, tassa, asmā, tasmā, asmiṃ, tasmiṃ, assaṃ, tassaṃ, assā, tassā.

**Takārasse**ti kimatthaṃ? Amussaṃ, amussā.

**Etesvī**ti kimatthaṃ? Nesu, tesu.

{para:177} 177\, 221. **Imasaddassa** ca.

**Ima**saddassa ca sabbasseva **a**ttaṃ hoti vā **sasmāsmiṃ saṃ sā**iccetesu sabbattha liṅgesu.

Assa{pb:M:0.0107}, imassa, asmā, imasmā, asmiṃ, imasmiṃ, assaṃ, imissaṃ, assā, imissā.

**Imasaddasse**ti kimatthaṃ? Etissaṃ, etissā.

{para:178} 178\, 22. **Sabbato ko**.

Sabbato sabbanāmato **ka**kārāgamo hoti vā **si**mhi vibhattimhi.

Sabbako, yako, sako, amuko, asuko.

**Vā**ti kimatthaṃ? Sabbo, yo, so, ko.

**Sabbanāmato**ti kimatthaṃ? Puriso.

Puna **sabbatoggahaṇena** aññasmāpi **ka**kārāgamo hoti, hīnako, potako.

{para:179} 179\, 204. **Yapato smiṃsānaṃ saṃsā**.

Sabbato sabbanāmato **ghapa**saññato **smiṃsa**iccetesaṃ **saṃsā** ādesā honti vā yathāsaṅkhyaṃ.

Sabbassaṃ, sabbassā, sabbāyaṃ, sabbāya, imissaṃ, imissā, imāyaṃ, imāya, amussaṃ, amussā, amuyaṃ, amuyā.

**Sabbanāmato**ti kimatthaṃ? Itthiyaṃ, itthiyā.

**Smiṃsāna**miti kimatthaṃ? Amuyo.

{para:180} 180\, 207. **Netāhi** {pb:M:0.0108} **smimāya yā**.

Etehi sabbanāmehi **gha**pasaññehi **smiṃ**vacanassa neva **āya yā**ādesā honti.

Etissaṃ, etāyaṃ, imissaṃ, imāyaṃ, amussaṃ, amuyaṃ.

**Smiṃ**nti kimatthaṃ? Tāya itthiyā mukhaṃ.

**Etāhī**ti kimatthaṃ? Kaññāya, vīṇāya, gaṅgāya, kapālikāya.

{para:181} 181\, 95. **Manogaṇādito smiṃnānamiā**.

Tasmā manogaṇādito **smiṃnā**iccetesaṃ **i**kāra**ā**kārādesā honti vā yathāsaṅkhyaṃ.

Manasi, manusmiṃ, sirasi, sirasmiṃ, manasā, manena, vacasā, vacena, sirasā, sirena, sarasā, sarena, tapasā, tapena, vayasā, vayena, yasasā, yasena, tejasā, tejena, urasā, urena, thāmasā, thāmena.

**Smiṃnāna**miti kimatthaṃ? Mano, siro, tamo, tapo, tejo.

**Ādiggahaṇena** aññāsmāpi **smiṃnā**naṃ **i**kāra**ā**kārādesā honti, bilasi, bilasā, padasi, padasā.

{para:182} 182\, 97. **Sassa** {pb:M:0.0109} **co**.

Tasmā manogaṇādito **sa**ssa ca **o**kāro hoti.

Manaso, thāmaso, tapaso.

{para:183} 183\, 48. **Etesamo lope**.

Etesaṃ manogaṇādīnaṃ anto **o**ttamāpajjate vibhattilope kate.

Manomayaṃ, ayomayaṃ, tejosamena, tapoguṇena, siroruhena.

**Ādiggahaṇaṃ**kimatthaṃ? Aññesamanto **o**ttamāpajjate. Āposamena, vāyosamena.

**Lope**ti kimatthaṃ? Padayā, tapasā, yasasā, vacasā, manasā, evamaññepi yojetabbā.

{para:184} 184\, 96. **Sa sare vāgamo**.

Eteheva manogaṇādīhi vibhattādese sare pare **sa**kārāgamo hoti vā.

Manasā, vacasā, manasi, vacasi.

**Vā**ti kimatthaṃ? Manena, tejena, vasena,

**Sare**ti {pb:M:0.0110} kimatthaṃ? Mano, tejo, yaso.

Puna **ādiggahaṇena** aññasmimpi paccaye pare **sa**kārāgamo hoti. Mānasikaṃ, vācasikaṃ.

{para:185} 185\, 112. **Santasaddassa so te bo cante**.

Sabbassa **sa**ntasaddassa **sa**kārādeso hoti **bha**kāre pare, ante ca **ba**kārāgamo hoti.

Sabbhireva samāsetha,

Sabbhikubbetha santhavaṃ.

Sataṃ saddhammamaññāya,

Seyyo hoti na pāpiyo.

Jīranti ve rājarathā sucittā.

Atho sarīrampi jaraṃ upeti.

Satañca dhammo na jaraṃ upeti,

Santo have sabbhi pavedayanti.

Sabbhūto, sabbhāvo.

**Bhe**ti kimatthaṃ? Santehi pūjito bhagavā.

**Caggahaṇaṃ** kvaci **sa**kārasseva pasiddhatthaṃ. Sakkāro, sakkato.

{para:196} 196\, 107. **Simhigacchantādīnaṃ** {pb:M:0.0111} **ntasaddo aṃ**.

Simhi **gacchantā**dīnaṃ ntasaddo **a**māpajjate vā.

Gacchaṃ, gacchanto, mahaṃ, mahanto, caraṃ, caranto, khādaṃ, khādanto.

**Gacchantādīnami**ti kimatthaṃ? Anto, danto, vanto, santo.

{para:187} 187\, 108. **Sesesu ntuva**.

**Gacchantā**dīnaṃntasaddo**ntu**ppaccayova daṭṭhabbo sesesu vibhattippaccayesu.

Gacchato, mahato, gacchati, mahati, gacchatā, mahatā.

**Sesesū**ti kimatthaṃ? Gacchaṃ, mahaṃ, caraṃ, khādaṃ.

{para:188} 188\, 115. **Brahmatta sakha rājādito amānaṃ**.

**Brahma atta sakha rāja**iccevamādito **aṃ**vacanassa **ānaṃ** hoti vā.

Brahmānaṃ, brahmaṃ, attānaṃ, attaṃ, sakhānaṃ, sakhaṃ, rājānaṃ, rājaṃ.

**A**miti kimatthaṃ? Rājā.

{para:189} 189\, 113. **Syā** {pb:M:0.0112} **ca**.

**Brahma atta sakha rāja**iccevamādito **si**vacanassa **ā** ca hoti.

Brahmā, attā, sakhā, rājā, ātumā.

{para:190} 190\, 114. **Yonamāno**.

**Brahmaatta sakha rāja**iccevamādito **yonaṃ āno**ādeso hoti.

Brahmāno, attāno, sakhāno, rājāno, ātumāno.

{para:191} 191\, 130. **Sakhato cāyo no**.

Tasmā **sakha**to ca **yo**naṃ **āyo no** ādesā honti.

Sakhāyo, sakhino.

**Yona**miti kimatthaṃ? Sakhā.

{para:192} 192\, 135. **Smime**.

Tasmā **sakha**to **smiṃ**vacanassa **e**kāro hoti. Sakhe.

{para:193} 193\, 122. **Brahmato** {pb:M:0.0113} **gassa ca**.

Tasmā **brahma**to **ga**ssa ca **e**kāro hoti. He brahme.

{para:194} 194\, 131. **Sakhantassi no nā naṃ sesu**.

Tassa **sakha**ntassa ikāro hoti **nonānaṃ**saiccetesu.

Sakhino, sakhinā, sakhīnaṃ, sakhissa.

**Etesvī**ti kimatthaṃ? Sakhārehi.

{para:195} 195\, 134. **Āro himhi vā**.

Tassa **sakha**ntassa **āro** hoti vā **himhi** vibhattimhi. Sakhārehi, sakhehi.

{para:196} 196\, 133. **Sunamaṃsu vā**.

Tassa **sakha**ntassa **āro** hoti vā **sunaṃ aṃ**iccetesu.

Sakhāresu, sakhesu, sakhārānaṃ, sakhīnaṃ, sakhāraṃ, sakhaṃ.

{para:197} 197\, 125. **Brahmato tu smiṃ ni**.

Tasmā **brahma**to **smiṃ**vacanassa **ni**ādeso hoti. Brahmani.

**Tuggahaṇena** {pb:M:0.0114} abrahmatopi **smiṃ** vacanassa **ni** hoti. Kammani, cammani, muddhani.

{para:198} 198\, 123. **Uttaṃ sanāsu**.

Tassa **brahma**saddassa anto uttamāpajjate **sanā**iccetesu.

Brahmuno, brahmunā.

**Sanāsū**ti kimatthaṃ? Brahmā.

{para:199} 199\, 158. **Satthupitādīnamā sismiṃsilopoca**.

**Satthupitu**ādīnamanto **a**ttamāpajjate **si**smiṃ, **si**lopo ca hoti.

Satthā, pitā, mātā, bhātā, kattā.

**Sismi**nti kimatthaṃ? Satthussa, pitussa, mātussa, bhātussa, kattussa.

{para:200} 200\, 159. **Aññesvārattaṃ**.

**Satthupitu**ādīnamanto aññesu vacanesu **ārattamā**pajjate.

Satthāraṃ, pitaraṃ, mātaraṃ, bhātaraṃ, kattāraṃ, satthārehi, pitarehi, mātarehi, bhātarehi, kattārehi.

**Aññesvī**ti {pb:M:0.0115} kimatthaṃ? Satthā, pitā, mātā, bhātā, kattā.

{para:201} 201\, 163. **Vā naṃmhi**.

**Satthupitu**ādīnamanto **āra**ttamāpajjate vā naṃmhi vibhattimhi.

Satthārānaṃ, pitarānaṃ, mātarānaṃ, bhātarānaṃ.

**Vā**ti kimatthaṃ? Satthānaṃ, pitūnaṃ, mātūnaṃ, bhātūnaṃ.

{para:202} 202\, 164. **Satthunattañca**.

Tassa **satthu**saddassa anto **a**ttamāpajjate vā naṃmhi vibhattimhi.

Satthānaṃ, pitānaṃ, mātānaṃ, bhātānaṃ, kattānaṃ.

**Vā**ti kimatthaṃ? Satthārānaṃ, pitarānaṃ, mātarānaṃ, bhātarānaṃ, dhītarānaṃ.

**Caggahaṇaṃ** aññesampi saṅgahaṇatthaṃ.

{para:203} 203\, 162. **Usasmiṃ salopo ca**.

**Satthupitu**iccevamādīnamantassa **u**ttaṃ hoti vā **sa**smiṃ, **sa**lopo ca.

Satthu{pb:M:0.0116}, satthussa, satthuno dīyate, pariggaho vā. Pitu, pitussa, pituno dīyate, pariggaho vā. Bhātu, bhātussa, bhātuno dīyate, pariggaho vā.

**Caggahaṇaṃ** dutiyasampiṇḍanatthaṃ.

{para:204} 204\, 167. **Sakkamandhātādīnañca**.

**Sakkamandhātu**iccevamādīnamanto **u**ttamāpajjate sasmiṃ, salopo ca hoti.

Sakkamandhātu iva assa rājino vibhavo. Evaṃ kattu, gantu, dātu iccevamādī.

Punā**rambhaggahaṇaṃ** kimatthaṃ? Niccadīpanatthaṃ. Sakkamandhātu.

**Caggahaṇaṃ** dutiyasampiṇḍanatthaṃ.

{para:205} 205\, 160. **Tato yonamo tu**.

Tato **ā**rādesato sabbesaṃ **yo naṃ o**kārādeso hoti.

Satthāro, pitaro, mātaro, bhātaro, kattāro, vattāro.

**Tuggahaṇena** aññasmāpi **yo**naṃ **o**kāro hoti. Caturo janā, gāvo, ubho purisā.

{para:206} 206\, 165. **Tato** {pb:M:0.0117} **smimi**.

Tato **ārā**desato **smiṃ**vacanassa **i**kārādeso hoti.

Satthari, pitari, mātari, dhītari, bhātari, kattari, vattari.

Puna **tatogahaṇena** aññasmāpi **smiṃ**vacanassa **i**kāro hoti. Bhuvi.

{para:207} 207\, 161. **Nā ā**.

Tato **ārā**desato **nā**vacanassa **ā**ādeso hoti.

Satthārā, pitarā, mātarā, bhātarā, dhītarā, kattārā, vattārā.

{para:208} 208\, 166. **Āro rassamikāre**.

**Ārā**deso rassamāpajjate **i**kāre pare.

Satthari, pitari, mātari, dhītari, kattari, vattari.

{para:209} 209\, 168. **Pitādīnamasimhi**.

**Pitā**dīna **mārā**deso rassamāpajjate asimhi vibhattimhi.

Pitarā, mātarā, bhātarā, mītarā pitaro, mātaro, bhātaro, dhītaro.

**Asimhiggahaṇaṃ** {pb:M:0.0118} **to**mhi pare ikārādesañāpanatthaṃ. Mātito, pitito, bhātito, duhitito.

{para:210} 210\, 239. **Tayātayīnaṃ takāro tvattaṃ vā**.

**Tayātayi** iccetesaṃ **ta**kāro **tva**ttamāpajjate vā.

Tvayā, tayā, tvayi, tayi.

**Etesami**ti kimatthaṃ? Tuvaṃ, tavaṃ.

::centre
Iti nādhakappe tatiyo kaṇḍo.
::

#### Catutthakaṇḍa

{para:211} 211\, 126. **Attanto hismi’manattaṃ**.

Tassa **atta**no anto **ana**ttamāpajjate **hi**mhi vibhattimhi.

Attanehi, attanebhi.

**Attanto**ti kimatthaṃ? Rājehi, rājebhi.

**Hismi**nti kimatthaṃ? Attano.

**Anattamitibhāvaniddesena atta**saddassa **sakā**deso hoti sabbāsu vibhattīsu. Sako, sakā, sakaṃ, sake.

{para:212} 212\, 329. **Tato** {pb:M:0.0119} **smiṃni**.

Tato **atta**to **smiṃ**vacanassa **ni** hoti. Attani.

{para:213} 213\, 127. **Sassa no**.

Tato**atta**to **sa**ssa vibhattissa **no** hoti, attano.

{para:214} 214\, 128. **Smā nā**.

Tato **atta**to **smā** vacanassa **nā** hoti. Attanā.

Puna **tatogahaṇena** tassa **atta**no **ta**kārasseva **ra**kāro hoti sabbesu vacanesu. Atrajo, atrajaṃ.

{para:215} 215\, 141. **Jhalato ca**.

**Jhala**iccetehi **smā**vacanassa **nā** hoti.

Agginā, daṇḍinā, bhikkhunā, sayambhunā.

**Smā**ti kimatthaṃ? Aggayo, munayo, isayo.

{para:216} 216\, 180. **Ghapato smiṃ yaṃ vā**.

Tasmā **ghapa**to **smiṃ** vacanassa **yaṃ** hoti vā.

Kaññāyaṃ{pb:M:0.0120}, kaññāya. Rattiyaṃ, rattiyā. Itthiyaṃ, itthiyā. Yāguyaṃ, yāguyā. Vakhuyaṃ, vadhuyā.

{para:217} 217\, 199. **Yonaṃ ni napuṃsakehi**.

Sabbesaṃ **yo**naṃ **ni** hoti vā napuṃsakehi liṅgehi.

Aṭṭhīni, aṭṭhī, āyūni, āyū.

**Napuṃsakehī**ti kimatthaṃ? Itthiyo.

{para:218} 218\, 196. **Ato niccaṃ**.

**A**kārantehi napuṃsakaliṅgehi **yo**naṃ **ni** hoti niccaṃ.

Yāni, yāni. Tāni, tāni. Kāni, kāni. Bhayāni, bhayāni. Rūpāni, rūpāni.

{para:219} 219\, 196. **Siṃ**.

**A**kārantehi napuṃsakaliṅgehi **si**vacanassa **aṃ** hoti niccaṃ.

Sabbaṃ, yaṃ, taṃ, kaṃ, rūpaṃ.

{para:220} 220\, 74. **Sesato lopaṃ pasipi**.

Tato niddiṭṭhehi ligehi sesakhatā **gasi**iccete lopamāpajjante.

Bhoti {pb:M:0.0121} itthi, sā itthī. Bho daṇḍi, so daṇḍī. Bho sattha, so satthā. Bho rāja, so rājā. **Sesato**ti kimatthaṃ? Puriso gacchati.

**Gasī**ti kimatthaṃ? Itthiyā, satthussa.

{para:221} 221\, 282. **Sabbāsamāvuso pasagganipātādīhi ca**.

Sabbāsaṃ vibhattīnaṃ ekavacanabahuvacanānaṃ paṭhamā dutiyātatiyā catutthī pañcamī chaṭṭhī sattamīnaṃ lopo hoti, **āvuso upasagga nipāta**iccevamādīhi ca,

Tvaṃ panāvuso, tumhe panāvuso, padaso dhammaṃ vāceyya, vihāraṃ sve upagaccheyya.

Pa, parā, ni, nī, u, du, saṃ, vi, ava, anu, pari, adhi, abhi, pati, su, ā, ati, api, apa, upa, pahāro, parābhavo, nihāro, nīhāro, uhāro, duhāro, saṃhāro, vihāro, avahāro, anuhāro, parihāro, adhihāro, abhihāro, patihāro, suhāro, āhāro, atihāro, apihāro, apahāro, upahāro, evaṃ vīsati **upasaggehi** ca.

Yathā, tathā, evaṃ, khalu, kho, tatra, atho, atha, hi, tu ca, vā, vo, haṃ, abhaṃ, alaṃ, eva, ho aho, he{pb:M:0.0122}, ahe, re, are, evamādīhi **nipātehi** ca yojetabbāni.

**Caggahaṇama** vadhāraṇatthaṃ.

{para:222} 222\, 342. **Pumassa liṅgādīsu samāsesu**.

**Puma**iccetassa anto lopamāpajjate liṅgādīsu parapadesu samāsesu.

Pulliṅgaṃ, pumbhāvo, puṅkokilo.

**Pumasse**ti kimatthaṃ? Itthiliṅgaṃ, napuṃsakaliṅgaṃ.

**Liṅgādīsū**ti kimatthaṃ? Pumitthī.

**Samāsesū**ti kimatthaṃ? Pumassa liṅgaṃ.

{para:223} 223\, 188. **Aṃ yamīto pasaññato**.

**Aṃ** vacanassa **yaṃ** hoti vā **ī**to pasaññato.

Itthiyaṃ, itthiṃ.

**Pasaññato**ti kimatthaṃ? Daṇḍinaṃ, bhoginaṃ.

**A**miti kimatthaṃ? Itthīhi.

{para:224} 224\, 153. **Naṃ jhato katarassā**.

Tasmā **jha**to katarassā **aṃ** vacanassa **naṃ** hoti.

**Daṇḍinaṃ**{pb:M:0.0123}, bhoginaṃ.

**Jhato**ti kimatthaṃ? Vessabhuṃ.

**Katarassā**ti kimatthaṃ? Kucchiṃ.

{para:225} 225\, 151. **Yonaṃ no**.

Sabbesaṃ **yo**naṃ **jha**to katarassā **no** hoti.

Daṇḍino bhogino, he daṇḍino, he bhogino.

**Katarassā**ti kimatthaṃ? Aggayo, munayo, isayo.

**Jhato**ti kimatthaṃ? Sayambhuno.

**Yona**nti kimatthaṃ? Daṇḍinā, bhoginā.

{para:226} 226\, 154. **Smiṃni**.

Tasmā **jha**to katarassā **smiṃ**vacanassa niāde so hoti.

Daṇḍini, bhogini.

**Katarassā**ti kimatthaṃ? Byādhimhi.

{para:227} 227\, 270. **Kissa kaveca**.

**Ki**miccetassa **ko** ca hoti **va**paccaye pare.

Kva {pb:M:0.0124} gatosi tvaṃ devānaṃ piyatissa.

**Caggahaṇena** avapaccaye parepi **ko** ca hoti. Ko taṃninditu marahati, kathaṃ bodhayituṃ dhammaṃ.

**Ve**ti kimatthaṃ? Kuto āgatosi tvaṃ.

{para:228} 228\, 272. **Kuhiṃ haṃ su ca**.

**Ki**miccetassa **ku** hoti **hiṃ haṃ**iccetesu ca. Kuhiṃ gacchasi, kulaṃ gacchasi.

**Caggahaṇena hiñcanaṃdācanaṃ** paccayesu paresu aññatthāpi **ku** hoti. Kuhiñcanaṃ, kudācanaṃ.

{para:229} 229\, 226. **Sesesu ca**.

**Ki**miccetassa **ko** hoti sesesu vibhattipaccayesu paresu.

Ko pakāro kathaṃ, kaṃ pakāraṃ kathaṃ.

**Caggahaṇa**manukaḍḍhanatthaṃ.

{para:230} 230\, 262. **Trabhothesu ca**.

**Ki**miccetassa **ku** hoti **tratotha** iccetesu ca.

Kutra, kuto, kuttha.

**Caggahaṇa**manukaḍḍhanatthaṃ,

{para:231} 231\, 263. **Sabbassetassa**{pb:M:0.0125}, **kāro vā**.

Sabbassa **eta**saddassa **a**kāro hoti vā **totha**iccetesu.

Ato, attha, etto, ettha.

{para:232} 232\, 267. **Tre niccaṃ**.

Sabbassa **eta**saddassa **a**kāro hoti niccaṃ **tra**paccaye pare.

Atra.

{para:233} 233\, 264. **E tothesu ca**.

Sabbassa **eta**saddassa ekāro hoti vā **totha**iccetesu.

Etto, ato, ettha, attha.

{para:234} 234\, 265. **Imassi thaṃ dāni ha to dhesu ca**.

**Ima**saddassa sabbasseva **i**kāro hoti **thaṃ dānihato dha**iccetesu.

Itthaṃ, idāni, iha, ito, idha.

{para:235} 235\, 281. **Adhunāmhi** {pb:M:0.0126} **ca**.

Imasaddassa sabbasseva **a**kāro hoti **dhunā**mhi paccaye pare.

Adhunā.

**Caggahaṇa**mavadhāraṇatthaṃ.

{para:236} 236\, 280. **Eta rahimhi**.

Sabbasseva **ima**saddassa **etā**deso hoti **rahi**mhi paccaye pare.

Etarahi.

{para:237} 237\, 176. **Itthiyamato āpaccayo**.

**I**tthiyaṃ vattamānāya **a**kārato **ā**paccayo hoti.

Sabbā, yā, sā, kā. Katarā.

{para:238} 238\, 187. **Nadādito vā ī**.

**Nadā**dito vāa**nadā**ditovā itthiyaṃ vattamānāya īpaccayo hoti.

Nadī, mahī, kumārī, taruṇī, sakhī, itthī.

{para:239} 239\, 190. **Ṇava** {pb:M:0.0127} **ṇika ṇeyya ṇa ntuhi**.

**Ṇava ṇika ṇeyya ṇa ntu**iccetehi itthiyaṃ vattamānehi **ī**paccayo hoti.

Māṇavī, paṇḍavī, nāvikī, venateyyī, kunteyyī, gotamī, guṇavatī, sāmāvatī.

{para:240} 240\, 193. **Pati bhikkhurājīkārantehi inī**.

**Pati bhikkhu rājī**kārantehi itthiyaṃ vattamānehi **inī**paccayo hoti.

Gahapatānī, bhikkhunī, rājinī, hatthinī, daṇḍinī, medhāvinī, tapassinī.

{para:241} 241\, 191. **Ntussa tamīkāre**.

Sabbasseva **ntu**paccayassa **ta**kāro hoti vā **ī**kāre pare.

Guṇavatī, guṇavantī, kulavatī, kulavantī, satimatī. Satimantī, mahatī, mahantī, gottamatī, gottamantī.

{para:242} 242\, 192. **Bhavato bhoto**.

Sabbasseva **bhavanta**saddassa **bhotā**deso hoti **ī**kāre itthigate pare.

Bhoti ayye, bhoti kaññe, bhoti kharādiye.

{para:243} 243\, 110. **Bhoge** {pb:M:0.0128} **tu**.

Sabbasseva **bhavanta**saddassa **bho**ādeso hoti **ge** pare.

Bho purisa, bho aggi, bho rāja, bho sattha, bho daṇḍi, bho sayambhu.

**Ge**ti kimatthaṃ? Bhavatā, bhavaṃ.

**Tuggahaṇena** aññasmimpi vacane sabbassa **bhavanta**saddassa **bhonta bhante bhonto bhadde bhotā bho to**iccete ādesā honti.

Bhonta, bhante, bhonto, bhadde, bhotā, bhoto.

{para:244} 244\, 72. **Akārapitādyantānamā**.

**A**kāro ca **pitā**dīnamanto ca attamāpajjate **ge** pare.

Bho purisā, bho rājā, bho pitā, bho mātā, bho satthā.

{para:245} 245\, 152. **Jhalapā rassaṃ**.

**Jhalapa**iccete rassamāpajjante **ge** pare.

Bho daṇḍi, bho sayambhu, bhoti itthi, bhotivadhu,

{para:246} 246\, 73. **Ākāro** {pb:M:0.0129} **vā**.

**Ā**kāro rassamāpajjate vā **ge** pare.

Bho rāja, bho rājā, bho atta, bho attā, bho sakha, bho sakhā, bho sattha, bho satthā.

::centre
Iti nāmakappe catuttho kaṇḍo.
::

#### Pañcamakaṇḍa

{para:247} 247\, 261. **Tvādayo vibhattisaññāyo**.

**To**ādi yesaṃ paccayānaṃ, te honti tvādayo. Te paccayā **tvā**dayo vibhattisaññāva daṭṭhabbā.

Sabbato, yato, tato, kuto, ato, ito, sabbadā, yadā, tadā, kadā, idha, idāni.

{para:248} 248\, 260. **Kvaci to pañcamyatthe**.

Kvaci **to**paccayo hoti pañcamyatthe.

Sabbato, yato, tato, kuto, ato, ito.

**Kvacī**ti kimatthaṃ? Sabbasmā, imasmā.

{para:249} 249\, 266. **Tra** {pb:M:0.0130} **tha sattamiyā sabbanāmehi**.

**Tratha**iccete paccayā honti sattamyatthe sabba nāmehi.

Sabbatra, sabbattha, yatra, yattha, tatra, tattha.

{para:250} 250\, 268. **Sabbato dhi**.

**Sabba**iccetasmā **dhi**paccayo hoti kvaci sattamyatthe. Sabbadhi, sabbasmiṃ.

{para:251} 251\, 269. **Kiṃ smā vo**.

**Ki**miccetasmā **va**paccayo hoti sattamyatthe.

Kva gatosi tva devānaṃpiyatissa.

{para:252} 252\, 271. **Hiṃ haṃ hiñcanaṃ**.

**Ki**miccetasmā **hiṃhaṃhiñcanaṃ**iccete paccayā honti sattamyatthe.

Kuhiṃ, kulaṃ, kuhiñcanaṃ.

{para:253} 253\, 273. **Tamhā ca**.

**Tamhā ca hi haṃ**iccete paccayā honti sattamyatthe. Tahiṃ, tahaṃ.

**Caggahaṇaṃ** {pb:M:0.0131} **hiñcana**ggahaṇanivattanatthaṃ.

{para:254} 254\, 274. **Imasmā ha dhā ca**.

**Ima**smā **hadha**iccete paccayā honti sattamyatthe. Iha, idha.

**Caggahaṇa**mavadhāraṇatthaṃ.

{para:255} 255\, 275. **Yato hiṃ**.

Tasmā **ya**to **hiṃ**paccayo hoti sattamyatthe. Yahiṃ.

{para:256} 256\, 0. **Kāle**.

‘‘Kāle’’iccetaṃ adhikāratthaṃ veditabbaṃ.

{para:257} 257\, 279. **Kiṃsabbaññekayakuhidādācanaṃ**.

**Kiṃ sabbaañña eka ya ku**iccetehi **dā dācanaṃ**iccete paccayā honti kāle sattamyatthe.

Kadā, sabbadā, aññadā, ekadā, yadā, kudācanaṃ.

{para:258} 258\, 278. **Tamhā dāni ca**.

**Ta**iccetasmā **dāni dā**iccete paccayā honti, kāle sattamyatthe.

Tadāni{pb:M:0.0132}, tadā.

**Caggahaṇa**manukaḍḍhanatthaṃ.

{para:259} 259\, 279. **Imasmā rahi dhunā dāni ca**.

**Ima**smā **rahi dhunā dāni**iccete paccayā honti kāle sattamyatthe.

Terahi, adhunā, idāni.

**Caggahaṇa**manukaḍḍhanatthaṃ.

{para:260} 260\, 277. **Sabbassa so dāmhi vā**.

**Sabba**iccetassa **sa**kārādeso hoti vā **dā**mhi paccaye pare.

Sadā, sabbadā.

{para:261} 261\, 369. **Avaṇṇo ye lopañca**.

Avaṇṇo **ye** paccaye pare lopamāpajjate.

Bāhussaccaṃ, paṇḍiccaṃ, vepullaṃ, kāruññaṃ, kosallaṃ, sāmaññaṃ, sohajjaṃ.

{para:262} 262\, 391. **Vuḍḍhassa jo iyiṭṭhesu**.

Sabbasseva **vuḍḍha**saddassa **jo**ādeso hoti **iya iṭṭha**iccetesu paccayesu.

Jeyyo{pb:M:0.0133}, jeṭṭho.

{para:263} 263\, 392. **Pasatthassa so ca**.

Sabbasseva **pasattha**saddassa **so**ādeso hoti, **jā**deso ca **iyaiṭṭha**iccetesu paccayesu.

Seyyo, seṭṭho, jeyyo, jeṭṭho.

{para:264} 264\, 393. **Antikassa nedo**.

Sabbassa **antika**saddassa **nedā**deso hoti **iya iṭṭha**iccetesu paccayesu.

Nediyo, nediṭṭho.

{para:265} 265\, 394. **Bāḷhassa sādho**.

Sabbassa **bāḷha**saddassa **sādhā**deso hoti **iya iṭṭha**iccetesu paccayesu.

Sādhiyo, sādhiṭṭho.

{para:266} 266\, 395. **Appassa kaṇa**.

Sabbassa **appa**saddassa **kaṇa** ādeso hoti **iya iṭṭha**iccetesu paccayesu.

Kaṇiyo, kaṇiṭṭho.

{para:267} 267\, 396. **Yuvānañca**{pb:M:0.0134}.

Sabbassa **yuva**saddassa **kaṇa** ādeso hoti **iya iṭṭha**iccetesu paccayesu.

Kaniyo, kaniṭṭho.

**Caggahaṇa**manukaḍḍhanatthaṃ.

{para:268} 268\, 397. **Vantumantu vīnañca lopo**.

**Vantumantuvī**iccetesaṃ paccayānaṃ lopo hoti **iyaiṭṭha**iccetesu paccayesu.

Guṇiyo, guṇiṭṭho, satiyo, satiṭṭho, medhiyo, medhiṭṭho.

{para:269} 269\, 401. **Yavataṃ ta la ṇa dakārānaṃ byañjanāni ca la ña jakārattaṃ**.

**Ya**kāravantānaṃ **ta la ṇa da**kārānaṃ byañjanāni **ca la ña ja**kārattamāpajjante yathāsaṅkhyaṃ.

Bāhussaccaṃ, paṇḍiccaṃ, vepullaṃ, kāruññaṃ, kosallaṃ, nepuññaṃ, sāmaññaṃ, sohajjaṃ.

**Ya va ta**miti kimatthaṃ? Tiṇadalaṃ.

**Ta la ṇa dakārāna**miti kimatthaṃ? Ālasyaṃ, ārogyaṃ.

**Byañjanāna**miti {pb:M:0.0135} kimatthaṃ? Maccunā.

**Kāraggahaṇaṃ** kimatthaṃ? **Ya**kārassa **ma**kārādesañāpanatthaṃ. Opammaṃ.

{para:270} 270\, 120. **Amha tumhanturāja brahmatta sakhasatthu pitādīhismā nāva**.

**Amha tumhanturāja brahma atta sakha satthu pitu**iccevamādīhi **smā**vacanaṃ nāva daṭṭhabbaṃ.

Mayā, tayā, guṇavatā, raññā, brahmunā, attanā, sakhinā, satthārā, pitarā, mātarā, bhātarā, dhītarā, kattārā, vattārā.

**Etehī**ti kimatthaṃ? Purisā.

::centre
Iti nāmakappe pañcamo kaṇḍo
::

::centre
Nāmakappo niṭṭhito.
::

### 3. Kārakakappa

#### Chaṭṭhakaṇḍa

{para:271} 271\, 88, 308. **Yasmā** {pb:M:0.0136} **dapeti bhayamādatte vā tadapādānaṃ**.

Yasmā vā apeti, yasmā vā bhayaṃ jāyate, yasmā vā ādatte, taṃ kārakaṃ apādānasaññaṃ hoti.

Taṃ yathā? Gāmā apenti munayo, nagarā niggato rājā, corā bhayaṃ jāyate, ācariyupajjhāyehi sikkhaṃ gaṇhāti sisso.

**Apādāna**miccanena kvattho? Apādāne pañcamī.

{para:272} 272\, 309. **Dhātunā mānamupasaggayogādvīsvapi ca**.

Dhātunāmānaṃ payoge ca upasaggayogādīsvapi ca taṃ kārakaṃ apādānasaññaṃ hoti.

**Dhātūnaṃ payoge** tāva **ji**iccetassa dhātussa **parā**pubbassa payoge yo asaho, so apādānasañño hoti.

Taṃ yathā? Buddhasmā parājenti aññatitthiyā.

**Bhū**iccetassa {pb:M:0.0137} dhātussa papubbassa payoge yato acchinnappabhavo, so apādānasañño hoti.

Taṃ yathā? Himavatā pabhavanti pañca mahānadiyo, anavatattamhā pabhavanti mahāsarā, aciravatiyā pabhavanti kunnadiyo.

**Nāmappayoge**pi taṃ kārakaṃ apādānasaññaṃ hoti.

Taṃ yathā? Urasmā jāto putto, bhūmito niggato raso, ubhato sujāto putto mātito ca pitito ca.

**Upasaggayoge** taṃ kārakaṃ apādānasaññaṃ hoti.

Taṃ yathā? Apasālāya āyanti vāṇijā, ābrahmalokā saddo abbhuggacchati upari pabbatā devo vassati, buddhasmā pati sāriputto dhammadesanāya bhikkhū ālapati temāsaṃ, ghatamassa telasmā pati dadāti, uppalamassa padumasmā pati dadāti, kanakamassa hiraññasmā pati dadāti.

**Ādiggahaṇena** kārakamajjhepi pañcamīvibhatti hoti. Ito pakkhasmā vijjhati migaṃ luddako, kosā vijjhati kuñjaraṃ, māsasmā bhuñjati bhojanaṃ.

**Apiggahaṇena** nipātapayogepi pañcamīvibhatti hoti dutiyā ca tatiyā ca. Rahitā mātujā puññaṃ katvā {pb:M:0.0138} dānaṃ deti, rahitā mātujaṃ, rahitā mātujena vā. Rite saddhammā kuto sukhaṃ labhati, rite saddhammaṃ, rite saddhammena vā. Te bhikkhū nānā kulā pabbajitā, vinā saddhammā natthañño koci nātho loke vijjati, vinā saddhammaṃ, vinā saddhammena vā. Vinā buddhasmā, vinā buddhaṃ, vinā buddhena vā.

**Caggahaṇena** aññatthāpi pañcamīvibhatti hoti. Yatohaṃ bhagini ariyāya jātiyā jāto. Yato sarāmi attānaṃ, yato pattosmi viññutaṃ, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāsaveyyuṃ.

{para:273} 273\, 310. **Rakkhaṇatthānamicchitaṃ**.

Rakkhaṇatthānaṃ dhātūnaṃ payoge yaṃ icchitaṃ, taṃ kārakaṃ apādānasaññaṃ hoti.

Kāke rakkhanti taṇḍulā, yavā paṭisedhenti gāvo.

{para:274} 274\, 311. **Yena vā’ dassanaṃ**.

Yena vā adassanamicchitaṃ, taṃ kārakaṃ apādānasaññaṃ hoti.

Upajjhāyā antaradhāyati sisso, mātarā ca pitarā ca antaradhāyati putto.

**Vā**ti {pb:M:0.0139} kimatthaṃ? Sattamīvibhatyattaṃ. Jetavane antaradhāyati bhagavā.

{para:275} 275\, 312. **Dūranti kaddha kāla nimmāna tvālopa disāyogavibhattārappayoga suddhappamocana hetu vivittappamāṇa pubbayogabandhana guṇavacana pañha kathana thokākattūsu ca**.

Dūratthe, antikatthe, addhanimmāne, kālanimmāne, tvālope, disāyoge, vibhatte, ārappayoge, suddhe, pamocane, hetvatthe, vivittatthe, pamāṇe, pubbayoge, bandhanatthe, guṇavacane, pañhe, kathane, thoke, akattari ca iccetesvatthesu, payogesu ca, taṃ kārakaṃ apādānasaññaṃ hoti.

**Dūratthe**tāva – kīva dūro ito naḷakāragāmo, dūrato vā gamma, ārakā te moghapurisā imasmā dhammavinayā. Dutiyā ca tatiyā ca, dūraṃ gāmaṃ āvato, dūrena gāmena vā āgato. Ārakā imaṃ dhammavinayaṃ, anena dhammavinayena vā iccevamādi.

**Antikatthe** – antikaṃ gāmā, āsannaṃ gāmā, samīpaṃ gāmā, samīpaṃ saddhammā. Dutiyā ca tatiyā ca, antikaṃ gāmaṃ, antikaṃ gāmena vā. Āsannaṃ gāmaṃ, āsannaṃ gāmena vā. Samīpaṃ gāmaṃ. Samīpaṃ gāmena vā. Samīpaṃ saddhammaṃ, samīpaṃ saddhammena vā iccevamādi.

**Addhanimmāne** {pb:M:0.0140} – ito mathurāya catūsu yojanesu saṅkassaṃ nāma nagaraṃ atthi, tattha bahū janā vasanti iccevamādi.

**Kālanimmāne** – ito bhikkhave ekanavutikappe vipassī nāma bhagavā loke udapādi, ito tiṇṇaṃ māsānaṃ accayena parinibbāyissati iccevamādi.

**Tvālope** kammādhikaraṇesu – pāsādā saṅkameyya, pāsādaṃ abhiruhitvā vā. Pabbatā saṅkameyya, pabbataṃ abhiruhitvā vā. Hatthikkhandhā saṅkameyya, hatthikkhandhaṃ abhiruhitvā vā. Āsanā vuṭṭhaheyya. Āsane nisīditvā vā iccevamādi.

**Disāyoge** – avicito yāva uparibhavaggamantare bahū sattanikāyā vasanti, yato khemaṃ tato bhayaṃ, puratthimato, dakkhiṇato, pacchimato, uttarato aggī pajjalanti, yato assosuṃ bhagavantaṃ, uddhaṃ pādatalā adho kesamatthakā iccevamādi.

**Vibhatte** – yato paṇītataro vā visiṭṭhataro vā natthi. Chaṭṭhī ca, channavutīnaṃ pāsaṇḍānaṃ, dhammānaṃ pavaraṃ yadidaṃ sugatavinayo iccevamādi.

**Ārappayoge** – {pb:M:0.0141} gāmadhammā vasaladhammā asaddhammā ārati virati paṭivirati, pāṇātipātā veramaṇī iccevamādi.

**Suddhe** – lobhaniyehi dhammehi suddho asaṃsaṭṭho, mātito ca pitito ca suddho asaṃsaṭṭho anupakuddho agarahito iccevamādi.

**Pamocane** – parimutto dukkhasmāti vadāmi, muttosmi mārabandhanā, na te muccanti maccunā iccevamādi.

**Hetvatthe** – kasmā hetunā, kena hetunā, kissa hetunā, kasmā nu tumhaṃ daharā na mīyare, kasmā idheva maraṇaṃ bhavissati iccevamādi.

**Vivittatthe** – vivitto pāpakā dhammā, vivicceva kāmehi vivicca akusalehi dhammehi iccevamādi.

**Pamāṇe** – dīghaso navavidatthiyo sugatavidatthiyā pamāṇikā kāretabbā, majjhimassa purisassa aḍḍha teḷasahatthā iccevamādi.

**Pubbayoge** – pubbeva sammodhā iccevamādi.

**Bandhanatthe** – satasmā bandho naro. Tatiyā ca, satena bandho naro raññā iṇatthena iccevamādi.

**Guṇavacane** {pb:M:0.0142} – puññāya sugatiṃ yanti, cāgāya vipulaṃ dhanaṃ, paññāya vimuttimano, issariyāya janaṃ rakkhati rājā iccevamādi.

**Pañhe** tvālope kammādhikaraṇesu – abhidhammā pucchanti, abhidhammaṃ sutvā, abhidhamme ṭhatvā vā. Vinayā pucchanti, vinayaṃ sutvā, vinaye ṭhatvā vā. Dutiyā ca tatiyā ca, abhidhammaṃ, abhidhammena vā. Vinayaṃ, vinayena vā. Eva suttā, geyyā, gāthāya, veyyākaraṇā, udānā, itivuttakā, jātakā, abbhutadhammā, vedallā iccevamādi.

**Kathane** tvālope kammādhikaraṇesu – abhidhammā kathayanti, abhidhammaṃ sutvā, abhidhamme ṭhatvā vā. Vinayā kathayanti, vinayaṃ sutvā, vinaye ṭhatvā vā. Dutiyā ca tatiyā ca, abhidhammaṃ, abhidhammena vā. Vinayaṃ vinayena vā. Evaṃ suttā, geyyā, gāthāya, veyyākaraṇā, udānā, itivuttakā, jātakā, abbhutadhammā, vedallā iccevamādi.

**Thoke** – thokā muccanti. Appamattakā muccanti, kicchā muccanti. Tatiyā ca. Thokena, appamattakena, kicchena vā iccevamādi.

**Akattarica** – kammassa katattā upacitattā ussannattā vipulattā cakkhuviññāṇaṃ uppannaṃ hoti iccevamādi.

**Caggahaṇena** {pb:M:0.0143} sesesupi ye mayā nopadiṭṭhā apādānapayogikā, te payogavicakkhaṇehi yathāyogaṃ yojetabbā.

{para:276} 276\, 302. **Yassa dātukāmo rocate dhārayate vā taṃ sampadānaṃ**.

Yassa vā dātukāmo yassa vārocate, yassa vā dhārayate, taṃ kārakaṃ sampadānasaññaṃ hoti.

Samaṇassa cīvaraṃ dadāti, samaṇassa rocate saccaṃ, devadattassa suvaṇṇacchattaṃ dhārayate yaññadatto.

**Sampadāna**miccanena kvattho? Sampadāne catutthī.

**Vā**ti vikappanatthaṃ, dhātunāmānaṃ payoge vā upasaggappayoge vā nipātappayoge vā sati atthavikappanatthaṃ **vā**ti padaṃ payujjati.

{para:277} 277\, 303. **Silāgha hanu ṭhā sapa dhāra piha kudha duhissosūya rādhikkha paccāsuṇa anupatigiṇa pubbakattārocanattha tadattha tumatthālamattha maññānādarappāṇini, gatyatthakammani, āsīsattha sammuti bhiyya sattamyatthesu ca**.

Silāgha hanu ṭhā sapa dhāra piha kudha duha issaiccetesaṃ dhātūnaṃ payoge, usūyatthānañca payoge, rādhikkhappayoge, paccāsuṇaanupatigiṇānaṃ pubbakattari, ārocanatthe{pb:M:0.0144}, tadatthe, tumatthe, alamatthe, maññatippayoge anādare appāṇini, gatyatthānaṃ dhātūnaṃ kammani, āsīsatthe ca sammuti bhiyya sattamyatthesu ca, taṃ kārakaṃ sampadānasaññaṃ hoti.

**Silāghappayoge** tāva – buddhassa silāghate, dhammassa silāghate, saṅghassa silāghate, sakaṃupajjhāyassa silāghate, tava silāghate mama silāghate iccevamādi.

**Hanuppayoge** – hanute tuyhameva, hanute mayhameva iccevamādi.

**Ṭhāpayoge** – upatiṭṭheyya sakyaputtānaṃ vaḍḍhakī, bhikkhussa bhuñjantassa pānīyena vā vidhūpanena vā upatiṭṭheyya bhikkhunī iccevamādi.

**Sapappayoge** – tuyhaṃ sapate, mayhaṃ sapate iccevamādi.

**Dhārappayoge** – suvaṇṇaṃ te dhārayate iccevamādi.

**Pihappayoge** – buddhassa aññatitthiyā pihayanti, devā dassanakāmā te, yato icchāmi bhaddantassa, samiddhānaṃ pihayanti daliddā iccevamādi.

**Kudhaduhaissausūyappayoge** – kodhayati deva dattassa, tassa kujjha mahāvīra, mā raṭṭhaṃ vinassa idaṃ. Duhayati {pb:M:0.0145} disānaṃ megho, titthiyā samaṇānaṃ issayanti guṇagiddhena, titthiyā samaṇānaṃ issayanti lābhagiddhena, dujjanā guṇavantānaṃ usūyanti guṇagiddhena, kā usūyā vijānataṃ iccevamādi.

**Rādha ikkha** iccetesaṃ dhātūnaṃ payoge yassa akathitassa pucchanaṃ kammavikkhyāpanatthañca, taṃ kārakaṃ sampadānasaññaṃ hoti, dutiyā ca.

Ārādhohaṃ rañño, ārādhohaṃ rājānaṃ, kyāhaṃ ayyānaṃ aparajjhāmi, kyāhaṃ ayye aparajjhāmi, cakkhuṃ janassa dassanāya taṃ viya maññe, āyasmato upālittherassa upasampadāpekkho upatisso, āyasmantaṃ vā iccevamādi.

**Paccāsuṇa anupatigiṇānaṃ pubbakattari suṇo**tissa **paccā**yoge yassa kammuno pubbassa yo kattā, so sampadānasañño hoti.

Taṃ yathā? Bhagavā bhikkhū etadavoca.

**Bhikkhū**ti **akathīta kammaṃ, etanti kathitakammaṃ**. Yassa kammuno pubbassa yo kattā, so‘bhagavā’ti ‘‘yo karoti sa kattā’’ti suttavacanena kattusañño. Evaṃ yassa {pb:M:0.0146} kammuno pubbassa yo kattā, so sampadānasañño hoti.

Taṃ yathā? Te bhikkhū bhagavato paccassosuṃ, āsuṇanti buddhassa bhikkhū.

**Giṇa**ssa **anupati**yoge yassa kammuno pubbassa yo kattā, so sampadānasañño hoti.

Taṃ yathā? Bhikkhu janaṃ dhammaṃ sāveti, tassa bhikkhuno jano anugiṇāti, tassa bhikkhuno jano patigiṇāti.

::gatha1
Yo vadeti sa‘kattā’ti,
::

::gatha2
Vuttaṃ ‘kamma’nti vuccati;
::

::gatha3
Yo paṭiggāhako tassa,
::

::gathalast
‘Sampadānaṃ’ vijāniyā.
::

::unindented
Iccevamādi.
::

**Ārocanatthe** – ārocayāmi vo bhikkhave, āmantayāmi vo bhikkhave, paṭivedayāmi vo bhikkhave, ārocayāmi te mahārāja, āmantayāmi te mahārāja, paṭivedayāmi te mahārāja iccevamādi.

**Tadatthe** – ūnassa pāripūriyā taṃ cīvaraṃ nikkhipitabbaṃ. Buddhassa atthāya, dhammassa atthāya, saṅghassa atthāya, jīvitaṃ pariccajāmi iccevamādi.

**Tumatthe** {pb:M:0.0147} -lokānukampāya atthāya hitāya sukhāya devamanussānaṃ buddho loke uppajjati. Bhikkhūnaṃ phāsuvihārāya vinayo paññatto iccevamādi.

**Alamatthappayoge-ala**miti arahati paṭikkhittesu. Alaṃ me buddho, alaṃ me rajjaṃ, alaṃ bhikkhu pattassa, alaṃ mallo mallassa, arahati mallo mallassa. **Paṭikkhitte** alaṃ te rūpaṃ karaṇīyaṃ, alaṃ me hiraññasuvaṇṇena iccevamādi.

**Maññatippayoge anādare appāṇini**-kaṭṭhassa tuvaṃ maññe, kaliṅgarassa tuvaṃ maññe.

**Anādare**ti kimatthaṃ? Suvaṇṇaṃ viya taṃ maññe.

**Appāṇinī**ti kimatthaṃ? Gadrabhaṃ tuvaṃ maññe iccevamādi.

**Gatyatthakammani**-gāmassa pādena gato, nagarassa pādena gato, appo saggāya gacchati, saggassa gamanena vā, mūlāya paṭikasseyya saṅgho. Dutiyā ca, gāmaṃ pādena gato, nagaraṃ pādena gato, appo saggaṃ gacchati, saggaṃ gamanena vā, mūlaṃ paṭikasseyya saṅgho iccevamādi.

**Āsīsatthe**-āyasmato dīghāyuko hotu, bhaddaṃ bhavato hotu, kusalaṃ bhavato hotu, anāmayaṃ {pb:M:0.0148} bhavato hotu, sukhaṃ bhavato hotu, svāgataṃ bhavato hotu, attho bhavato hotu, hitaṃ bhavato hotu iccevamādi.

**Sammutippayoge**– aññatra saṅghasammutiyā bhikkhussa vippavatthuṃ na vaṭṭati, sādhu sammuti me tassa bhagavato dassanāya iccevamādi.

**Bhiyyappayoge** – bhiyyoso mattāyaṃ iccevamādi.

**Sattamyatthe** – tuyhañcassa āvi karomi, tassa me sakko pāturahosi iccevamādi.

**Atthaggahaṇena** bahūsu akkharappayogesu dissati.

Taṃ yathā? Upamaṃ mata karissāmi, dhammaṃ vo desessāmi.

**Sāratthe** ca – desetu bhante bhagavā dhammaṃ bhikkhūnaṃ. Tassa phāsu vihārāya hoti, etassa pahiṇeyya, yathā no bhagavā byākareyya, tathāpi tesaṃ byākarissāma{pb:M:0.0149}, kappati samaṇānaṃ āyogo, amhākaṃ maṇinā attho, kimattho me buddhena, seyyo me attho, bahūpakārā bhante mahāpajā patigotamī bhagavato, bahūpakārā bhikkhave mātāpitaro puttānaṃ iccevamādi.

Sesesu akkharappayogesupi aññepi payogā payogavicakkhaṇehi yojetabbā.

**Caggahaṇaṃ vikappanatthavāggahaṇānukaḍḍhanatthaṃ**. Ye keci saddā sampadānappayogikā mayā nopadiṭṭhā, tesaṃ gahaṇatthaṃ idha vikappīyati vāsaddo.

Taṃ yathā? Bhikkhusaṅghassa pabhū ayaṃ bhagavā, desassa pabhū ayaṃ rājā. Khettassa pabhū ayaṃ gahapati, araññassa pabhū ayaṃ luddako iccevamādi. Kvaci dutiyā tatiyā pañcamī chaṭṭhī sattamyatthesu ca.

{para:178} 178\, 320. **Yodhāro tamokāsaṃ**.

Yo ādhāro, taṃ okāsasaññaṃ hoti. **Svādhāro catubbidho** byāpiko, opasilesiko, vesayiko sāmīpiko cāti.

Tattha {pb:M:0.0150} **byāpiko** tāva–jalesu khīraṃ tiṭṭhati, tilesu telaṃ, ucchūsu raso.

**Opasilesiko**–pariyaṅke rājā seti, āsane upaviṭṭho saṅgho.

**Vesayiko**–bhūmīsu manussā caranti, antalikkhe vāyū vāyanti. Ākāse sakuṇā pakkhandanti.

**Sāmīpiko**–vane hatthino caranti, gaṅgāyaṃ ghoso tiṭṭhati, vaje gāvo duhanti, sāvatthiyaṃ viharati jetavane.

**Okāsa**miccanena kvattho? Okāse sattamī.

{para:279} 279\, 292. **Yena vā kayirate taṃ karaṇaṃ**.

Yena vā kayirate, yena vā passati, yena vā suṇāti, taṃ kārakaṃ karaṇasaññaṃ hoti.

Dattena vihiṃ lunāti, vāsiyā kaṭṭhaṃ tacchati, pharasunā rukkhaṃ chindati, kudālena pathaviṃ khaṇati, satthena kammaṃ karoti. Cakkhunā rūpaṃ passati.

**Karaṇami**ccanena kvattho? Karaṇe tatiyā.

{para:280} 280\, 285. **Yaṃ** {pb:M:0.0151} **karoti taṃ kammaṃ**.

Yaṃ vā karoti, yaṃ vā passati, yaṃ vā suṇāti, taṃ kārakaṃ kammasaññaṃ hoti.

Chattaṃ karoti, rathaṃ karoti, rūpaṃ passati, saddaṃ suṇāti, kaṇṭakaṃ maddati, visaṃ gilati.

**Kamma**miccanena kvattho? Kammatthe dutiyā.

{para:281} 281\, 294. **Yo karoti sa kattā**.

Yo karoti, so kattusañño hoti.

Ahinā daṭṭho naro, garuḷena hato nāgo. Buddhena jito māro, upaguttena māro bandho.

**Kattu**iccanena kvattho? Kattari ca.

{para:282} 282\, 295. **Yo kāreti sa hetu**.

Yo kattāraṃ kāreti, so hetusañño hoti, kattā ca.

So puriso taṃ purisaṃ kammaṃ kāreti so puriso tena purisena kammaṃ kāreti, so puriso tassa purisassa kammaṃ kāreti. Evaṃ hāreti pāṭheti pāceti, dhāreti.

**Hetu**iccanena kvattho? Dhātūhi ṇe ṇaya ṇāpe ṇāpayā kāritāni hetvatthe.

{para:283} 283\, 316. **Yassa** {pb:M:0.0152} **vā pariggaho taṃ sāmī**.

Yassa vā pariggaho, taṃ sāmīsaññaṃ hoti.

Tassa bhikkhuno paṭivīso, tassa bhikkhuno patto, tassa bhikkhuno cīvaraṃ, attano mukhaṃ.

**Sāmī**iccanena kvattho? Sāmismiṃ chaṭṭhī.

{para:284} 284\, 283. **Liṅgatthe paṭhamā**.

Liṅgatthābhidhānamatte paṭhamāvibhatti hoti.

Puriso, purisā, eko, dve, ca, vā, he, ahe, re, are.

{para:285} 285\, 70. **Ālapane ca**.

Ālapanatthā dhike liṅgatthābhidhānamatte ca paṭhamāvibhatti hoti.

Bho purisa, bhavanto purisā, bho rāja, bhavanto rājāno, he sakhe, he sakhino.

{para:286} 286\, 291. **Karaṇe tatiyā**.

Karaṇakārake tatiyāvibhatti hoti.

Agginā kuṭiṃ jhāpeti, manasā ce paduṭṭhena, manasā ce pasannena, kāyena kammaṃ karoti.

{para:287} 287\, 299. **Sahādiyoge** {pb:M:0.0153} **ca**.

Sahādiyogatthe ca tatiyāvibhatti hoti.

Sahāpi gaggena saṅgho uposathaṃ kareyya, vināpi gaggena, mahatā bhikkhusaṅghena saddhiṃ, sahassena samaṃ mitā.

{para:288} 288\, 293. **Kattari ca**.

Kattari ca tatiyāvibhatti hoti.

Raññā hato poso, yakkhena dinno varo, ahinā daṭṭho naro.

{para:289} 289\, 297. **Hetvatthe ca**.

Hetvatthe ca tatiyāvibhatti hoti.

Annena vasati, dhammena vasati, vijjāya vasati, sakkārena vasati.

{para:290} 290\, 298. **Sattamyatthe ca**.

Sattamyatthe ca tatiyāvibhatti hoti.

Tena {pb:M:0.0154} kālena, tena samayena. (Yena kālena, yena samayena,) tena kho pana samayena.

{para:291} 291\, 299. **Yenaṅgavikāro**.

Yena byādhimatā aṅgena aṅgino vikāro lakkhīyate. Tattha tatiyāvibhatti hoti.

Akkhinā kāṇo, hatthena kuṇī, kāṇaṃ passati nettena, pādena khañjo, piṭṭhiyā khujjo.

{para:292} 292\, 300. **Visesane ca**.

Visesanatthe ca tatiyāvibhatti hoti.

Gottena gotamo nātho, suvaṇṇena abhirūpo, tapasā uttamo.

{para:293} 293\, 301. **Sampadāne catutthī**.

Sampadānakārake catutthīvibhatti hoti.

Buddhassa vā dhammassa vā saṅghassa vā dānaṃ deti, dātā hoti samaṇassa vā brāhmaṇassa vā.

{para:294} 294\, 305. **Namoyogādīsvapi ca**.

Namoyogādīsvapi ca catutthīvibhatti hoti.

Namo {pb:M:0.0155} te buddha vīratthu, sotthi pajānaṃ, namo karohi nāgassa, svāgataṃ te mahārāja.

{para:295} 295\, 307. **Apādāne pañcamī**.

Apādānakārake pañcamīvibhatti hoti.

Pāpā cittaṃ nivāraye, abbhā muttova candimā, bhayā muccati so naro.

{para:296} 296\, 314. **Kāraṇatthe ḍha**.

Kāraṇatthe ca pañcamīvibhatti hoti.

Ananubodhā appaṭivedhā catunnaṃ ariyasaccānaṃ yathābhūtaṃ adassanā.

{para:297} 297\, 284. **Kammatthe dutiyā**.

Kammatthe dutiyāvibhatti hoti.

Gāvaṃ hanati, vīhayo lunāti, satthaṃ karoti, ghaṭaṃ karoti, rathaṃ karoti, dhammaṃ suṇāti, buddhaṃ pūjeti, vācaṃ bhāsatī, taṇḍulaṃ vacati, coraṃ ghāteti.

{para:298} 298\, 287. **Kāladdhānamaccantasaṃyoge**.

Kāladdhānaṃ accantasaṃyoge dutiyāvibhatti hoti.

Māsaṃ {pb:M:0.0156} maṃsodanaṃ bhuñjati, saradaṃ ramaṇīyā nadī, māsaṃ sajjhāyati, yojanaṃ vanarāji, yojanaṃ dīgho pabbato, kosaṃ sajjhāyati.

**Accantasaṃyoge**ti kimatthaṃ? Saṃvacchare bhojanaṃ bhuñjati.

{para:299} 299\, 288. **Kammappavadhanīyayutte**.

**Kammappavacanīya**yutte dutiyāvibhatti hoti.

Taṃ kho pana bhavantaṃ gotamaṃ evaṃ kalyāṇo kittisaddo abbhuggato, pabbajitamanupabbajiṃ**su**.

{para:300} 300\, 286. **Gati buddhi bhuja paṭha hara kara sayādīnaṃ kārite vā**.

**Gati buddhi bhuja paṭha hara kara sayā**dīnaṃ payoge kārite dutiyāvibhatti hoti vā.

Puriso purisaṃ (gāmaṃ) gāmayati, puriso purisena vā, puriso purisassa vā. Evaṃ bodhayati, bhojayati, pāṭhayati, hārayati, kārayati, sayāpayati. Evaṃ sabbattha kārite.

{para:301} 301\, 215. **Sāmismiṃ chaṭṭhī**.

Sāmismiṃ chaṭṭhīvibhatti hoti.

Tassa {pb:M:0.0157} bhikkhuno paṭivīso, tassa bhikkhuno patto, tassa bhikkhuno cīvaraṃ, attano mukhaṃ.

{para:302} 302\, 319. **Okāse sattamī**.

Okāsakārake sattamīvibhatti hoti.

Gambhīre odakantike, pāpasmiṃ ramati mano, bhagavati brahmacariyaṃ vussati kulaputto.

{para:303} 303\, 321. **Sāmissarādhipati dāyāda sakkhīpatibhū pasutakusalehi ca**.

**Sāmī issara adhipati dāyāda sakkhīpatibhū pasutakusala i**ccetehi payoge chaṭṭhīvibhatti hoti, sattamī ca.

Goṇānaṃ sāmī, goṇesu sāmī, goṇānaṃ issaro, goṇesu issaro. Goṇānaṃ adhipati, goṇesu adhipati. Goṇānaṃ dāyādo, goṇesu dāyādo. Goṇānaṃ sakkhī, goṇesu sakkhī, goṇānaṃ patibhū, goṇesu patibhū. Goṇānaṃ pasuto, goṇesu pasuto. Goṇānaṃ kusalo, goṇesu kusalo.

{para:304} 304\, 322. **Niddhāraṇe ca**.

Niddhāraṇatthe ca chaṭṭhīvibhatti hoti, sattamī ca.

Kaṇhā {pb:M:0.0158} gāvīnaṃ sampannakhīratamā, kaṇhā gāvīsu sampannakhīratamā. Sāmā nārīnaṃ dassanīyatamā, sāmā nārīsu dassanīyatamā. Manussānaṃ khattiyo sūratamo, manussesu khattiyo sūratamo. Pathikānaṃ dhāvanto sīghatamo, pathikesu dhāvanto sīghatamo.

{para:305} 305\, 323. **Anādare ca**.

Anādare chaṭṭhīvibhatti hoti, sattamī ca.

Rudato dārakassa pabbaji, rudantasmiṃ dārake pabbaji.

{para:306} 306\, 289. **Kvaci dutiyā chaṭṭhīnamatthe**.

Chaṭṭhīnamatthe kvaci dutiyāvibhatti hoti.

Apissu maṃ aggivessana tisso upamā paṭibhaṃsu.

{para:307} 307\, 290. **Tatiyāsattamīnañca**.

Tatiyāsattamīnaṃ atthe ca kvaci dutiyāvibhatti hoti.

Sace maṃ samaṇo gotamo ālapissati, tvañca maṃ nābhibhāsasi. Evaṃ tatiyatthe.

Pubbaṇhasamayaṃ nivāsetvā, ekaṃ samayaṃ bhagavā. Evaṃ sattamyatthe.

{para:308} 308\, 317. **Chaṭṭhī** {pb:M:0.0159} **ca**.

Tatiyāsattamīnaṃ atthe ca kvaci chaṭṭhīvibhatti hoti.

Kato me kalyāṇo, kataṃ me pāpaṃ. Evaṃ tatiyatthe.

Kusalā naccagītassa sikkhitā cāturitthiyo, kusalo tvaṃ rathassa aṅgapaccaṅgānaṃ. Evaṃ sattamyatthe.

**Kvacī**ti kimatthaṃ? Yo vo ānanda mayā dhammo ca vinayo ca desito paññatto, ānando atthesu vicakkhaṇo.

{para:309} 309\, 318. **Dutiyāpañcamīnañca**.

Dutiyāpañcamīnañca atthe kvaci chaṭṭhīvibhatti hoti.

Tassa bhavanti vattāro, sahasā kammassa kattāro, evaṃ dutiyatthe.

Assavanatā dhammassa parihāyanti, kinnu kho ahaṃ tassa sukhassa bhāyāmi, sabbe tasanti daṇḍassa, sabbe bhāyanti maccuno, bhīto catunnaṃ āsīvisānaṃ ghoravisānaṃ, bhāyāmi ghoravisassa nāgassa. Evaṃ pañcamyatthe.

{para:310} 310\, 324. **Kamma** {pb:M:0.0160} **karaṇa nimittatthesu sattamī**.

Kammakaraṇanimittatthesu sattamīvibhatti hoti.

Sundarāvuso ime ājīvakā bhikkhūsu abhivādenti. Evaṃ kammatthe.

Hatthesu piṇḍāya caranti, pattesu piṇḍāya caranti, pathesu gacchanti. Evaṃ karaṇatthe.

Dīpi cammesu haññate, kuñjaro dantesu haññate, evaṃ nimittatthe.

{para:311} 311\, 325. **Sampadāne ca**.

Sampadāne ca sattamīvibhatti hoti.

Saṅghe dinnaṃ mahapphala, saṅghe gotamī dehi, saṅghe te dinne ahañceva pūjito bhavissāmi.

{para:312} 312\, 326. **Pañcamyatthe ca**.

Pañcamyatthe ca sattamīvibhatti hoti.

Kadalīsu gaje rakkhanti.

{para:313} 313\, 327. **Kālabhāvesu ca**.

Kālabhāvesu ca kattari payujjamāne sattamīvibhatti hoti.

Pubbaṇhasamaye {pb:M:0.0161} gato, sāyanhasamaye āgato. Bhikkhūsu bhojīyamānesu gato, bhuttesu āgato. Gosuduyhamānesu gato, duddhāsu āgato.

{para:314} 314\, 328. **Upa’jhādhikissaravacane**.

**Upaadhi**iccetesaṃ payoge adhikaissaravacane sattamīvibhatti hoti.

Upa khāriyaṃ doṇo, upa nikkhe kahāpaṇaṃ. Adhi brahmadatte pañcālā, adhi naccesu gotamī, adhi devesu buddho.

{para:315} 315\, 329. **Maṇḍitu’ssukkesu tatiyā**.

**Maṇḍitaussukka**iccetesvatthesu tatiyāvibhatti hoti, sattamī ca.

Ñāṇena pasīdito, ñāṇasmiṃ vā pasīdito, ñāṇena ussukko, ñāṇasmiṃ vā ussukko tathāgato vā tathāgatagotto vā.

::centre
Iti nāmakappe kārakakappo chaṭṭho kaṇḍo.
::

::centre
Kārakakappo niṭṭhito.
::

### 4. Samāsakappa

#### Sattamakaṇḍa

{para:316} 316\, 331. **Nāmānaṃ** {pb:M:0.0162} **samāso yuttattho**.

Tesaṃ nāmānaṃ payujjamānapadatthānaṃ yo yuttattho, so samāsasañño hoti.

Kathinadussaṃ, āgantukabhattaṃ, jīvitindriyaṃ, samaṇabrāhmaṇā, sāriputtamoggallānā, brāhmaṇa gahapatikā.

**Nāmāna**miti kimatthaṃ? Devadatto pacati, yaññadatto pacati.

**Yuttattho**ti kimatthaṃ? Bhato rañño putto devadattassa.

**Samāsa**iccanena kvattho? Kvaci samāsantagatānamakāranto.

{para:317} 317\, 332. **Tesaṃ vibhattiyo lopā ca**.

Tesaṃ yuttatthānaṃ samāsānaṃ vibhattiyo lopā ca honti.

Kathinadussaṃ{pb:M:0.0163}, āgantukabhattaṃ.

**Tesaṃgahaṇena** samāsataddhitākhyātakitakānaṃ vibhattipaccayapadakkharāgamā ca lopā honti. Vāsiṭṭho, venateyyo.

**Caggahaṇa** mavadhāraṇatthaṃ, pabhaṅkaro, amataddado, medhaṅkaro, dīpaṅkaro.

{para:318} 318\, 333. **Pakati cassa sarantassa**.

Luttāsu vibhattīsu assa sarantassa liṅgassa pakatirūpāni honti.

Cakkhusotaṃ, mukhanāsikaṃ, rājaputto, rājapuriso.

{para:319} 319\, 330. **Upasagganipātapubbako abyayībhāvo**.

**Upasagganipāta**pubbako samāso **abyayībhāva**sañño hoti.

Nagarassa {pb:M:0.0164} samīpe pavattati kathā iti upanagaraṃ, darathānaṃ abhāvo niddarathaṃ, makasānaṃ abhāvo nimmakasaṃ, vuḍḍhānaṃ paṭipāṭi yathāvuḍḍhaṃ, ye ye vuḍḍhā vā yathāvuḍḍhaṃ, jīvassa yattako paricchedo yāvajīvaṃ, cittamadhikicca pavattanti te dhammāti adhicittaṃ, pabbatassa tiro tiropabbataṃ, sotassa pati pavattati nāvā iti patisotaṃ, pāsādassa anto antopāsādaṃ.

**Abyayībhā**vamiccanena kvattho? Aṃvibhattīna makārantā abyayībhāvā.

{para:320} 320\, 335. **So napuṃsakaliṅgo**.

So abyayībhāvasamāso napuṃsakaliṅgova daṭṭhabbo.

Kumārīsu adhikicca pavattati kathā iti adhikumāri, vadhuyā samīpe pavattati kathā iti upavadhu, gaṅgāya samīpe pavattati kathā iti upagaṅgaṃ, maṇikāya samīpe pavattati kathā iti upamaṇikaṃ.

{para:321} 321\, 349. **Digussekattaṃ**.

Digussa samāsassa ekattaṃ hoti, napuṃsakaliṅgattañca.

Tayo {pb:M:0.0165} lokā tilokaṃ, tayo daṇḍā tidaṇḍaṃ, tīṇi nayanāni tinayanaṃ, tayo siṅgā tisiṅgaṃ. Catasso disā catuddisaṃ, pañca indriyāni pañcindriyaṃ.

{para:322} 322\, 359. **Tathā dvande pāṇi tūriya yoggasenaṅgakhuddajantuka vividhaviruddha visabhāgatthādīnañca**.

Tathā dvande samāse **pāṇi tūriya yogga senaṅgakhuddajantuka vividhaviruddha visabhāgattha**iccevamādīnaṃ ekattaṃ hoti, napuṃsakaliṅgattañca.

Taṃ yathā? Cakkhu ca sotañca cakkhusotaṃ, mukhañca nāsikā ca mukhanāsikaṃ, chavi ca maṃsañca lohitañca chavimaṃsalohitaṃ. Evaṃ **pāṇyaṅgatthe**.

Saṅkho ca paṇavo ca saṅkhapaṇavaṃ, gītañca vāditañca gītavāditaṃ, daddari ca ḍiṇḍimo ca daddariḍiṇḍimaṃ. Evaṃ **tūriyaṅgatthe**.

Phālo ca pācanañca phālapācanaṃ, yugañca naṅgalañca yuganaṅgalaṃ. Evaṃ **yoggaṅgatthe**.

Asi ca cammañca asicammaṃ, dhanu ca kalāpo ca dhanukalāpaṃ, hatthī ca asso ca hatthiassaṃ, ratho ca pattiko ca rathapattikaṃ. Evaṃ **senaṅgatthe**.

Ḍaṃsā {pb:M:0.0166} ca makasā ca ḍaṃsamakasaṃ, kuntho ca kipilliko ca kunthakipillikaṃ, kīṭo ca sarīsapo ca kīṭasarīsapaṃ. Evaṃ **khuddajantukatthe**.

Ahi ca nakulo ca ahinakulaṃ, biḷāro ca mūsiko ca biḷāramūsikaṃ, kāko ca ulūko ca kākolūkaṃ. Evaṃ **vividhaviruddhatthe**.

Sīlañca paññāṇañca sīlapaññāṇaṃ, samatho ca vipassanā ca samathavipassanaṃ, vijjā ca caraṇañca vijjācaraṇaṃ. Evaṃ **visabhāgatthe**.

**Ādiggahaṇaṃ** kimatthaṃ? Dāsī ca dāso ca dāsidāsaṃ, itthī ca pumā ca itthipumaṃ, patto ca cīvarañca pattacīvaraṃ, chattañca upāhanā ca chattupāhanaṃ, tikañca catukkañca tikacatukkaṃ, veno ca rathakāro ca venarathakāraṃ, sākuṇiko ca māgaviko ca savakuṇikamāgavikaṃ, dīgho ca majjhimo ca dīghamajjhimaṃ iccevamādi.

{para:323} 323\, 360. **Vibhāsā rukkha tiṇa pasukha na dhañña janapadādīnañca**.

**Rukkhatiṇa pasu dhana dhañña janapada**iccevamādīnaṃ vibhāsā ekattaṃ hoti, napuṃsakaliṅgattañca dvande samāse. Assattho {pb:M:0.0167} ca kapītano ca assatthakapītanaṃ, assatthakapītanā vā. Usīrañca bīraṇañca usīrabīraṇaṃ, usīrabīraṇā vā. Ajo ca eḷako ca ajeḷakaṃ, ajeḷakā vā. Hiraññañca suvaṇṇañca hiraññasuvaṇṇaṃ, hiraññasuvaṇṇā vā. Sāli ca yavo ca sāliyavaṃ, sāliyavā vā. Kāsī ca kosalā ca kāsikosalaṃ, kāsikosalā vā.

**Ādiggahaṇaṃ** kimatthaṃ? Sāvajjañca anavajjañca sāvajjānavajjaṃ, sāvajjā navajjā vā. Hīnañca paṇītañca hīnapaṇītaṃ. Hīnapaṇītā vā. Kaṇho ca sukko ca kaṇhasukkaṃ, kaṇhasukkā vā.

{para:324} 324\, 339. **Dvipade tulyādhikaraṇe kammadhārayo**.

Dve padāni tulyādhikaraṇāni yadā samasyante, tadā so samāso **kammadhāraya**sañño hoti.

Mahanto {pb:M:0.0168} ca so puriso cāti mahāpuriso, kaṇho ca so sappo cāti kaṇhasappo, nīlañca taṃ uppalañcāti nīluppalaṃ, lohitañca taṃ candanañcāti lohitacandanaṃ, brāhmaṇī ca sā dārikā cāti brāhmaṇadārikā, khattiyā ca sā kaññā cāti khattiyakaññā.

**Kammadhāraya**iccanena kvattho? Kammadhārayasaññe ca.

{para:325} 325\, 348. **Saṅkhyāpubbo digu**.

Saṅkhyāpubbo kammadhārayasamāso **digu**sañño hoti.

Tīṇi malāni timalaṃ, tīṇi phalāni tiphalaṃ, tayo lokā tilokaṃ, tayo daṇḍā tidaṇḍaṃ, catasso disā catuddisaṃ, pañca indriyāni pañcindriyaṃ, satta godāvariyo sattagodāvaraṃ.

**Digu**iccanena kvattho? Digusse kattaṃ.

{para:326} 326\, 341. **Ubhe tappurisā**.

Ubhe digukammadhārayasamāsā **tappurisa**saññā honti.

Na brāhmaṇo abrāhmaṇo, na vasalo avasalo, na bhikkhu abhikkhu, na pañcavassaṃ apañcavassaṃ, na {pb:M:0.0169} pañcapūlī apañcapūlī, na sattagodāvaraṃasattagodāvaraṃ, na dasagavaṃ adasagavaṃ, na pañcagavaṃ apañcagavaṃ.

**Tappurisa**iccanena kvattho? Attaṃ nassa tappurise.

{para:327} 327\, 351. **Amādayo parapadebhi**.

Tā amādayo nāmehi parapadebhi yadā samasyante, tadā so samāso **tappurisa**sañño hoti.

Bhūmiṃ gato bhūmigato, sabbarattiṃ sobhaṇo sabbarattisobhaṇo. Apāyaṃ gato apāyagato, issarena kataṃ issarakataṃ, sallena viddho sallaviddho, kathinassa dussaṃ kathinadussaṃ, āgantukassa bhattaṃ āgantukabhattaṃ, methunā apeto methunāpeto, corā bhayaṃ corabhayaṃ, rañño putto rājaputto, dhaññānaṃ rāsi dhaññarāsi, rūpe saññā rūpasaññā, saṃsāre dukkhaṃ saṃsāradukkhaṃ.

{para:328} 328\, 352. **Aññapadatthesu bahubbīhi**.

Aññesaṃ padānaṃ atthesu dve nāmāni bahūni nāmāni yadā samasyante, tadā so samāso **bahubbīhi** sañño hoti.

Āgatā {pb:M:0.0170} samaṇā imaṃ saṅghārāmaṃ soyaṃ āgatasamaṇo, saṅghārāmo. Jitāni indriyāni anena samaṇena soyaṃ jitindriyo, samaṇo. Dinno suṅko yassa rañño soyaṃ dinnasuṅko, rājā. Niggatā janā asmā gāmā soyaṃ niggatajano, gāmo. Chinno hatto yassa purisassa soyaṃ chinnahattho, puriso. Sampannāni sassāni yasmiṃ janapade soyaṃ sampannasasso, janapado.

Nigrodhassa parimaṇḍalo nigrodhaparimaṇḍalo, nigrodhaparimaṇḍalo iva parimaṇḍalo yo rājakumāro soyaṃ nigrodhaparimaṇḍalo. Atha vā nigrodhaparimaṇḍalo iva parimaṇḍalo yassa rājakumārassa soyaṃ nigrodhaparimaṇḍalo, rājakumāro.

Cakkhuno bhūto cakkhubhūto, cakkhubhūto iva bhūto yo bhagavā soyaṃ cakkhubhūto, bhagavā.

Suvaṇṇassa vaṇṇo suvaṇṇavaṇṇo, suvaṇṇavaṇṇo viya vaṇṇo yassa bhagavato soyaṃ suvaṇṇavaṇṇo, bhagavā.

Brahmuno saro brahmassaro, brahmassaro viya saro yassa bhagavato soyaṃ brahmassaro, bhagavā.

**Sayaṃ** {pb:M:0.0171} **patita paṇṇa pupphaphalavāyutoyāhārā**ti paṇṇañca pupphañca phalañca paṇṇapupphaphalāni, sayameva patitāni sayaṃpatitāni, sayaṃpatitāni ca tāni paṇṇapupphaphalāni ceti sayaṃpatitapaṇṇapupphaphalāni vāyu ca toyañca vāyutoyāni, sayaṃpatitapaṇṇapupphaphalāni ca vāyutoyāni ca sayaṃpatitapaṇṇapupphaphalavāyutoyāni. Sayaṃpatitapaṇṇapupphaphalavāyutoyāni āhārā yesaṃ te sayaṃpatitapaṇṇapupphaphalavāyutoyāhārā, isayo. Yamettha vattabbaṃ, taṃ heṭṭhā vuttameva. Ayaṃ pana dvandakammadhārayagabbho tulyādhikaraṇapahubbīhi.

Atha vā – sayaṃpatitapaṇṇapupphaphalavāyutoyehi āhārā yesaṃ te sayaṃpatitapaṇṇapupphaphalavāyutoyāhārā. Ayaṃ pana bhinnādhikaraṇabahubbīhi.

**Nānā dumapatita pupphavāsita sānū**ti nānāpakārā dumā nānādumā, nānādumehi patitāni nānādumapati tāni, nānādumapatitāni ca tāni pupphāni ceti nānādumapatitapupphāni, nānādumapatitapupphehi vāsitā nānādumapatitapupphavāsitā, nānādumapatitapupphavāsitā sānū yassa pabbatarājassa soyaṃ nānādumapatitapupphavāsitasānu, pabbatarājā. Ayaṃ pana kammadhārayatappurisagabbho tulyādhikaraṇabahubbīhi.

Atha {pb:M:0.0172} vā – vāsitā sānū vāsitasānu, sāpekkhatte satipi gamakattā samāso. Nānādumapatitapupphehi vāsitasānū yassa pabbatarājassa soyaṃ nānādumapatitapupphavāsitasānu, pabbatarājā. Ayaṃ pana bhinnādhikaraṇabahubbīhi.

**Byālambambudharabinducumbitakūṭo**ti ambuṃ dhāretīti ambudharo, ko so? Pajjunno. Vividhā ālambo byālambo, byālambo ca so ambudharo cāti byālambambudharo, byālambambudharassa bindū byālambambudharabindū, byālambambudharabindūhi cumbito byālambambudharabinducumbito, byālambamburebinducumbito kūṭo yassa pabbatarājassa soyaṃ byālambambudharabinducumbitakūṭo. Ayaṃ pana kammadhārayatappurisagabbho tulyādhikaraṇabahubbīhi.

Atha vā – cumbito kūṭo cumbitakūṭo, sāpekkhatte satipi gamakattā samāso. Byālambambudharabindūhi cumbitakūṭo yassa pabbatarājassa soyaṃ byālambambudharabinducumbitakūṭo. Ayaṃ pana bhinnādhikaraṇabahubbīhi.

**Amita bala parakkamajutī**ti na mitā amitā, balañca parakkamo ca juti ca balaparakkamajutiyo, amitā balaparakkamajutiyo yassa soyaṃ amitabalaparakkamajuti, ayaṃ pana kammadhārayadvandagabbho tulyādhikaraṇabahubbīhi.

**Pīṇorakkhaṃsa** {pb:M:0.0173} **bāhū**ti uro ca akkhañca aṃso ca bāhu ca urakkhaṃsabāhavo, pīṇā urakkhaṃsabāhavo yassa bhagavato soyaṃ pīṇorakkhaṃsabāhu. Ayaṃ pana dvandavabbho tulyādhikaraṇabahubbīhi.

**Pīṇa gaṇḍa vadana thanūrujaghanā**ti gaṇḍo ca vadanañca thano ca ūru ca jaghanañca gaṇḍavadanathanūrujaghanā, pīṇā gaṇḍavadanathanūrujaghanā yassā sāyaṃ pīṇagaṇḍavadanathanūrujaghanā. Ayampi dvandagabbho tulyādhikaraṇabahubbīhi.

**Vavara surāsura garuḍa manuja bhujaga gandhabba makuṭa kūṭa cumbita selasaṅghaṭṭita caraṇo**ti surā ca asurā ca garuḍā ca manujā ca bhujagā ca gandhabbā ca surāsuragaruḍamanujabhujagagandhabbā, pavarā ca te surāsuragaruḍamanujabhujaga gandhabbā ceti pavarasurāsuragaruḍamanujabhujagagandhabbā, pavarasurāsuragaruḍamanujabhujagagandhabbānaṃ makuṭāni pavarasurāsuragaruḍamanujabhujagagandhabbamakuṭāni, pavarasurāsuragaruḍamanujabhujagagandhabbamakuṭānaṃ kūṭāni pavarasurāsuragaruḍamanujabhujagagandhabbamakuṭakūṭāni, pavarasurāsuragaruḍamanujabhujagagandhabbamakuṭakūṭesu cumbitā pavarasurāsuragaruḍamanujabhujagagandhabbamakuṭakūṭacumbitā, pavarasurāsuragaruḍamanujabhujagagandhabbamakuṭakūṭacumbitā ca te selā cāti pavarasurāsuragaruḍamanujabhujagagandhabbamakuṭakūṭacumbitaselā, pavarasurāsura garuḍamanujabhujagagandhabbamakuṭakūṭacumbitaselehi saṅghaṭṭitā pavarasurāsura garuḍamanujabhujagagandhabbamakuṭakūṭacumbitaselasaṅghaṭṭitā, pavarasurāsuragaruḍamanujabhujagagandhabbamakuṭakūṭacumbitaselasaṅghaṭṭitā caraṇā yassa tathāgatassa soyaṃ {pb:M:0.0174} pavarasurāsuragaruḍamanujabhujagagandhabbamakuṭakūṭacumbitaselasaṅghaṭṭitacaraṇo, tathāgato, ayaṃ pana dvandakammadhārayatappurisagabbho tulyādhikaraṇabahubbīhi.

Atha vā–saṅghaṭṭitā caraṇā saṅghaṭṭitacaraṇā, sāpekkhatte satipi gamakattā samāso. Pavarasurāsura garuḍamanujabhujaga gandhabbamakuṭakūṭacumbitaselehi saṅghaṭṭitacaraṇā yassa tathāgatassa soyaṃ pavarasurāsuragaruḍa manujabhujaga gandhabbamakuṭakūṭacumbitaselasaṅghaṭṭita caraṇo. Ayaṃ pana bhinnādhikaraṇabahubbīhi.

**Catuddiso**ti catasso disā yassa soyaṃ catuddiso, bhagavā.

**Pañcacakkhū**ti pañca cakkhūni yassa tathāgatassa soyaṃ pañcacakkhu, tathāgato.

**Dasabalo**ti dasa balāni yassa soyaṃ dasabalo, bhagavā.

**Anantañāṇo**ti nassa anto anantaṃ, anantaṃ ñāṇaṃ yassa tathāgatassa soyaṃ anantañāṇo, tathāgato.

**Amita ghana sarīro**ti na mitaṃ amitaṃ, ghanaṃ eva sarīraṃ ghanasarīraṃ, amitaṃ ghanasarīraṃ yassa tathāgatassa soyaṃ amitaghanasarīro, tathāgato.

**Amita bala parakkama patto**ti na mitā amitā, balañca parakkamo ca balaparakkamā, amitā eva balaparakkamā amitabalaparakkamā{pb:M:0.0175}, amitabalaparakkamā pattā yena soyaṃ amitabalaparakkamapatto, bhagavā. Ayaṃ pana kammadhārayadvandagabbho tulyādhikaraṇabahubbīhi.

**Matta bhamara gaṇa cumbita vikasitapupphavallināgarukkho pasobhita kandaro**ti mattā eva bhamarā mattabhamarā, mattabhamarānaṃ gaṇā mattabhamaragaṇā, mattabhamaragaṇehi cumbitāni mattabhamaraṇacumbitāni, vikasitāni eva pupphāni vikasitapupphāni, mattabhamaragaṇacumbitāni vikasitapupphāni yesaṃ tehi mattabhamaragaṇacumbitavikasitapupphā, valli ca nāgarukkho ca mallināgarukkhā, mattabhamaragaṇacumbitavikasitapupphā ca te vallināgarukkhā ceti mattabhamaragaṇacumbitavikasitapupphavallināgarukkhā, mattabhamaragaṇacumbitavikasitapupphavallināgarukkhehi upasobhitāni mattabhamaragaṇacumbitavikasitapupphavallināgarukkho pasobhitāni, mattabhamaragaṇacumbitavikasitapupphavallināgarukkho pasobhitāni kandarāni yassa pabbatarājassa soyaṃ mattabhamaragaṇacumbitavikasitapuppha vallināgarukkho paso bhitakandaro, pabbatarājā. Ayaṃ pana dvandakammadhārayatappurisagabbho tulyādhikaraṇabahubbīhi.

Atha vā–upasobhitāni kandarāni upasobhitakandarāni, sāpekkhatte satipi gamakattā samāso. Mattabhamaragaṇacumbitavikasitapupphavallināgarukkhehi upasobhitakandarāni yassa pabbatarājassa soyaṃ mattabhamaragaṇacumbitavikasitapupphavallināgarukkho pasobhitakandaro, pabbatarājā. Ayaṃ pana bhinnādhikaraṇabahubbīhi.

**Nānā** {pb:M:0.0176} **rukkha tiṇa patita pupphopasobhita kandaro**ti rukkho ca tiṇañca rukkhatiṇāni, nānā pakārāni eva rukkhatiṇāni nānārukkhatiṇāni, nānārukkhatiṇehi patitāni nānārukkhatiṇapatitāni, nānārukkhatiṇapatitāni ca tāni pupphāni ceti nānārukkhatiṇapatitapupphāni, nānārukkhatiṇapatitapupphehi upasobhitāni nānārukkhatiṇapatita pupphopasobhitāni, nānārukkhatiṇapatitapupphopasobhitāni kandarāni yassa pabbatarājassa soyaṃ nānārukkhatiṇapatitapupphopasobhitakandaro, pabbatarājā. Ayaṃ pana dvandakammadhārayatappurisagabbho tulyādhikaraṇabahubbīhi.

Atha vā–upasobhitāni eva kandarāni upasobhitakandarāni, (sāpekkhatte satipi gamakattā samāso.) Nānārukkhatiṇapatitapupphehi upasobhitakandarāni yassa pabbatarājassa soyaṃ nānārukkhatiṇapatitapupphopasobhitakandaro, pabbatarājā. Ayaṃ pana bhinnādhikaraṇabahubbīhi.

**Nānā musala phāla pabbata taru kaliṅgara sara dhanugadāsi tomarahatthā**ti musalo ca phālo ca pabbato ca taru ca kaliṅgaro ca saro ca dhanu ca gadā caasi ca tomaro, ca musalaphālapabbatatarukaliṅgarasaradhanugadāsitomarā, nānā pakārā eva musalaphālapabbatatarukaliṅgarasaradhanugadāsitomarā nānāmusalaphālapabbatatarukaliṅgarasaradhanugadāsitomarā, nānāmusalaphālapabbatatarukaliṅgarasaradhanugadāsitomarā hatthesu {pb:M:0.0177} yesaṃ te nānāmusalaphālapabbatatarukaliṅgara saradhanugadāsitomarahatthā. Ayaṃ pana dvandakammadhārayagabbho bhinnādhikaraṇabahubbīhi.

**Bahubbīhi** iccanena kvattho? Bahubbīhimhi ca.

{para:329} 329\, 357. **Nāmānaṃ samuccayo dvando**.

Nāmānaṃ ekavibhattikānaṃ yo samuccayo, so dvandasañño hoti.

Candimā ca sūriyo ca candimasūriyā, samaṇo ca brāhmaṇo ca samaṇabrāhmaṇā, sāriputto ca moggallāno ca sāriputtamoggallānā, brāhmaṇo ca gahapatiko ca brāhmaṇagahapatikā, yamo ca varuṇo ca yamavaruṇā, kuvero ca vāsavo ca kuveravāsavā.

**Dvanda**iccanena kvattho? Dvandaṭṭhā vā.

{para:330} 330\, 340. **Mahataṃ mahā tulyādhikaraṇe pade**.

Tesaṃ **mahanta**saddānaṃ **mahā**ādeso hoti tulyādhikaraṇe pade.

Mahanto {pb:M:0.0178} ca so puriso cāti mahāpuriso, mahantī ca sā devī cāti mahādevī, mahantañca taṃ balañcāti mahābalaṃ, mahanto ca so nāgo cāti mahānāgo, mahanto ca so yaso cāti mahāyaso, mahantañca taṃ padumavanañcāti mahāpadumavanaṃ, mahantī ca sā nadī cāti mahānadī, mahanto ca so maṇi cāti mahāmaṇi, mahanto ca so gahapatiko cāti mahāgahapatiko, mahantañca taṃ dhanañcāti mahādhanaṃ, mahanto ca so puñño cāti mahāpuñño.

**Bahuvacanaggahaṇena** kvaci **mahanta** saddassa **mahā**deso hoti. Mahantañca taṃ phalañcāti mahapphalaṃ, mahabbalaṃ, evaṃ mahaddhanaṃ, mahabbhayaṃ.

{para:331} 331\, 353. **Itthiyaṃ bhāsitapumitthī pumāva ce**.

Itthiyaṃ tulyādhikaraṇe pade ce bhāsitapumitthī pumāva daṭṭhabbā.

Dīghā jaṅghā yassa soyaṃ dīghajaṅgho, kalyāṇabhariyo, pahūtapañño.

**Bhāsitapupe**ti {pb:M:0.0179} kimatthaṃ? Brāhmaṇabandhu ca sā bhariyā cātibrāhmaṇabandhubhariyā.

{para:332} 332\, 343. **Kammadhārayasaññe ca**.

Kammadhārayasaññe ca samāse itthiyaṃ tulyādhikaraṇe pade pubbe bhāsitapumitthī ce, pumāva daṭṭhabbā. Brāhmaṇadārikā, khattiyakaññā, khattiyakumārikā.

**Bhāsitapume**ti kimatthaṃ? Khattiyabandhudārikā, brāhmaṇabandhudārikā.

{para:333} 333\, 344. **Attaṃ nassa tappurise**.

Nassa padassa tappurise uttarapade attaṃ hoti.

Nabrāhmaṇo abrāhmaṇo, avasalo, abhikkhu, apañcavassaṃ, apañcagavaṃ.

{para:334} 334\, 345. **Sare ana**.

Nassa padassa tappurise **ana** ādeso hoti sare pare.

Na asso anasso, anissaro, anariyo.

{para:335} 335\, 346. **Kada** {pb:M:0.0180} **kussa**.

**Ku**iccetassa **kada** hoti sare pare.

Kucchitaṃ annaṃ kadannaṃ, kucchitaṃ asanaṃ kadassanaṃ.

**Sare**ti kimatthaṃ? Kucchitā dārā yesaṃ (apuññakārānaṃ) te hontīti kudārā, kujanā. Evaṃ kuputtā, kugehā, kuvatthā, kudāsā.

{para:336} 336\, 347. **Kā’ppatthesu ca**.

**Ku**iccetassa **kā** hoti appatthesu ca.

Kālavaṇaṃ, kāpupphaṃ.

**Bahuvacana**ggahaṇaṃ kimatthaṃ? **Ku**iccetassa anappatatthesupi kvaci **kā** hoti, kāpurisā.

{para:337} 337\, 350. **Kvaci samāsantagatānamakāranto**.

Samāsantagatānaṃ nāmānamanto saro kvaci **a**kāro hoti.

Devānaṃ rājā devarājo, devarājā, devānaṃ sakhā devasakho, devasakhā, pañca ahāni pañcāhaṃ, sattāhaṃ, pañcagavaṃ, chattupāhanaṃ, upasaradaṃ, visālakkho, vimukho.

**Kāra**ggahaṇaṃ {pb:M:0.0181} kimatthaṃ? **Ā**kāranta ikārantā ca honti, paccakkhā dhammā yassa soyanti paccakkhadhammā, surabhino gandho surabhigandhi, sundaro gandho sugandhi, pūtino gandho pūtigandhi, kucchito gandho kugandhi, duṭṭhu gandho yassa soyanti dugandhi, pūti eva gandho pūtigandhi.

**Nadī**antā ca **kattu**antā ca **ka**paccayo hoti samāsante.

Bahū nadiyo yasmiṃ soyaṃ bahunadiko, janapado. Bahavo kattāro yassa soyaṃ bahukattuko, puriso.

{para:338} 338\, 356. **Nadimhā ca**.

**Nadi**mhā ca **ka**paccayo hoti samāsante.

Bahū nadiyo yasmiṃ soyanti bahunadiko. Bahū kantiyo yassa soyanti bahukantiko. Bahunāriko.

{para:339} 339\, 358. **Jāyāya tudaṃ jāni patimhi**.

**Jāyā**iccetāya **tudaṃ jāni**iccete ādesā honti **pati**mhi pare.

Tudaṃpatī, jānipatī.

{para:340} 340\, 355. **Dhanumhā ca**.

**Dhanu**mhā ca **ā**paccayo hoti samāsante.

Gāṇḍīvo {pb:M:0.0182} dhanu yassa soyaṃ gāṇḍīvadhanvā.

{para:341} 341\, 336. **Aṃ vibhattīnamakārantā abyayībhāvā**.

Tasmā **a**kārantā abyayībhāvasamāsā parāsaṃ vibhattīnaṃ kvaci **aṃ** hoti.

Adhicittaṃ, yathāvuḍḍhaṃ, upakumbhaṃ, yāvajīvaṃ, tiropabbataṃ, tiropākāraṃ, tirokuṭṭaṃ, antopāsādaṃ.

**Kvacī**ti kimatthaṃ? Adhicittassa bhikkhuno.

{para:342} 342\, 337. **Saro rasso napuṃsake**.

Napuṃsake vattamānassa abyayībhāvasamāsassa liṅgassa saro rasso hoti.

Kumārīsu adhikicca pavattati kathā iti adhikumāri. Upavadhu, upagaṅgaṃ, upamaṇikaṃ.

{para:343} 343\, 338. **Aññasmā lopo ca**.

Aññasmā abyayībhāvasamāsā anakārantā parāsaṃ vibhattīnaṃ lopo ca hoti.

Adhitthi, adhikumāri, upavadhu.

::centre
Iti nāmakappe samāsakappo sattamo kaṇḍo.
::

::centre
Samāsakappo niṭṭhito.
::

### 5. Taddhitakappa

#### Aṭṭhamakaṇḍa

{para:344} 344\, 361. **Vāṇa’pacce**{pb:M:0.0183}.

**Ṇa**paccayo hoti vā ‘‘tassāpacca’’ miccetasmiṃ atthe.

Vasiṭṭhassa apaccaṃ vāsiṭṭho, vasiṭṭhassa apaccaṃ vā, vasiṭṭhassa apaccaṃ vāsiṭṭhī, vasiṭṭhassa apaccaṃ vāsiṭṭhaṃ. Evaṃ bhāradvājo, bhāradvājī, bhāradvājaṃ. Gotamo, gotamī, gotamaṃ. Vāsudevo, vāsudevī, vāsudevaṃ. Bāladevo, bāladevī, bāladevaṃ. Vesāmitto, vesāmittī vesāmittaṃ.

{para:345} 345\, 366. **Ṇāyana ṇāna vacchādito**.

Tasmā **vacchā**dito gottagaṇato **ṇāyanaṇāna**paccayā honti vā ‘‘tassāpacca’’miccetasmiṃ atthe.

Vacchassa apaccaṃvacchāyano, vacchāno, vacchassa apaccaṃ vā, vacchassa apaccaṃ vacchāyanī, vacchānī, vacchassa apaccaṃ vacchāyanaṃ, vacchānaṃ. Sakaṭassa apaccaṃ sākaṭāyano, sākaṭāno{pb:M:0.0184}, sakaṭassa apaccaṃ vā, sākaṭāyanī, sā kaṭānī, sākaṭāyanaṃ, sākaṭānaṃ. Evaṃ kaṇhāyano, kaṇhāno, kaṇhassa apaccaṃ vā. Kaṇhāyanī, kaṇhānī, kaṇhāyanaṃ, kaṇhānaṃ. Aggivessāyano, aggivessāno, aggivessāyanī, aggivessānī, aggivessāyanaṃ, aggivessānaṃ. Gacchāyano, gacchāno, gacchāyanī, gacchānī, gacchāyanaṃ, gacchānaṃ. Kappāyano, kappāno, kappāyanī, kappānī, kappāyanaṃ, kappānaṃ. Moggallāyano, moggallāno, moggallāyanī, moggallānī, moggallāyanaṃ, moggallānaṃ. Muñcāyano, muñcāno, muñcāyanī, muñcānī, muñcāyanaṃ, muñcānaṃ. Saṅghāyano, saṅghāno, saṅghāyanī, saṅghānī, saṅghāyanaṃ, saṅghānaṃ. Lomāyano, lomāno, lomāyanī, lomānī, lomāyanaṃ, lomānaṃ, sākamāyano, sākamāno, sākamāyanī, sākamānī, sākamāyanaṃ, sākamānaṃ. Nārāyano, nārāno, nārāyanī, nārānī, nārāyanaṃ, nārānaṃ. Corāyanocorāno, corāyanī, corānī, corāyanaṃ, corānaṃ, āvasālāyano, āvasālāno, āvasālāyanī, āvasālānī, āvasālāyanaṃ, āvasālānaṃ. Dvepāyano, dvepāno, dvepāyanī, dvepānī, dvepāyanaṃ, dvepānaṃ. Kuñcāyano, kuñcāno, kuñcāyanī, kuñcānī, kuñcāyanaṃ, kuñcānaṃ. Kaccāyano, kaccāno, kaccāyanī, kaccānī, kaccāyanaṃ, kaccānaṃ.

{para:346} 346\, 367. **Ṇeyyo** {pb:M:0.0185} **kattikādīhi**.

Tehi gottagaṇehi **kattikā**dīhi **ṇeyya**paccayo hoti vā ‘‘tassāpacca’’miccetasmiṃ atthe.

Kattikāya apaccaṃ kattikeyyo, kattikāya apaccaṃ vā. Evaṃ venateyyo, rohiṇeyyo, gaṅgeyyo, kaddameyyo, nādeyyo, āleyyo, āheyo, kāmeyyo, suciyā apaccaṃ soceyyo, sāleyyo, bāleyyo, māleyyo, kāleyyo.

{para:347} 347\, 368. **Ato ṇi vā**.

Tasmā **a**kārato **ṇi**paccayo hoti vā ‘‘tassāpacca’’miccetasmiṃ atthe.

Dakkhassa apaccaṃ dakkhi, dakkhassa apaccaṃ vā. Duṇassa apaccaṃ doṇi, duṇassa apaccaṃ vā, evaṃ vāsavi, sakyaputti, nāṭaputti, dāsaputti, dāsavi, vāruṇi, gaṇḍi, bāladevi, pāvaki, jenadatti, buddhi, dhammi, saṅghi, kappi, anuruddhi.

**Vāti vikappanatthena ṇika**paccayo hoti ‘‘tassāpacca’’miccetasmiṃ atthe. Sakyaputtassa apaccaṃ sakyaputtiko. Evaṃ nāṭaputtiko, jenadattiko.

{para:148} 148\, 371. **Ṇavo’** {pb:M:0.0186} **pakvādīhi**.

**Upaku**iccevamādīhi **ṇava**paccayo hoti vā ‘‘tassāpacca’’miccetasmiṃ atthe.

Upakussa apaccaṃ opakavo, upakussa apaccaṃ vā. Manuno apaccaṃ mānavo, manuno apaccaṃ vā. Bhaggussa apaccaṃ bhaggavo, bhaggussa apaccaṃ vā, paṇḍussa apaccaṃ paṇḍavo, paṇḍussa apaccaṃ vā, bahussa apaccaṃ bāhavo, bahussa apaccaṃ vā.

{para:349} 349\, 372. **Ṇera vidhavādito**.

Tasmā **vidhavā**dito **ṇera**paccayo hoti vā ‘‘tassāpacca’’miccetasmiṃ atthe.

Vidhavāya apaccaṃ vedhavero, vidhavāya apaccaṃ vā. Bandhukiyā apaccaṃ bandhukero, bandhukiyā apaccaṃ vā. Samaṇassa apaccaṃ sāmaṇero, samaṇassa apaccaṃ vā. Evaṃ sāmaṇerī, sāmaṇeraṃ, nāḷikero, nāḷikerī, nāḷikeraṃ.

{para:350} 350\, 373. **Yena vā saṃsaṭṭhaṃ tarati carati vahati ṇiko**.

Yena vā saṃsaṭṭhaṃ, yena vā tarati, yena vā carati, yena vā vahati iccetesvatthesu **ṇika**paccayo hoti vā.

Tilena {pb:M:0.0187} saṃsaṭṭhaṃ bhojanaṃ telikaṃ, tilena saṃsaṭṭhaṃ vā. Evaṃ goḷikaṃ, ghātikaṃ.

Nāvāya taratīti nāviko, nāvāya tarati vā. Evaṃ oḷumpiko.

Sakaṭena caratīti sākaṭiko, sakaṭena carati vā. Evaṃ pattiko, daṇḍiko, dhammiko, pādiko.

Sīsena vahatīti sīsiko, sīsena vahati vā. Aṃsena vahatīti aṃsiko, aṃsena vahati vā. Evaṃ khandhiko, aṅguliko.

**Vāti vikappanatthena** aññesupi **ṇika**paccayo hoti. Rājagahe vasatīti rājagahiko, rājagahe vasati vā. Rājagahe jāto rājagahiko, rājagahe jāto vā. Evaṃ māgadhiko, sāvatthiko, kāpila vatthiko, pāṭaliputtiko, vesāliko.

{para:351} 351\, 374. **Tamadhīte tenakatādi sannidhāna niyoga sippa bhaṇḍa jīvikatthesu ca**.

Tamadhīte, tenakatādiatthe, tamhi sannidhānā, tattha niyutto, tamassa sippaṃ, tamassa bhaṇḍaṃ, tamassa jīvikaṃ iccetesvatthesu ca **ṇika**paccayo hoti vā.

Vinayamadhīte {pb:M:0.0188} venayiko, vinayamadhīte vā. Evaṃ suttantiko, ābhidhammiko, veyyākaraṇiko.

Kāyena kataṃ kammaṃ kāyikaṃ, kāyena kataṃ kammaṃ vā. Evaṃ vācasikaṃ, mānasikaṃ.

Sarīre sannidhānā vedanā sārīrikā, sarīre sannidhānā vā, evaṃ mānasikā.

Dvāre niyutto dovāriko, dvāre niyutto vā. Evaṃ bhaṇḍāgāriko, nāgariko, nāvakammiko.

Vīṇā assa sippaṃ veṇiko, vīṇā assa sippaṃ vā. Evaṃ pāṇaviko, modiṅgiko, vaṃsiko.

Gandho assa bhaṇḍaṃ gandhiko, gandho assa bhaṇḍaṃ vā. Evaṃ teliko, goḷiko.

Urabbhaṃ hantvā jīvatīti orabbhiko, urabbhaṃ hantvā jīvati vā. Magaṃ hantvā jīvatīti māgaviko, magaṃ hantvā jīvati vā. Evaṃ sokariko, sākuṇiko.

**Ādiggahaṇena** aññatthāpi **ṇika** paccayo yojetabbo. Jālena hato jāliko, jālena hato vā.

Suttena bandho suttiko, suttena bandho vā.

Cāpo {pb:M:0.0189} assa āvudho cāpiko, cāpo assa āvudho vā. Evaṃ tomariko, muggariko, mosaliko.

Vāto assa ābādho vātiko, vāto assa ābādho vā. Evaṃ semhiko, pittiko.

Buddhe pasanno buddhiko, buddhe pasanno vā. Evaṃ dhammiko, saṅghiko.

Buddhassa santakaṃ buddhikaṃ, buddhassa santakaṃ vā. Evaṃ dhammikaṃ, saṅghikaṃ.

Vatthena kītaṃ bhaṇḍaṃ vatthikaṃ, vatthena kītaṃ bhaṇḍaṃ vā. Evaṃ kumbhikaṃ, phālikaṃ, kiṃ kaṇikaṃ, sovaṇṇikaṃ.

Kumbho assa parimāṇaṃ kumbhikaṃ, kumbho assa parimāṇaṃ vā.

Kumbhassa rāsi kumbhikaṃ, kumbhassa rāsi vā.

Kumbhaṃ arahatīti kumbhiko, kumbhaṃ arahati vā.

Akkhena dibbatīti akkhiko, akkhena dibbati vā. Evaṃ sālākiko, tindukiko, ambaphaliko. Kapiṭṭhaphaliko, nāḷikeriko iccevamādi.

{para:352} 352\, 376. **Ṇa rāgā tasse damaññatthesu ca**.

**Ṇa**paccayo hoti vā rāgamhā ‘‘tena rattaṃ’’ iccetasmiṃ atthe, ‘‘tassedaṃ’’ aññatthesu ca.

Kasāvena {pb:M:0.0190} rattaṃ vatthaṃ kāsāvaṃ, kasāvena rattaṃ vatthaṃ vā. Evaṃ kosumbhaṃ, hāliddaṃ, pāṭaṅgaṃ, rattaṅga, mañjiṭṭhaṃ, kuṅkumaṃ.

Sūkarassa idaṃ maṃsaṃ sokaraṃ, sūkarassa idaṃ maṃsaṃ vā. Evaṃ māhisaṃ.

Udumbarassa avidūre pavattaṃ vimānaṃ odumbaraṃ, udumbarassa avidūre pavattaṃ vimānaṃ vā.

Vidisāya avidūre nivāso vediso, vidisāya avidūre nivāso vā.

Mathurāya jāto māthuro, mathurāya jāto vā.

Mathurāya āgato māthuro, mathurāya āgato vā.

Kattikāya niyutto māso kattiko, kattikāya niyutto māso vā. Evaṃ māgasiro, phusso, māgho, phagguno, citto, vesākho, jeṭṭho, āsaḷho, sāvaṇo, bhaddo, assayujo.

Na vuddhi nīlapītādo, paccaye saṇakārake.

**Pha**kāro **phussa**saddassa, ‘‘siro’’ti sirasaṃ vade.

Sikkhānaṃ {pb:M:0.0191} samūho sikkho, bhikkhānaṃ samūho bhikkho. Evaṃ kāpoto, māyūro, kokilo.

Buddhe, assa devatā buddho. Evaṃ bhaddo, māro, māhindo, vessavaṇo, yāmo, somo, nārāyaṇo.

Saṃvaccharamadhīte saṃvaccharo. Evaṃ mohutto, nemitto, aṅgavijjo, veyyākaraṇo, chando, bhāsso, cando.

Vasādānaṃ visayo deso vāsādo. Evaṃ kumbho, sākunto, ātisāro.

Udumbarā asmiṃ padese santīti odumbaro. Sāgarehi nibbatto sāgaro. Sāgalamassa nivāso sāgalo. Mathurā assa nivāso māthuro. Mathurāya issaro māthuro. Iccevamādayo yojetabbā.

{para:353} 353\, 378. **Jātādīnamimiyā ca**.

**Jāta**iccevamādīnamatthe **imaiya**paccayā honti.

Pacchā jāto pacchimo. Evaṃ antimo, majjhimo, purimo, uparimo, heṭṭhimo, gopphimo. Bodhisattajātiyā jāto bodhisattajātiyo, evaṃ {pb:M:0.0192} assajātiyo, hatthijātiyo, manussajātiyo.

**Ādiggahaṇena** niyuttatthāditopi tadassatthāditopi **ima iya ika** iccete paccayā honti. Anto niyutto antimo. Evaṃ antiyo, antiko.

Putto assa atthi, tasmiṃ vā vijjatīti puttimo. Evaṃ puttiyeva, puttiko, kappimo, kappiyo, kappiko.

**Caggahaṇena kiya**paccayo hoti niyuttatthe. Jātiyaṃ niyutto jātikiyo, andhe niyutto andhakiyo, jātiyā andho jaccandho, jaccandhe niyutto jaccandhakiyo.

{para:354} 354\, 379. **Samūhatthe kaṇa ṇā**.

Samūhatthe **kaṇa ṇa**iccete paccayā honti.

Rājaputtānaṃ samūho rājaputtako. Evaṃ rājaputto, mānussako, mānusso, māyūrako, māyūro, māhiṃsako, māhiṃso.

{para:355} 355\, 380. **Gāma jana bandhu sahāyādīhitā**.

**Gāma jana bandhu sahāya**iccevamādīhi **tā**paccayo hoti samūhatthe.

Gāmānaṃ {pb:M:0.0193} samūho gāmatā. Evaṃ janatā, bandhutā, sahāyatā, nagaratā.

{para:356} 356\, 381. **Tadassa ṭhānamiyo ca**.

‘‘Tadassa ṭhāna’’ miccetasmiṃ atthe **iya**paccayo hoti.

Madanassa ṭhānaṃ madaniyaṃ, bandhanassa ṭhānaṃ bandhaniyaṃ, mucchanassa ṭhānaṃ mucchaniyaṃ, evaṃ rajaniyaṃ, kamaniyaṃ, gamaniyaṃ, dussaniyaṃ, dassaniyaṃ.

{para:357} 357\, 382. **Upamatthāyitattaṃ**.

Upamatthe **āyitatta**paccayo hoti.

Dhūmo viya dissati aduṃ vanaṃ tadidaṃ dhūmāyitattaṃ, timiraṃ viya dissati aduṃ vanaṃ tadidaṃ timirāyitattaṃ.

{para:358} 358\, 383. **Tannissitatthe lo**.

‘‘Tannissitatthe, tadassa ṭhāna’’miccetasmiṃ atthe ca **la**paccayo hoti.

Duṭṭhu {pb:M:0.0194} nissitaṃ duṭṭhullaṃ, vedaṃ nissitaṃ vedallaṃ, duṭṭhu ṭhānaṃ duṭṭhullaṃ, vedassa ṭhānaṃ vedallaṃ.

{para:359} 359\, 384. **Ālu tabbahule**.

**Ālu**paccayo hoti tabbahulatthe.

Abhijjhā assa pakati abhijjhālu, abhijjhā assa bahulā vā abhijjhālu. Evaṃ sītālu, dhajālu, dayālu.

{para:360} 360\, 387. **Ṇya tta tā bhāve tu**.

**Ṇyattatā**iccete paccayā honti bhāvatthe.

Alasassa bhāvo ālasyaṃ, arogassa bhāvo ārogyaṃ. Paṃsukūlikassa bhāvo paṃsukūlikattaṃ, anodarikassa bhāvo anodarikattaṃ. Saṅgaṇikārāmassa bhāvo saṅgaṇikārāmatā, niddārāmassa bhāvo niddārāmatā.

**Tuggahaṇena ttana**paccayo hoti. Puthujjanattanaṃ, vedanattanaṃ.

{para:361} 361\, 388. **Ṇa** {pb:M:0.0195} **visamādīhi**.

**Ṇa**paccayo hoti **visamādī**hi ‘‘tassa bhāvo’’iccetasmiṃ atthe.

Visamassa bhāvo vesamaṃ, sucissa bhāvo socaṃ.

{para:362} 362\, 389. **Ramaṇīyādito kaṇa**.

**Ramaṇīya**iccevamādito **kaṇa** paccayo hoti ‘‘tassa bhāvo’’iccetasmiṃ atthe.

Ramaṇīyassa bhāvo rāmaṇīyakaṃ, manuññassa bhāvo mānuññakaṃ.

{para:363} 363\, 390. **Visese taratamisikiyiṭṭhā**.

Visesatthe **tara tama isika iya iṭṭha**iccete paccayā honti.

Sabbe ime pāpā, ayamimesaṃ visesena pāpoti pāpataro. Evaṃ pāpatamo, pāpisiko, pāpiyo, pāpiṭṭho.

{para:364} 364\, 398. **Tadassatthīti vī ca**.

‘‘Tadassatthi’’iccetasmiṃ atthe **vī**paccayo hoti.

Medhā {pb:M:0.0196} yassa atthi, tasmiṃ vā vijjatītimedhāvī. Evaṃ māyāvī.

**Caggahaṇena so**paccayo hoti. Sumedhā yassa atthi, tasmiṃ vā vijjatīti sumedhaso.

{para:365} 365\, 399. **Tapādito sī**.

**Tapā**dito **sī**paccayo hoti ‘‘tadassatthi’’iccetasmiṃ atthe.

Tapo yassa atthi tasmiṃ vā vijjatīti tapassī. Evaṃ yasassī, tejassī.

{para:266} 266\, 400. **Daṇḍādito ikaī**.

**Daṇḍā**dito **ika ī**iccete paccayā honti ‘‘tadassatthi’’iccetasmiṃ atthe.

Daṇḍo yassa atthi, tasmiṃ vā vijjatīti daṇḍiko, daṇḍī. Evaṃ māliko, mālī.

{para:367} 367\, 401. **Madhvādito ro**.

**Madhu**iccevamādito **ra**paccayo hoti ‘‘tadassatthi’’iccetasmiṃ atthe.

Madhu {pb:M:0.0197} yassa atthi, tasmiṃ vā vijjatīti madhuro. Evaṃ kuñjaro, muggaro, mukharo, susiro, (sīsaro, sukaro, suṅkaro), subharo, suciro, ruciro.

{para:368} 368\, 402. **Guṇādito vantu**.

**Guṇa**iccevamādito **vantu**paccayo hoti ‘‘tadassatthi’’iccetasmiṃ atthe.

Guṇo yassa atthi, tasmiṃ vā vijjatīti guṇavā. Evaṃ yasavā, dhanavā, paññavā, balavā, bhagavā.

{para:369} 369\, 403. **Satyādīhi mantu**.

**Sati**iccevamādīhi **mantu**paccayohoti ‘‘tadassatthi’’ iccetasmiṃ atthe.

Sati yassa atthi, tasmiṃ vā vijjatīti satimā, evaṃ jutimā, rucimā, thutimā, dhitimā, matimā, bhāṇumā.

{para:370} 370\, 405. **Saddhāditoṇa**.

**Saddhā**iccevamādito **ṇa** paccayo hoti ‘‘tadassatthi’’iccetasmiṃ atthe.

Saddhā {pb:M:0.0198} yassa atthi, tasmiṃ vā vijjatībhi saddho, evaṃ pañño, amaccharo.

{para:371} 371\, 404. **Āyussukārāsa mantumhi**.

**Āyu**ssa anto **u**kāro **asā**deso hoti**mantumhi** paccaye pare.

Āyu assa atthi, tasmiṃ vā vijjatīti āyasmā.

{para:372} 372\, 385. **Tappakativacane mayo**.

Tappakativacanatthe **maya**paccayo hoti.

Suvaṇṇena pakataṃ kammaṃ sovaṇṇamayaṃ. Evaṃ rūpiyamayaṃ jatumayaṃ, rajatamayaṃ, iṭṭhakamayaṃ, ayomayaṃ, mattikā mayaṃ, dārumayaṃ, gomayaṃ.

{para:373} 373\, 406. **Saṅkhyāpūraṇe mo**.

Saṅkhyāpūraṇatthe **ma**paccayo hoti.

Pañcannaṃ pūraṇo pañcamo, evaṃ sattamo, aṭṭhamo, navamo, dasamo.

{para:374} 374\, 408. **Sa** {pb:M:0.0199} **chassavā**.

**Cha**ssa sakārādeso hoti vā saṅkhyāpūraṇatthe.

Channaṃ pūraṇo saṭṭho, chaṭṭho vā.

{para:375} 375\, 412. **Ekādito dasassī**.

**Ekā**dito **dasa**ssa ante **ī**paccayo hoti vā saṅkhyāpūraṇatthe.

Eko ca dasa ca ekādasa, ekādasannaṃ pūraṇī ekādasī. Pañcaca dasa ca pañcadasa, pañcadasannaṃ pūraṇī pañcadasī. Cattāro ca dasa ca catuddasa, catuddasannaṃ pūraṇī cātuddasī.

**Pūraṇe**ti kimatthaṃ? Ekādasa, pañcadasa.

{para:376} 376\, 257. **Dase so niccañca**.

**Dasa**sadde pare niccaṃ **cha**ssa **so** hoti.

Soḷasa.

{para:377} 377\, 0. **Ante niggahitañca**.

Tāsaṃ saṅkhyānaṃ ante niggahitāgamo hoti.

Pañcadasi, cātuddasi.

{para:378} 378\, 414. **Ti** {pb:M:0.0200} **ca**.

Tāsaṃ saṅkhyānaṃ ante **ti**kārāgamo hoti. Vīsati, tiṃsati.

{para:379} 379\, 258. **La darānaṃ**.

**Da**kāra **ra**kārānaṃ saṅkhyānaṃ **la**kārādeso hoti. Soḷasa, cattālīsaṃ.

{para:380} 380\, 255. **Vīsati dasesu bā dvissa tu**.

**Vīsati dasa**iccetesu **dvissa bā** hoti.

Bāvīsatindriyāni, bārasa manussā.

**Tuggahaṇena dvissa du di do** ādesā ca honti. Durattaṃ, dirattaṃ, diguṇaṃ, dohaḷinī.

{para:381} 381\, 254. **Ekādito dassa ra saṅkhyāne**.

**Ekā**dito **dasa**ssa **da**kārassa **ra**kāro hoti vā saṅkhyāne.

Ekārasa, ekādasa, bārasa, dvādasa.

**Saṅkhyāne**ti kimatthaṃ? Dvādasāyatanāni.

{para:382} 382\, 259. **Aṭṭhādito** {pb:M:0.0201} **ca**.

**Aṭṭha**iccevamādito ca **dasa**saddassa **da**kārassa **ra**kārādeso hoti vā saṅkhyāne.

Aṭṭhārasa, aṭṭhadasa.

**Aṭṭhādito**ti kimatthaṃ? Pañcadasa, soḷasa.

**Saṅkhyāne**ti kimatthaṃ? Aṭṭhadasiko.

{para:383} 383\, 253. **Dvekaṭṭhānamākāro vā**.

**Dvi eka aṭṭha**iccetesamanto **ā**kāro hoti vā saṅkhyāne.

Dvādasa, ekādasa, aṭṭhārasa.

**Saṅkhyāne**ti kimatthaṃ? Dvidanto, ekadanto, ekacchanno, aṭṭhatthambho.

{para:384} 384\, 407. **Catucchehī tha ṭhā**.

**Catu cha**iccetehi **tha ṭha**iccete paccayā honti saṅkhyāpūraṇatthe.

Catuttho, chaṭṭho.

{para:385} 385\, 409. **Dvitīhi** {pb:M:0.0202} **tiyo**.

**Dvi ti**iccetehi **tiya**paccayo hoti saṅkhyāpūraṇatthe.

Dutiyo, tatiyo.

{para:386} 386\, 410. **Tiye dutāpi ca**.

**Dvi ti**iccetesaṃ **du ta**iccete ādesā honti **tiya**paccaye pare.

Dutiyo, tatiyo.

**Apiggahaṇena** aññesupi **dvi**iccetassa **du**ādeso hoti. Durattaṃ.

**Caggahaṇena dvi**iccetassa **di**kāro hoti. Dirattaṃ, diguṇaṃ saṅghāṭiṃ pārupetvā.

{para:387} 387\, 411. **Tesamaḍḍhūpapadena aḍḍhuḍḍha divaḍḍha diyaḍḍhaḍḍhatiyā**.

Tesaṃ {pb:M:0.0203} **catuttha dutiya tatiyānaṃ** aḍḍhūpapadānaṃ **aḍḍhaḍḍhudivaḍḍha diyaḍḍha aḍḍhatiyā**desā honti, **aḍḍhū**papadena sahanippajjante.

Aḍḍhena catuttho aḍḍhuḍḍho, aḍḍhena dutiyo divaḍḍho, aḍḍhena dutiyo diyaḍḍho, aḍḍhena tatiyo aḍḍhatiyo.

{para:388} 388\, 68. **Sarūpānamekasesvasakiṃ**.

Sarūpānaṃ padabyañjanānaṃ ekaseso hoti asakiṃ. Puriso ca puriso ca purisā.

**Sarūpāna**miti kimatthaṃ? Hatthī ca asso ca ratho ca pattiko ca hatthiassarathapattikā,

**Asaki**nti kimatthaṃ? Puriso.

{para:389} 389\, 413. **Gaṇane dasassa dviticatupañcachasattaaṭṭhanavakānaṃ vī ti cattāra paññā cha sattāsanavā yosu, yonañcīsamāsaṃ ṭhi ri tī tuti**.

Gaṇane **dasa**ssa dvika tika catukka pañcaka chakka sattakaaṭṭhaka navakānaṃ sarūpānaṃ katekasesānaṃ yathāsaṅkhyaṃ **vī ti cattāra paññā cha satta asa nava**iccādesā honti asakiṃ **yo**su, **yo**nañca **īsaṃ āsaṃ ṭhi ri ti īti uti**iccādesā honti. Pacchā puna nippajjante.

Vīsaṃ{pb:M:0.0204}, tiṃsaṃ, cattālīsaṃ, paññāsaṃ, saṭṭhi, sattari, sattati, asīti, navuti.

**Asaki**nti kimatthaṃ? Dasa.

**Gaṇane**ti kimatthaṃ? Dasadasakā purisā.

{para:390} 390\, 256. **Catūpapadassa lopo tuttarapadādicassa cucopi navā**.

**Catū**papadassa gaṇane pariyāpannassa **tu**kārassa lopo hoti, uttarapadādi**ca**kārassa **cuco**pi ādesā honti navā.

Cuddasa, coddasa, catuddasa.

**Apiggahaṇena** anupapadassāpi padādi**ca**kārassa. Lopohoti navā, **ca**ssa **cuco**pi honti. Tālīsaṃ, cattālīsaṃ, cuttālīsaṃ, cottālīsaṃ.

{para:391} 391\, 423. **Yadanupapannā nipātanā sijjhanti**.

Ye saddā aniddiṭṭhalakkhaṇā, akkharapadabyañjanato, itthipumanapuṃsakaliṅgato{pb:M:0.0205}, nāmupasagganipātato, abyayībhāvasamāsataddhitākhyātato, gaṇanasaṅkhyākālakārakappayogasaññāto, sandhipakativuddhilopāgamavikāraviparitato, vibhattivibhajanato ca, te nipātanā sijjhanti.

{para:392} 392\, 418. **Dvādito ko’nekattheca**.

Dviiccevamādito **ka**paccayo hoti anekatthe ca, nipātanā sijjhanti.

Satassa dvikaṃ dvisataṃ, satassa tikaṃ tisataṃ, satassa catukkaṃ catusataṃ, satassa pañcakaṃ pañcasataṃ, satassa chakkaṃ chasataṃ, satassa sattakaṃ sattasataṃ, satassa aṭṭhakaṃ aṭṭhasataṃ, satassa navakaṃ navasataṃ, satassa dasakaṃ dasasataṃ, sahassaṃ hoti.

{para:393} 393\, 415. **Dasadasakaṃ sataṃ dasakānaṃ sataṃ sahassañca yomhi**.

Gaṇane pariyāpannassa **dasa**dasakassa **sataṃ** hoti, **sata**dasakassa **sahassaṃ** hoti **yo**mhi pare.

Sataṃ, sahassaṃ.

Dvikādīnaṃ taduttarapadānañca nippajjante yathāsaṅkhyaṃ. Satassa dvikaṃ (tadidaṃ hoti) dvisataṃ, evaṃ tisataṃ, catusataṃ{pb:M:0.0206}, pañcasataṃ, chasataṃ, sattasataṃ, aṭṭhasataṃ, navasataṃ, dasasataṃ, sahassaṃ hoti.

{para:394} 394\, 416. **Yāva taduttari dasaguṇitañca**.

Yāva tāsaṃ saṅkhyānaṃ uttari dasaguṇitañca kātabbaṃ.

Taṃ yathā? Dasassa gaṇanassa dasaguṇitaṃ katvā sataṃ hoti, satassa dasaguṇitaṃ katvā sahassaṃ hoti, sahassassa dasaguṇitaṃ katvā dasasahassaṃ hoti, dasasahassassa dasaguṇitaṃ katvāsatasahassaṃ hoti, satasahassassa dasaguṇitaṃ katvādasasatasahassaṃ hoti, dasasatasahassassadasaguṇitaṃ katvā koṭi hoti, koṭisatasahassassa sataguṇitaṃ katvā pakoṭi hoti. Evaṃ sesāpi yojetabbā.

**Caggahaṇaṃ** visesanatthaṃ.

{para:395} 395\, 417. **Sakanāmehi**.

Yāsaṃ pana saṅkhyānaṃ aniddiṭṭhanāmadheyyānaṃ sakehi sakehi nāmehi nippajjante.

Satasahassānaṃ sataṃ koṭi, koṭisatasahassānaṃ sataṃ pakoṭi, pakoṭisatasahassānaṃ sataṃ koṭipakoṭi{pb:M:0.0207}, koṭipakoṭisatasahassānaṃ sataṃ nahutaṃ, nahutasatasahassānaṃ sataṃ ninnahutaṃ, ninnahutasatasahassānaṃ sataṃ akkhobhiṇī. Tathā bindu, abbudaṃ, nirabbudaṃ, ahahaṃ, ababaṃ, aṭaṭaṃ, sogandhikaṃ, uppalaṃ, kumudaṃ, padumaṃ, puṇḍarikaṃ, kathānaṃ, mahākathānaṃ, asaṅkhyeyyaṃ.

{para:396} 396\, 363. **Tesaṃ ṇo lopaṃ**.

Tesaṃ paccayānaṃ **ṇo** lopamāpajjate.

Gotamassa apaccaṃ gotamo. Evaṃ vāsiṭṭho. Venateyyo, ālasyaṃ, ārogyaṃ.

{para:397} 397\, 420. **Vibhāge dhā ca**.

Vibhāgatthe ca **dhā**paccayo hoti.

Ekena vibhāgena ekadhā. Evaṃ dvidhā, tidhā, catudhā, pañcadhā, chadhā.

**Ce**ti kimatthaṃ? **So**paccayo hoti. Suttaso, byañjanaso, padaso.

{para:398} 398\, 421. **Sabbanāmehi** {pb:M:0.0208} **pakāravacane tu thā**.

Sabbanāmehi pakāravacanatthe **thā**paccayo hoti.

So pakāro tathā, taṃ pakāraṃ tathā, tena pakārena tathā, tassa pakārassa tathā, tasmā pakārā tathā, tassa pakārassa tathā, tasmiṃ pakāre tathā. Evaṃ yathā, sabbathā, aññathā, itarathā.

**Tuggahaṇaṃ** kimatthaṃ? **Tatthā**paccayo hoti. So pakāro tathatthā. Evaṃ yathatthā. Sabbathatthā, aññathatthā, itarathatthā.

{para:399} 399\, 422. **Kimimehi thaṃ**.

**Kiṃ ima**iccetehi thaṃpaccayo hoti pakāravacanatthe.

Ko pakāro kathaṃ, kaṃ pakāraṃ kathaṃ, kena pakārena kathaṃ, kassa pakārassa kathaṃ, kasmā pakārā kathaṃ. Kassa pakārassa kathaṃ, kasmiṃ pakāre kathaṃ, ayaṃ pakāro itthaṃ, imaṃ pakāraṃ itthaṃ, iminā pakārena itthaṃ, imassa pakārassa itthaṃ, imasmā pakārā itthaṃ, imassa pakārassa itthaṃ, **i**masmiṃ pakāre itthaṃ.

{para:400} 400\, 364. **Vuddhādisarassa** {pb:M:0.0209} **vā’saṃyogantassa saṇe ca**.

Ādisarassa vā asaṃyogantassa ādibyañjanassa vā sarassa vuddhi hoti saṇakārake paccaye pare.

Ābhidhammiko, venateyyo, vāsiṭṭho, ālasyaṃ, ārogyaṃ.

**Asaṃyogantasse**ti kimatthaṃ? Bhaggavo, manteyyo, kunteyyo.

{para:401} 401\, 375. **Māyūnamāgamo ṭhāne**.

**Iu**iccetesaṃ ādibhūtānaṃ mā vuddhi hoti. Tesu ca **e o** vuddhāgamo hoti ṭhāne.

Byākaraṇamadhīte veyyākaraṇiko, nyāyamadhīte neyyāyiko, byāvacchassa apaccaṃ veyyāvaccho, dvāre niyutto dovāriko.

{para:402} 402\, 377. **Āttañca**{pb:M:0.0210}.

**Iu**iccetesaṃ **ā**ttañca hoti, **ri**kārāgamo ca ṭhāne.

Isissa bhāvo ārisyaṃ, iṇassa bhāvo āṇyaṃ, usabhassa bhāvo āsabhaṃ, ujuno bhāvo ajjavaṃ, iccevamādī yojetabbā.

**Yūna**miti kimatthaṃ? Apāyesu jāto āpāyi ko.

**Ṭhāne**ti kimatthaṃ? Vematiko, opanayiko, opamāyiko, opāyiko.

{para:403} 403\, 354. **Kvacādimajjhuttarānaṃ dīgharassā paccayesu ca**.

Kvaci ādimajjhauttaraiccetesaṃ dīgharassā honti paccayesu ca apaccayesu ca.

**Ādidīgho** tāva – pākāro, nīvāro, pāsādo, pākaṭo, pātimokkho, pāṭikaṅkho iccevamādi.

**Majjhedīgho** {pb:M:0.0211} tāva – aṅgamāgadhiko, orabbhamāgavīko iccevamādi.

**Uttaradīgho** tāva – khantī paramaṃ tapo titikkhā, añjanā giri, koṭarā vanaṃ, aṅgulī iccevamādi.

**Ādirasso** tāva – pageva iccevamādi.

**Majjherasso** tāva – sumedhaso suvaṇṇadharehi iccevamādi.

**Uttararasso** tāva – bhovādi nāma so hoti, yathābhāvi guṇena so iccevamādi. Aññepi yathājinavacanānuparodhena yojetabbā.

**Caggahaṇena** apaccayesu cāti atthaṃ samucceti,

{para:404} 404\, 370. **Tesu vuddhilopāgamavikāraviparītādesā ca**.

Tesu ādimajjhuttaresu yathājinavacanānuparodhena kvaci vuddhi hoti, kvaci lopo hoti, kvaci āgamo hoti, kvaci vikāro hoti, kvaci viparīto hoti, kvaci ādeso hoti.

**Ādivuddhi** tāva – ābhidhammiko, venateyyo iccevamādi.

**Majjhevuddhi** {pb:M:0.0212} tāva – sukhaseyyaṃ, sukhakāri dānaṃ, sukhakāri sīlaṃ iccevamādi.

**Uttaravuddhi** tāva – kāliṅgo, māgadhiko, paccakkhadhammā iccevamādi.

**Ādilopo** tāva – tālīsaṃ iccevamādi.

**Majjhelopo** tāva – kattukāmo, kumbhakāraputto, vedallaṃ iccevamādi.

**Uttaralopo** tāva – bhikkhu, bhikkhunī iccevamādi.

**Ādiāgamo** tāva – vutto bhagavatā iccevamādi.

**Majjheāgamo** tāva – sasīlavā, sapaññavāiccevamādi.

**Uttaraāgamo** tāva – vedallaṃ iccevamādi.

**Ādivikāro** tāva – ārisyaṃ, āṇyaṃ, āsabhaṃ, ajjavaṃ iccevamādi.

**Majjhevikāro** tāva – varārisyaṃ, parārisyaṃ iccevamādi.

**Uttaravikāro** tāva – yāni, tāni, sukhāni iccevamādi.

**Ādiviparīto** {pb:M:0.0213} tāva – uggate sūriye uggacchati iccevamādi.

**Majjheviparīto** tāva – samuggacchati, samuggate sūriye iccevamādi.

**Uttaraviparīto** tāva – digu, diguṇaṃ iccevamādi.

**Ādiādeso** tāva – yūnaṃ iccevamādi.

**Majjheādeso** tāva – nyāyogā iccevamādi.

**Uttaraādeso** tāva – sabbaseyyo, sabbaseṭṭho, cittaṃ iccevamādi. Evaṃ yathājinavacanānuparodhena sabbattha yojetabbā.

{para:405} 405\, 365. **Ayuvaṇṇānañcāyo vuddhi**.

**A i**ti akāro, **i ī**iti ivaṇṇo, **u ū**iti uvaṇṇo, tesaṃ akāraivaṇṇuvaṇṇānaṃ **ā e o**vuddhiyo honti yathāsaṅkhyaṃ, **ā ī ū**vuddhi ca.

Ābhidhammiko, venateyyo, oḷumpiko.

Puna **vuddhi**ggahaṇaṃ kimatthaṃ? Uttarapadavuddhibhāvatthaṃ, aṅgamagadhehi āgatāti aṅgamāgadhikā. Nigamajanapadesu jātāti {pb:M:0.0214} negamajānapadā. Purimajanapadesu jātāti porimajānapadā. Sattāhe niyuttoti sattāhikā, catuvijje niyuttoti cātuvijjikā. Iccevamādī yojetabbā.

**Vuddhi**iccanena kvattho? Vuddhādisarassa vā’saṃyogantassa saṇe ca.

::centre
Iti nāmakappe taddhitakappo aṭṭhamo kaṇḍo.
::

::centre
Taddhitakappo niṭṭhito.
::

### 6. Ākhyātakappa

#### Paṭhamakaṇḍa

(Ka)

::gatha1
Ākhyātasāgaramathajjatanītaraṅgaṃ{pb:M:0.0215},
::

::gatha2
Dhātujjalaṃ vikaraṇāgamakālamīnaṃ;
::

::gatha3
Lopānubandhariyamatthavibhāgatīraṃ,
::

::gathalast
Dhīrā taranti kavino puthubuddhināvā.
::

(Kha)

::gatha1
Vicittasaṅkhāraparikkhitaṃ imaṃ,
::

::gatha2
Ākhyātasaddaṃ vipulaṃ asesato;
::

::gatha3
Paṇamya sambuddhamanantagocaraṃ,
::

::gathalast
Sugocaraṃ yaṃ vadato suṇātha me.
::

(Ga)

::gatha1
Adhikāre maṅgale ceva, nipphanne cāvadhāraṇe;
::

::gathalast
Anantare ca pādāne, **atha**saddo pavattati.
::

{para:416} 416\, 429. **Atha pubbāni vibhattīnaṃ cha parassapadāni**.

Atha sabbāsaṃ vibhattīnaṃ yāni yāni pubbakāni **cha** padāni, tāni tāni **parassapada**saññāni honti.

Taṃ yathā? **Ti anti, si tha, mi ma**.

**Parassapada**miccanena kvattho? Kattari parassapadaṃ.

{para:407} 407\, 439. **Parāṇyattanopadāni**{pb:M:0.0216}.

Sabbāsaṃ vibhattīnaṃ yāni yāni parāni **cha** padāni. Tāni tāni **attanopada**saññāni honti.

Taṃ yathā? **Te ante, se vhe, e mhe**.

**Attanopada**miccanena kvattho? Attanopadāni bhāve ca kammani.

{para:408} 408\, 431. **Dve dve paṭhama majjhimuttamapurisā**.

Tāsaṃ sabbāsaṃ vibhattīnaṃ parassapadānaṃ, attanopadānañca **dve dve** padāni **paṭhamamajjhimuttamapurisa**saññāni honti.

Taṃ yathā? **Ti anti** iti paṭhamapurisā, **si tha** iti majjhimapurisā, **mi ma** iti uttamapurisā. Attanopadānampi **te ante** iti paṭhamapurisā, **se vhe** iti majjhimapurisā, **e mhe** iti uttamapurisā. Evaṃ sabbattha.

**Paṭhamamajjhimuttamapurisa**miccanena kvattho? Nāmamhi payujjamānepi tulyādhikaraṇe paṭhamo, tumhe majjhimo, amhe uttamo.

{para:409} 409\, 441. **Sabbesamekābhidhāne paro puriso**.

Sabbesaṃ tiṇṇaṃ paṭhamamajjhimuttama purisānaṃ ekābhidhāne **paro puriso** gahetabbo.

So {pb:M:0.0217} ca paṭhati, tvañca paṭhasi, **tumhe paṭhatha**. So ca pacati, tvañca pacasi. **Tumhe pacatha**. Evaṃ sesāsu vibhattīsu **paro puriso** yojetabbo.

{para:410} 410\, 432. **Nāmamhi payujjamānepi tulyādhikaraṇe paṭhamo**.

**Nāma**mhi payujjamānepi appayujjamānepi tulyādhikaraṇe **paṭhamapuriso** hoti.

So gacchati, te gacchanti.

Appayujjamānepi – gacchati, gacchanti.

**Tulyādhikaraṇe**ti kimatthaṃ? Tena haññase tvaṃ devadattena.

{para:411} 411\, 436. **Tumhe majjhimo**.

**Tumhe** payujjamānepi appayujjamānepi tulyādhikaraṇe **majjhimapuriso** hoti.

Tvaṃ yāsi, tumhe yātha.

Appayujjamānepi – yāsi, yātha.

**Tulyādhikaraṇe**ti kimatthaṃ? Tayā paccate odano.

{para:412} 412\, 437. **Amhe** {pb:M:0.0218} **uttamo**.

**Amhe** payujjamānepi appayujjamānepi tulyādhikaraṇe **uttamapuriso** hoti.

Ahaṃ yajāmi, mayaṃ yajāma.

Appayujjamānepi – yajāmi, yajāma.

**Tulyādhikaraṇe**ti kimatthaṃ? Mayā ijjate buddho.

{para:413} 413\, 427. **Kāle**.

‘‘Kāle’’ iccetaṃ adhikāratthaṃ veditabbaṃ.

{para:414} 414\, 428. **Vattamānā paccuppanne**.

**Paccuppanne** kāle **vattamānā**vibhatti hoti.

Pāṭaliputtaṃ gacchati, sāvatthiṃ pavisati.

{para:415} 415\, 451. **Āṇatyā siṭṭhe’nuttakāle pañcamī**.

**Āṇatyatthe** ca **āsīsatthe** ca anuttakāle **pañcamī** vibhatti hoti.

Karotu kusalaṃ, sukhaṃ te hotu.

{para:416} 416\, 454. **Anumatiparikappatthesu sattamī**.

**Anumatyatthe** ca **parikappatthe** ca anuttakāle **sattamī** vibhatti hoti.

Tvaṃ {pb:M:0.0219} gaccheyyāsi, kimahaṃ kareyyāmi.

{para:417} 417\, 460. **Apaccakkhe parokkhātīte**.

**Apaccakkhe atīte** kāle **parokkhā**vibhatti hoti.

Supine kilamāha, evaṃ kila porāṇāhu.

{para:418} 418\, 456. **Hiyyopabhuti paccakkhe hiyyattanī**.

**Hiyyopabhuti atīte** kāle paccakkhe vā apaccakkhe vā **hiyyattanī** vibhatti hoti.

So agamā maggaṃ, te agamū maggaṃ.

{para:419} 419\, 469. **Samīpe’jjatanī**.

**Ajjappabhuti atīte** kāle paccakkhe vā apaccakkhe vā samīpe **ajjatanī**vibhatti hoti.

So maggaṃ agamī, te maggaṃ agamuṃ.

{para:420} 420\, 471. **Māyoge sabbakāle ca**.

**Hiyyattanīajjatanī**iccetā vibhattiyo yadā **mā**yogā, tadā **sabbakāle** ca honti.

Mā gamā, mā vacā, mā gamī, mā vacī.

**Caggahaṇena** {pb:M:0.0220} pañcamīvibhattipi hoti. Mā gacchāhi.

{para:421} 421\, 473. **Anāgate bhavissantī**.

**Anāgate** kāle **bhavissantī vibhatti** hoti.

So gacchissati, karissati. Te gacchissanti, karissanti.

{para:422} 422\, 475. **Kriyātipanne’tīte kālātipatti**.

**Kriyātipannamatte atīte** kāle **kālātipatti** vibhatti hoti.

So ce taṃ yānaṃ alabhissā, agacchissā. Te ce taṃ yānaṃ alabhissaṃsu, agacchissaṃsu.

{para:423} 423\, 426. **Vattamānā ti anti, si tha, mi ma, te ante, se vhe, e mhe**.

**Vattamānā** iccesā saññā hoti ti anti, si tha, mi ma, te ante, se vhe, e mhe iccetesaṃ **dvādasannaṃ** padānaṃ.

**Vattamānā** iccanena kvattho? Vattamānā paccuppanne.

{para:424} 424\, 450. **Pañcamī tu antu, hitha, mima, taṃ antaṃ, ssu vho, e āmase**.

**Pañcamī**iccesā {pb:M:0.0221} saññā hoti tu antu, hi tha, mima, taṃ antaṃ, ssu vho, e āmase iccetesaṃ **dvādasannaṃ** padānaṃ.

**Pañcamī**iccanena kvattho? Āṇatyāsiṭṭhe, nuttakāle pañcamī.

{para:425} 425\, 453. **Sattamī eyya eyyuṃ, eyyā si eyyā tha, eyyāmi eyyāma, etha eraṃ, etho eyyāvho, eyyaṃ eyyāmhe**.

**Sattamī** iccesā saññā hoti eyya eyyuṃ, eyyāsi eyyātha, eyyāmi eyyāma, etha eraṃ, etho, eyyāvho, eyyaṃ eyyāmhe iccetesaṃ **dvādasannaṃ** padānaṃ.

**Sattamī** iccanena kvattho? Anumatiparikappatthesu sattamī.

{para:426} 426\, 459. **Parokkhā au ettha, aṃmha, tthare, ttho vho, iṃ mhe**.

**Parokkhā** iccesā saññā hoti a u, ettha, aṃ mha, ttha re ttho vho, iṃ mhe iccetesaṃ **dvādasannaṃ** padānaṃ.

**Parokkhā** iccanena kvattho? Apaccakkhe parokkhātīte.

{para:427} 427\, 455. **Hiyyattanī** {pb:M:0.0222} **āū, ottha, aṃmhā, tthatthuṃ, se vhaṃ, iṃ mhase**.

**Hiyyattanī** iccesā saññā hoti ā ū, o ttha, aṃ mhā, ttha tthuṃ, se vhaṃ, iṃ mhase iccetesaṃ **dvādasannaṃ** padānaṃ.

**Hiyyattanī** iccanena kvattho? Hiyyopabhuti paccakkhe hiyyattanī.

{para:428} 428\, 468. **Ajjatanī ī uṃ, o ttha, iṃ mhā, ā ū, se vhaṃ, aṃ mhe**.

**Ajjatanī** iccesā saññā hoti ī uṃ, o ttha, iṃmhā, ā ū, sevhaṃ, aṃ mhe iccetesaṃ **dvādasannaṃ** padānaṃ.

**Ajjatanī** iccanena kvattho? Samīpejjatanī.

{para:429} 429\, 472. **Bhavissantī ssati ssanti, ssasi ssatha, ssāmi ssāma, ssate ssante, ssase ssavhe, ssaṃ ssāmhe**.

**Bhavissantī** iccesā saññā hoti ssati ssanti, ssasi ssatha, ssāmi ssāma, ssate ssante, ssase ssavhe, ssaṃ ssāmhe iccetesaṃ **dvādasannaṃ** padānaṃ.

**Bhavissantī** iccanena kvattho? Anāgate bhavissantī.

{para:430} 430\, 373. **Kālātipatti** {pb:M:0.0223} **ssā ssaṃsu, sse ssatha, ssaṃ ssāmhā, ssatha sissu, ssase ssavhe, ssiṃ ssāmhase**.

**Kālātipatti** iccesā saññā hoti ssā ssaṃsu, sse ssatha, ssaṃ ssāmhā, ssatha ssisu, ssase ssavhe, ssiṃ ssāmhase iccetesaṃ **dvādasannaṃ** padānaṃ.

**Kālātipatti** iccanena kvattho? Kriyātipanne’ tīte kālātipatti.

{para:431} 431\, 458. **Hiyyattanī sattamī pañcamī vattamānā sabbadhātukaṃ**.

**Hiyyattanādayo catasso** vibhattiyo **sabbadhātuka** saññā honti.

Agamā, gaccheyya, gacchatu, gacchati.

**Sabbadhātuka** iccanena kvattho? Ikārāgamo asabbadhātukamhi.

::centre
Iti ākhyātakappe paṭhamo kaṇḍo.
::

#### Dutiyakaṇḍa

{para:432} 432\, 362. **Dhātuliṅgehi** {pb:M:0.0224} **parā paccayā**.

Dhātuliṅgaiccetehi parā paccayā honti.

Karoti, gacchati. Yo koci karoti, taṃ añño ‘‘karohi karohi’’ iccevaṃ bravīti, atha vā karontaṃ payojayati = kāreti. Saṅgho pabbatamiva attānamācarati = pabbatāyati. Taḷākaṃ samuddamiva attānamācarati = samuddāyati, saddo cicciṭamiva attānamācarati = cicciṭāyati, vasiṭṭhassa apaccaṃ vāsiṭṭho. Evamaññepi yojetabbā.

{para:433} 433\, 528. **Tija gupa kita māne hi kha cha sā vā**.

**Tija gupa kita mānu** iccetehi dhātūhi **kha cha sa** iccete paccayā honti vā.

Titikkhati, jigucchati, tikicchati, vīmaṃsati.

**Vā**ti kimatthaṃ? Tejati, gopati, māneti.

{para:434} 434\, 534. **Bhuja ghasa hara su pādīhi tumicchatthesu**.

**Bhuja** {pb:M:0.0225} **ghasa hara su pā**iccevamādīhi dhātūhi **tumicchatthesu kha cha sa**iccete paccayā honti vā.

Bhottumicchati=bubhukkhati, ghasitumicchati=jighacchati, haritumicchati=jigīsati, sotumicchati=sussusati, pātumicchati=pivāsati.

**Vā**ti kimatthaṃ? Bhottumicchati.

**Tumicchatthesū**ti kimatthaṃ? Bhuñjati.

{para:435} 435\, 536. **Āya nāmato kattūpamānādācāre**.

Nāmato kattūpamānā ācāratthe **āya**paccayo hoti.

Saṅgho pabbatamiva attānamācarati = pabbatāyati, taḷākaṃ samuddamiva attānamācarati = samuddāyati, saddo cicciṭamiva attānamācarati = cicciṭāyati. Evamaññepi yojetabbā.

{para:436} 436\, 537. **Īyūpamānā ca**.

Nāmato upamānā ācāratthe ca **īya**paccayo hoti.

Achattaṃ {pb:M:0.0226} chattamiva ācarati =chattīyati, aputtaṃ puttamiva ācarati=puttīyati.

**Upamānā**ti kimatthaṃ? Dhammaṃ ācarati.

**Ācāre**ti kimatthaṃ? Achattaṃ chattamiva rakkhati. Evamaññepi yojetabbā.

{para:437} 437\, 538. **Nāmamhā’tticchatthe**.

Nāmamhā attano icchatthe **īya**paccayo hoti.

Attano pattamicchati = pattīyati. Evaṃ vatthīyati, parikkhārīyati, cīvarīyati, dhanīyati, ghaṭīyati.

**Atticchatthe**ti kimatthaṃ? Aññassa pattamicchati. Evamaññepi yojetabbā.

{para:438} 438\, 540. **Dhātūhi ṇe ṇaya ṇāpe ṇāpayā kāritāni hetvatthe**.

Sabbehi dhātūhi **ṇeṇaya ṇāpe ṇāpaya**iccete paccayā honti **kārita**saññā ca hetvatthe.

Yo koci karoti, taṃ añño ‘‘karohi karohi’’ iccevaṃ bravīti, atha vā karontaṃ payojayati {pb:M:0.0227} = kāreti, kārayati, kārāpeti, kārā payati. Ye keci karonti, te aññe ‘‘karotha karotha’’ iccevaṃ bruvanti = kārenti, kārayanti, kārāpenti, kārāpayanti. Yo koci pacati, taṃ añño ‘‘pacāhi pacāhi’’iccevaṃ bravīti, atha vā pacantaṃ payojayati = pāceti, pācayati, pācāpeti, pācāpayati. Ye keci pacanti, te aññe ‘‘pacatha pacatha’’ iccevaṃ bruvanti = pācenti, pācayanti, pācāpenti. Pācāpayanti. Evaṃ bhaṇeti, bhaṇayati, bhaṇāpeti, bhaṇāpayati. Bhaṇenti, bhaṇayanti, bhaṇāpenti, bhaṇāpayanti. Tathariva aññepi yojetabbā.

**Hetvatthe**ti kimatthaṃ? Karoti, pacati.

**Atthaggahaṇena ala**paccayo hoti, jotalati.

{para:439} 439\, 539. **Dhāturūpe nāmasmā ṇayo ca**.

Tasmā nāmasmā **ṇaya**paccayo hoti **kārita**sañño ca dhāturūpe sati.

Hatthinā atikkamati maggaṃ = atihatthayati, vīṇāya upagāyati gītaṃ = upavīṇayati, daḷhaṃ karoti vīriyaṃ {pb:M:0.0228} = daḷhayati, visuddhā hoti ratti = visuddhayati.

**Caggahaṇena āra āla**iccete paccayā honti. Santaṃ karoti = santārati, upakkamaṃ karoti = upakkamālati.

{para:440} 440\, 445. **Bhāvakammesu yo**.

Sabbehi dhātūhi bhāvakammesu **ya**paccayo hoti.

Ṭhīyate, bujjhate, paccate, labbhate, karīyate, yujjate, uccate.

**Bhāvakammesū**ti kimatthaṃ? Karoti, pacati, paṭhati.

{para:441} 441\, 447. **Tassa cavaggayakāravakārattaṃ sadhātvantassa**.

Tassa **ya**paccayassa **ca**vaggayakāravakārattaṃ hoti dhātūnaṃ antena saha yathāsambhavaṃ.

Vuccate, vuccante, uccate, uccante, paccate, paccante. Majjate, majjante, yujjate, yujjante. Bujjhate, bujjhante, kujjhate, kujjhante, ujjhate, ujjhante. Haññate, haññante. Kayyate, kayyante. Dibbate, dibbante.

{para:442} 442\, 448. **Ivaṇṇāgamo** {pb:M:0.0229} **vā**.

Sabbehi dhātūhi **ya**mhi paccaye, pare ivaṇṇāgamo hoti vā.

Karīyate, karīyati, gacchīyate, gacchīyati.

**Vā**ti kimatthaṃ? Kayyate.

{para:443} 443\, 449. **Pubbarūpañca**.

Sabbehi dhātūhi **ya**paccayo pubbarūpamāpajjate vā.

Vuḍḍhate, phallate, dammate, sakkate, labbhate, dissate.

{para:444} 444\, 501. **Tathā kattari ca**.

Yathā heṭṭhā bhāvakammesu **ya**paccayassa ādeso hoti tathā kattaripi **ya**paccayassa ādeso kātabbo.

Bujjhati, vijjhati, maññati, sibbati.

{para:445} 445\, 433. **Bhūvādito a**.

**Bhū**iccevamādito dhātugaṇato **a**paccayo hoti kattari.

Bhavati{pb:M:0.0230}, paṭhati, pacati, jayati.

{para:446} 446\, 509. **Rudhādito niggahitapubbañca**.

**Rudha**iccevamādito dhātugaṇato **a**paccayo hoti kattari, pubbe niggahitāgamo hoti.

Rundhati, chindati, bhindati.

**Caggahaṇena i ī e o**iccete paccayā honti niggahitapubbañca.

Rundhiti, rundhīti, rundheti, rundhoti, sumbhoti, parisumbhoti.

{para:447} 447\, 510. **Divādito yo**.

**Divu**iccevamādito dhātugaṇato **ya**paccayo hoti kattari.

Dibbati, thibbati, yujjhati, vijjhati, bujjhati.

{para:448} 448\, 512. **Svādito ṇu ṇā uṇā ca**.

**Su**iccevamādito dhātugaṇato **ṇu ṇā u ṇā**iccete paccayā honti kattari.

Abhisuṇoti{pb:M:0.0231}, abhisuṇāti, saṃvuṇoti, saṃvuṇāti, āvuṇoti, āvuṇāti, pāpuṇoti, pāpuṇāti.

{para:449} 449\, 513. **Kiyādito nā**.

**Kī**iccevamādito dhātugaṇato **nā**paccayo hoti kattari.

Kiṇāti, jināti, dhunāti, munāti, lunāti, punāti.

{para:450} 450\, 517. **Gahādito ppa ṇhā**.

**Gaha**iccevamādito dhātugaṇato **ppaṇhā**iccete paccayā honti kattari.

Gheppati, gaṇhāti.

{para:451} 451\, 520. **Tanādito oyirā**.

**Tanu**iccevamādito dhātugaṇato **o yira**iccete paccayā honti kattari.

Tanoti{pb:M:0.0232}, tanohi, karoti, karohi, kayi rati, kayirāhi.

{para:452} 452\, 525. **Curādito, ṇe ṇayā**.

**Cura**iccevamādito dhātugaṇato **ṇe ṇaya**iccete paccayā honti kattari, kāritasaññā ca.

Coreti, corayati, cinteti, cintayati, manteti, mantayati.

{para:453} 453\, 444. **Attanopadāni bhāve ca kammani**.

Bhāve ca kammani ca attanopadāni honti.

Uccate, uccante, majjate, majjante, yujjate, yujjante, kujjhate, kujjhante, labbhate, labbhante, kayyate, kayyante.

{para:454} 454\, 440. **Kattari ca**.

Kattari ca attanopadāni honti.

Maññate, rocate, socate, bujjhate, jāyate.

{para:455} 455\, 530. **Dhātuppaccayehi vibhattiyo**.

**Dhātuniddiṭṭhehi** paccayehi **khādikārita**ntehi vibhattiyo honti.

Titikkhati{pb:M:0.0233}, jigucchati, vīmaṃsati, samuddāyati, puttīyati, kāreti, pāceti.

{para:456} 456\, 430. **Kattari parassapadaṃ**.

Kattari parassapadaṃ hoti.

Karoti, pacati, paṭhati, gacchati.

{para:457} 457\, 424. **Bhūvādayo dhātavo**.

**Bhū**iccevamādayo ye saddagaṇā, te dhātusaññā honti.

Bhavati, bhavanti, carati, caranti, pacati, pacanti, cintayati, cintayanti, hoti, honti, gacchati, gacchanti.

::centre
Iti ākhyātakappe dutiyo kaṇḍo.
::

#### Tatiyakaṇḍa

{para:458} 458\, 461. **Kvacādivaṇṇānamekassarānaṃ dvebhāvo**.

Ādibhūtānaṃ vaṇṇānaṃ ekassarānaṃ kvaci dvebhāvo hoti.

Titikkhati{pb:M:0.0234}, jigucchati, tikicchati, vīmaṃsati, bubhukkhati, pivāsati, daddallati, dadāti, jahāti, caṅkamati.

**Kvacī**ti kimatthaṃ? Kampati, calati.

{para:459} 459\, 462. **Pubbo’bbhāso**.

Dvebhūtassa dhātussa yo pubbo, so **abbhāsa**sañño hoti.

Dadhāti, dadāti, babhūva.

{para:460} 460\, 506. **Rasso**.

Abbhāse vattamānassa sarassa rasso hoti. Dadhāti, jahāti.

{para:461} 461\, 464. **Dutiyacatutthānaṃ paṭhamatatiyā**.

Abbhāsagatānaṃ dutiyacatutthānaṃ paṭhamatatiyā honti.

Ciccheda, bubhukkhati, babhūva, dadhāti.

{para:462} 462\, 476. **Kavaggassa cavaggo**.

Abbhāse vattamānassa **ka**vaggassa **ca** vaggo hoti.

Cikicchati{pb:M:0.0235}, jigucchati, jighacchati, jigīsati, jaṅgamati, caṅkamati.

{para:463} 463\, 532. **Mānakitānaṃ vatattaṃ vā**.

**Mānakita**iccetesaṃ dhātūnaṃ abbhāsagatānaṃ **va**kāra **ta**kārattaṃ hoti vā yathāsaṅkhyaṃ.

Vīmaṃsati, tikicchati.

**Vā**ti kimatthaṃ? Cikicchati.

{para:464} 464\, 504. **Hassa jo**.

Abbhāse vattamānassa **ha**kārassa **jo** hoti.

Jahāti, juhvati, juhoti, jahāra.

{para:465} 465\, 463. **Antassivaṇṇākāro vā**.

Abbhāsassa antassa ivaṇṇo hoti, **a**kāro vā.

Jigucchati, pivāsati, vīmaṃsati, jighacchati, babhūva, dadhāti.

**Vā**ti kimatthaṃ? Bubhukkhati.

{para:466} 466\, 489. **Niggahitañca**{pb:M:0.0236}.

Abbhāsassa ante niggahitāgamo hoti vā.

Caṅkamati, cañcalati, jaṅgamati.

**Vā**ti kimatthaṃ? Pivāsati, daddallati.

{para:467} 467\, 533. **Tato pāmānānaṃ vā maṃ sesu**.

Tato abbhāsato **pāmāna**iccetesaṃ dhātūnaṃ **vāmaṃ**iccete ādesā honti yathāsaṅkhyaṃ **sa**paccaye pare.

Pivāsati, vīmaṃsati.

{para:468} 468\, 462. **Ṭhā tiṭṭho**.

**Ṭhā**iccetassa dhātussa **tiṭṭhā**deso hoti vā.

Tiṭṭhati, tiṭṭhatu, tiṭṭheyya, tiṭṭheyyuṃ.

**Vā**ti kimatthaṃ? Ṭhāti.

{para:469} 469\, 494. **Pā pivo**.

**Pā**iccetassa dhātussa **pi**vādeso hoti vā.

Pivati, pivatu, piveyya, piveyyuṃ.

**Vā**ti kimatthaṃ? Pāti.

{para:470} 470\, 514. **Ñāssa** {pb:M:0.0237} **jā jaṃ nā**.

**Ñā**iccetassa dhātussa **jā jaṃ nā**ādesā honti vā.

Jānāti, jāneyya, jāniyā, jaññā, nāyati.

{para:471} 471\, 483. **Disassa passa dissa dakkhā vā**.

**Disa**iccetassa dhātussa **passa dissa dakkha**iccete ādesā honti vā.

Passati, dissati, dakkhati, adakkha.

**Vā**ti kimatthaṃ? Addasa.

{para:472} 472\, 531. **Byañjanantassa co chapaccayesu ca**.

Byañjanantassa dhātussa **co** hoti **cha**paccayesu paresu.

Jigucchati, tikicchati, jighacchati.

{para:473} 473\, 529. **Ko khe ca**.

Byañjanantassa dhātussa **ko** hoti **kha**paccaye pare.

Titikkhati{pb:M:0.0238}, bubhukkhati.

{para:474} 474\, 535. **Harassa gīse**.

**Hara**iccetassa dhātussa sabbasseva **gī**ādeso hoti **sa**paccaye pare.

Jigīsati.

{para:475} 475\, 565. **Brūbhūnamāhabhūvā parokkhāyaṃ**.

**Brūbhū**iccetesaṃ dhātūnaṃ **āhabhūva**iccete ādesā honti yathāsaṅkhyaṃ parokkhāyaṃ vibhattiyaṃ.

Āha, āhu, babhūva, babhūvu.

**Parokkhāya**miti kimatthaṃ? Abracuṃ.

{para:476} 476\, 442. **Gamissanto ccho vā sabbāsu**.

**Gamu**iccetassa dhātussa anto **ma**kāro **ccho** hoti vā sabbāsu paccayavibhattīsu.

Gacchamāno, gacchanto. Gacchati, gameti. Gacchatu, gametu. Gaccheyya. Gameyya. Agacchā, agamā. Agacchī, agamī. Gacchissati, gamissati. Agacchissā, agamissā.

**Gamisse**ti {pb:M:0.0239} kimatthaṃ? Icchati.

{para:477} 477\, 479. **Vacassajjatanimhi makāro o**.

**Vaca**iccetassa dhātussa **a**kāro **o**ttamāpajjate ajjatanimhi vibhattimhi.

Avoca. Avocuṃ.

**Ajjatanimhī**ti kimatthaṃ? Avaca, avacū.

{para:478} 478\, 438. **Akāro dīghaṃ hi mi mesu**.

**A**kāro dīghamāpajjate **himima**iccetesu vibhattīsu.

Gacchāhi, gacchāmi, gacchāma, gacchāmhe.

**Mikāraggahaṇena** hivibhattimhi **a**kāro kvaci na dīghamāpajjate. Gacchahi.

{para:479} 479\, 452. **Ha lopaṃ vā**.

**Hi**vibhatti lopamāpajjate vā.

Gaccha, gacchāhi, gama, gamāhi, gamaya, gamayāhi.

**Hī**ti kimatthaṃ? Gacchati, gamayati.

{para:480} 480\, 490. **Hotissarehohe bhavissantimhissassa ca**.

**Hū**iccetassa {pb:M:0.0240} dhātussa saro **e ha oha e**ttamāpajja te bhavissantimhi, **ssa**ssa ca lopo hoti vā.

Hehiti, hehinti, hohiti, hohinti, heti, henti, hehissati, hehissanti, hohissati, hohissanti, hessati, hessanti.

**Hū**ti kimatthaṃ? Bhavissati, bhavissanti.

**Bhavissantimhī**ti kimatthaṃ? Hoti.

{para:481} 481\, 524. **Karassa sapaccayassa kāho**.

**Kara**iccetassa dhātussa sapaccayassa **kāhā**deso hoti vā bhavissantimhi vibhattimhi, **sa**ssa ca niccaṃ lopo hoti.

Kāhati, kāhiti, kāhasi, kāhisi, kāhāmi, kāhāma.

**Vā**ti kimatthaṃ? Karissati, karissanti.

**Sapaccayaggahaṇena** aññehipi bhavissantiyā vibhattiyā **khāmi khāma chāmi chāma**iccādayo ādesā honti. Vakkhāmi, vakkhāma, vacchāmi, vacchāma.

::centre
Iti ākhyātakappe tatiyo kaṇḍo.
::

#### Catutthakaṇḍa

{para:482} 482\, 508. **Dādantassaṃ** {pb:M:0.0241} **mi mesu**.

**Dā**iccetassa dhātussa antassa **aṃ** hoti **mima**iccetesu.

Dammi, damma.

{para:483} 483\, 527. **Asaṃyogantassa vuddhi kārite**.

Asaṃyogantassa dhātussa kārite vuddhi hoti.

Kāreti, kārenti, kārayati, kārayanti, kārāpeti, kārāpenti, kārāpayati, kārāpayanti.

**Asaṃyogantasse**ti kimatthaṃ? Cintayati, mantayati.

{para:484} 484\, 542. **Ghaṭādīnaṃ vā**.

**Ghaṭā**dīnaṃ dhātūnaṃ asaṃyogantānaṃ vuddhi hoti vā kārite.

Ghāṭeti, ghaṭeti, ghāṭayati, ghaṭayati, ghāṭāpeti, ghaṭāpeti, ghāṭāpayati, ghaṭāpayati, gāmeti, gameti, gāmayati, gamayati, gāmāpeti, gamāpeti. Gāmāpayati, gamāpayati.

**Ghaṭādīnami**ti kimatthaṃ? Kāreti.

{para:485} 485\, 434. **Aññesu** {pb:M:0.0242} **ca**.

Aññesu ca paccayesu sabbesaṃ dhātūnaṃ asaṃyogantānaṃ vuddhi hoti.

Jayati, hoti, bhavati.

**Caggahaṇena** ṇupaccayassāpi vuddhi hoti. Abhisuṇoti.

{para:486} 486\, 543. **Guha dusānaṃ dīghaṃ**.

**Guha dusa**iccetesaṃ dhātūnaṃ saro dīghamāpajjate kārite.

Gūhayati, dūsayati.

{para:487} 487\, 478. **Vaca vasa vahādīnamukāro vassa ye**.

**Vaca vasa vaha**iccevamādīnaṃ dhātūnaṃ vakārassa **u**kāro hoti **ya**paccaye pare.

Uccate, vuccati, gussati, vuyhati.

{para:488} 488\, 481. **Ha vipariyayo lo vā**.

**Ha**kārassa vipariyayo hoti **ya**paccaye pare, **ya**paccayassa ca **lo** hoti vā.

Vulhati, vuyhati.

{para:489} 489\, 519. **Gahassa** {pb:M:0.0243} **ghe ppe**.

**Gaha**iccetassa dhātussa sabbassa **ghe**kāro hoti ppapaccaye pare.

Gheppati.

{para:490} 490\, 518. **Halo po ṇhāmhi**.

**Gaha**iccetassa dhātussa **ha**kārassa lopo hoti **ṇhā**mhi paccaye pare.

Gaṇhāti.

{para:491} 491\, 523. **Karassa kāsattamajjatanimhi**.

**Kara**iccetassa dhātussa sabbassa **kāsa**ttaṃ hoti vā ajjatanimhi vibhattimhi.

Akāsi, akāsuṃ. Akari, akaruṃ.

**Kāsattamitibhāvaniddesena** aññatthāpi **sā**gamo hoti. Ahosi, adāsi.

{para:492} 492\, 499. **Asasmā mimānaṃ mhimhā’ ntalopo ca**.

**Asa**iccetāya dhātuyā **mima**iccetesaṃ vibhattīnaṃ **mhimhā**desā honti vā, dhātvantassa lopo ca.

Amhi{pb:M:0.0244}, amha, asmi, asma.

{para:493} 493\, 498. **Thassa tthattaṃ**.

**Asa**iccetāya dhātuyā **tha**ssa vibhattissa **ttha**ttaṃ hoti, dhātvantassa lopo ca.

Attha.

{para:494} 494\, 495. **Tissa tthittaṃ**.

**Asa**iccetāya dhātuyā **ti**ssa vibhattissa **tthi**ttaṃ hoti, dhātvantassa lopo ca.

Atthi.

{para:495} 495\, 500. **Tussa tthuttaṃ**.

**Asa**iccetāya dhātuyā **tu**ssa vibhattissa **tthu**ttaṃ hoti, dhātvantassa lopo ca.

Atthu.

{para:496} 496\, 497. **Simhi ca**.

**Asa**sseva dhātussa **si**mhi vibhattimhi antassa lopo ca hoti.

Ko nu tvamasi mārisa.

{para:497} 497\, 477. **Labhasmā** {pb:M:0.0245} **ī iṃnaṃ ttha tthaṃ**.

**Labha**iccetāya dhātuyā ī iṃnaṃ vibhattīnaṃ **ttha tthaṃ**ādesā honti, dhātvantassa lopo ca.

Alattha, alatthaṃ.

{para:498} 498\, 480. **Kusasmā dī cchi**.

**Kusa**iccetāya dhātuyā **ī**vibhattissa **cchi**hoti, dhātvantassa lopo ca.

Akkocchi.

{para:499} 499\, 507. **Dādhātussa dajjaṃ**.

**Dā**iccetassa dhātussa sabbassa **dajjā**deso hoti vā.

Dajjāmi, dajjeyya, dadāmi, dadeyya.

{para:500} 500\, 486. **Vadassa vajjaṃ**.

**Vada**iccetassa dhātussa sabbassa **vajjā**deso hoti vā.

Vajjāmi, vajjeyya, vadāmi, vadeyya.

{para:501} 501\, 443. **Gamissa** {pb:M:0.0246} **ghammaṃ**.

**Gamu**iccetassa dhātussa sabbassa **ghammā**deso hoti vā.

Ghammatu. Ghammāhi, ghammāmi.

**Vā**ti kimatthaṃ? Gacchatu, gacchāhi, gacchāmi.

{para:502} 502\, 493. **Yamhi dā dhā mā ṭhā hā pā mahamathādīnamī**.

**Ya**mhi paccaye pare **dā dhā mā ṭhā hā pā maha matha** iccevamādīnaṃ dhātūnaṃ anto **ī**kāramāpajjate.

Dīyati, dhīyati, mīyati, ṭhīyati, hīyati, pīyati, mahīyati, mathīyati.

{para:503} 503\, 485. **Yajassādissi**.

**Yaja**iccetassa dhātussa ādissa **i**kārādeso hoti **ya**paccaye pare.

Ijjate mayā buddho.

{para:504} 504\, 470. **Sabbato uṃ iṃsu**.

Sabbehi dhātūhi uṃvibhattissa iṃsuādeso hoti.

Upasaṅkamiṃsu{pb:M:0.0247}, nisīdiṃsu.

{para:505} 505\, 482. **Jara marānaṃ jīra jiyya miyyā vā**.

**Jara mara** iccetesaṃ dhātūnaṃ **jīra jiyya miyyā**desā honti vā.

Jīrati, jīranti, jiyyati, jiyyanti, miyyati, miyyanti, marati, maranti.

{para:506} 506\, 496. **Sabbatthā’ sassādilopo ca**.

Sabbattha vibhattipaccayesu **asa**iccetassa dhātussa ādissa lopo hoti vā.

Siyā, santi, sante, samāno.

**Vā**ti kimatthaṃ? Asi.

{para:507} 507\, 501. **Asabbadhātuke bhū**.

**Asa**sseva dhātussa **bhū**hoti vā asabbadhātuke.

Bhavissati. Bhavissanti.

**Vā**ti kimatthaṃ? Āsuṃ.

{para:508} 508\, 515. **Eyyassa** {pb:M:0.0248} **ñāto iyā ñā**.

**Eyya**ssa vibhattissa **ñā**iccetāya dhātuyā parassa **iyā ñā**ādesā honti vā.

Jāniyā, jaññā.

**Vā**ti kimatthaṃ? Jāneyya.

{para:509} 509\, 516. **Nāssa lopo yakārattaṃ**.

**Ñā**iccetāya dhātuyā parassa **nā**paccayassa lopo hoti vā, **ya**kārattañca.

Jaññā, nāyati.

**Vā**ti kimatthaṃ? Jānāti.

{para:510} 510\, 487. **Lopañcettamakāro**.

**A**kārapaccayo lopamāpajjate, ettañca hoti vā.

Vajjemi, vademi, vajjāmi, vadāmi.

{para:511} 511\, 521. **Uttamokāro**.

**O**kārapaccayo uttamāpajjate vā.

Kurute, karoti.

**Okāro**ti {pb:M:0.0249} kimatthaṃ? Hoti.

{para:512} 512\, 522. **Karassākāro ca**.

**Kara**iccetassa dhātussa **a**kāro **u**ttamāpajjate vā.

Kurute, taroti, tubbanti, kayirati.

**Karasse**ti kimatthaṃ? Sarati, marati.

{para:513} 513\, 435. **O ava sare**.

**O**kārassa dhātvantassa sare pare **avā**deso hoti.

Cavati. Bhavati.

**O**ti kimatthaṃ? Jayati.

{para:514} 514\, 491. **E aya**.

**E**kārassa dhātvantassa sare pare **ayā**deso hoti.

Nayati, jayati.

{para:515} 515\, 541. **Te** {pb:M:0.0250} **āvāyā kārite**.

Te **o e**iccete **āva āyā**dese pāpuṇanti kārite.

Lāveti, nāyeti.

**Yogavibhāgena** aññasmimpi **e**kārassa **āyā**deso hoti. Gāyati, gāyanti.

{para:516} 516\, 466. **Ikārāgamo asabbadhātukamhi**.

Sabbasmiṃ asabbadhātukamhi **i**kārāgamo hoti.

Gamissati, karissati, labhissati, pacissati.

**Asabbadhātukamhī**ti kimatthaṃ? Gacchati, karoti, labhati, pacati.

{para:517} 517\, 488. **Kvaci dhātuvibhattipaccayānaṃ dīgha viparītādesalopāgamā ca**.

Idha ākhyāte aniddiṭṭhesu sādhanesu kvaci dhātuvibhattipaccayānaṃ dīghaviparītādesalopāgamaiccetāni kāriyāni jinavacanānurūpāni kātabbāni.

Jāyati{pb:M:0.0251}, kareyya, jāniyā, siyā, kare, gacche, jaññā, vakkhetha, dakkhetha, dicchati, agacchi, agacchuṃ, ahosi, ahesuṃ iccevamādīni aññānipi sādhanāni yojetabbāni.

{para:518} 518\, 446. **Attanopadāni parassapadattaṃ**.

Attanopadāni kvaci parassapadattamāpajjante.

Vuccati, labbhati, paccati.

**Kvacī**ti kimatthaṃ? Karīyate, labbhate, paccate.

{para:519} 519\, 457. **Akārāgamo hiyyattanīajjatanīkālātipattīsu**.

Kvaci **a**kārāgamo hoti **hiyyattanī ajjatanīkālātipatti**iccetāsu vibhattīsu.

Agamā, agamī, agamissā.

**Kvacī**ti kimatthaṃ? Gamā, gamī, gamissā.

{para:520} 520\, 502. **Brūto ī timhi**.

**Brū**iccetāya dhātuyā **ī**kārāgamo hoti **ti**mhi vibhattimhi.

Bravīti.

{para:521} 521\, 425. **Dhātussanto** {pb:M:0.0252} **lopo’nekasarassa**.

Dhātussa anto kvaci lopo hoti anekasarassa.

Gacchati, sarati, marati.

**Anekasarasse**ti kimatthaṃ? Pāti, yāti, vāti.

**Kvacī**ti kimatthaṃ? Mahīyati, mathīyati.

{para:522} 522\, 476. **Isuyamūnamanto ccho vā**.

**Isu yamu i**ccetesaṃ dhātūnaṃ anto **ccho** hoti vā. Icchati, niyacchati.

**Vā**ti kimatthaṃ? Esati, niyamati.

{para:523} 523\, 526. **Kāritānaṃ ṇo lopaṃ**.

Kāritaiccetesaṃ paccayānaṃ **ṇo** lopamāpajjate.

Kāreti, kārayati, kārāpeti, kārāpayati.

::gatha1
Sāsanatthaṃ samuddiṭṭhaṃ, mayākhyātaṃ samāsato;
::

::gathalast
Sakaṃ buddhivisesena, cintayantu vicakkhaṇā.
::

::centre
Iti ākhyātakappe catuttho kaṇḍo.
::

::centre
Ākhyātakappo niṭṭhito.
::

### 7. Kibbidhānakappa

#### Paṭhamakaṇḍa

(Ka)

::gatha1
Buddhaṃ {pb:M:0.0253} ñāṇasamuddaṃ, sabbaññuṃ lokahetu’khīṇamatiṃ;
::

::gathalast
Vanditvā pubbamahaṃ, vakkhāmi sasādhanaṃ hi kitakappaṃ.
::

(Kha)

::gatha1
Sādhanamūlaṃ hi payogaṃ,
::

::gatha2
Āhu payogamūlamatthañca;
::

::gatha3
Atthesu visāradamatayo,
::

::gathalast
Sāsanassudharā jinassa matā.
::

(Ga)

::gatha1
Andho desakavikalo,
::

::gatha2
Ghatamadhutelāni bhājanena vinā;
::

::gatha3
Naṭṭho naṭṭhāni yathā,
::

::gathalast
Payogavikalo tathā attho.
::

(Gha)

::gatha1
Tasmā saṃrakkhaṇatthaṃ, munivacanatthassa dullabhassāhaṃ;
::

::gathalast
Vakkhāmi sissakahitaṃ, kitakappaṃ sādhanena yutaṃ.
::

{para:524} 524\, 561. **Dhātuyā kammādimhi ṇo**.

Dhātuyā kammādimhi **ṇa**paccayo hoti.

Kammaṃ karotīti kammakāro, evaṃ kumbhakāro, mālākāro, kaṭṭhakāro, rathakāro, rajatakāro{pb:M:0.0254}, suvaṇṇakāro, pattaggāho, tantavāyo, dhaññamāyo, dhammakāmo, dhammacāro.

{para:525} 525\, 565. **Saññāyama nu**.

Saññāyamabhidheyyāyaṃ dhātuyā kammādimhi **a**kārapaccayo hoti, nāmamhi ca **nu**kārāgamo hoti.

Ariṃ dametīti arindamo, rājā. Vessaṃ taratīti vessantaro, rājā. Taṇhaṃ karotīti taṇhaṅkaro, bhagavā. Medhaṃ karotīti medhaṅkaro, bhagavā. Saraṇaṃ karotīti saraṇaṅkaro, bhagavā. Dīpaṃ karotīti dīpaṅkaro, bhagavā.

{para:526} 526\, 567. **Pure dadā ca iṃ**.

**Pura**sadde ādimhi **dada**iccetāya dhātuyā **a**kārapaccayo hoti, **pura**saddassa **a**kārassa ca iṃ hoti.

Pure dānaṃ adāsīti purindado devarājā.

{para:527} 527\, 568. **Sabbato ṇvu tvāvī vā**.

Sabbato dhātuto kammādimhi vā akammādimhi vā **a**kāra **ṇvu tu āvī**iccete paccayā honti.

Taṃ {pb:M:0.0255} karotīti takkaro, hitaṃ karotīti hitakaro, vineti ettha, etenāti vā vinayo nissāya naṃ vasatīti nissayo.

**Ṇvumhi** – rathaṃ karotīti rathakārako, annaṃ, dadātīti annadāyako, vineti satteti vināyako, karotīti kārako, dadātīti dāyako, netīti nāyako.

**Tumhi** – taṃ karotīti takkattā, tassa kattāti vā takkattā. Bhojanaṃ dadātīti bhojanadātā, bhojanassa dātāti vā bhojanadātā. Karotīti kattā. Saratīti saritā.

**Āvīmhi** – bhayaṃ passatīti bhayadassāvī iccevamādi.

{para:528} 528\, 577. **Visa ruja padādito ṇa**.

**Visa ruja pada**iccevamādīhi dhātūhi **ṇa** paccayo hoti.

Pavisatīti paveso, rujatīti rogo, uppajjatīti uppādo, phusatīti phasso, ucatīti oko, bhavatīti bhāvo, ayatīti āyo, sammā bujjhatīti sambodho, viharatīti vihāro.

{para:529} 529\, 580. **Bhāve** {pb:M:0.0256} **ca**.

Bhāvatthābhidheyye sabbadhātūhi **ṇa**paccayo hoti.

Paccate, pacanaṃ vā pāto, cajate, cajanaṃ vā cāgo, evaṃ yāgo, yogo, bhāgo, paridāho.

{para:530} 530\, 584. **Kvi ca**.

Sabbadhātūhi **kvi**paccayo hoti.

Sambhavatīti sambhū, visesena bhavatīti vibhū, bhujena gacchatīti bhujago, saṃ attānaṃ khanati, saṃ saṭṭhu khanatīti vā saṅkho.

{para:531} 531\, 589. **Dharādīhi rammo**.

**Dhara**iccevamādīhi dhātūhi **ramma**paccayo hoti.

Dharati tenāti dhammo, karīyate tanti kammaṃ.

{para:532} 532\, 590. **Tassīlādīsu ṇītvāvī ca**.

Sabbehi dhātūhi **tassīlā**dīsvatthesu **ṇī tu āvī** iccete paccayā honti.

Piyaṃ pasaṃsituṃ sīlaṃ yassa rañño, so hoti rājā piyapasaṃsī, brahmaṃ carituṃ sīlaṃ yassa puggalassa so {pb:M:0.0257} hoti puggalo brahmacārī, pasayha pavattituṃ sīlaṃ yassa rañño, so hoti rājā pasayhapavatthā, bhayaṃ passituṃ sīlaṃ yassa samaṇassa, so hoti samaṇo bhayadassāvī iccevamādi.

{para:533} 533\, 591. **Sadda ku dha cala maṇḍattharudhādīhiyu**.

Sadda kudha cala maṇḍatthehi ca **rucā**dīhi ca dhātūhi **yu**paccayo hoti **tassīlā**dīsvatthesu.

Ghosanasīlo ghosano, bhāsanasīlo bhāsano. Evaṃ viggaho kātabbo. Kodhano, dosano, calano, kampano, phandano, maṇḍano, vibhūsano, rocano, jotano, vaḍḍhano.

{para:534} 534\, 562. **Pārādigamimhā rū**.

**Gamu**iccetamhā dhātumhā **pāra**saddādimhā **rū**paccayo hoti **tassīlā**dīsvatthesu.

Bhavassa pāraṃ bhavapāraṃ, bhavapāraṃ gantuṃ sīlaṃ yassa purisassa, so hoti puriso bhavapāragū.

**Tassīlādīsvī**ti kimatthaṃ? Pāraṅgato.

**Pārādigamimhā**ti kimatthaṃ? Anugāmī.

{para:535} 535\, 593. **Bhikkhādito** {pb:M:0.0258} **ca**.

**Bhikkha**iccevamādīhi dhātūhi rūpaccayo hoti **tassīlā**dīsvatthesu.

Bhikkhanasīlo yācanasīlo bhikkhu, vijānanasīlo viññū.

{para:536} 536\, 594. **Tanatyādīnaṃ ṇuko**.

**Hana**tyādīnaṃ dhātūnaṃ ante **ṇuka**paccayo hoti **tassīlā**dīsvatthesu.

Āhananasīlo āghātuko, karaṇasīlo kāruko.

{para:537} 537\, 566. **Nu niggahitaṃ padante**.

Padante **nu**kārāgamo niggahitamāpajjate.

Ariṃ dametīti arindamo, rājā. Vessaṃ taratīti vessantaro, rājā. Pabhaṃ karotīti pabhaṅkaro, bhagavā.

{para:538} 538\, 595. **Saṃhanāññāya vā ro gho**.

**Saṃ**pubbāya **hana**iccetāya dhātuyā, aññāya vā dhātuyā **ra**paccayo, **hana**ssa ca **gho** hoti.

Samaggaṃ {pb:M:0.0259} kammaṃ samupagacchatīti saṅgho, samantato nagarassa māhire khaññatīti parikhā, antaṃ karotīti antako.

**Saṃ**iti kimatthaṃ? Upahananaṃ upaghāto.

{para:539} 539\, 558. **Ramhi ranto rādino**.

**Ra**mhi paccaye pare sabbo dhātvanto rakārādi lopo hoti.

Antako, pāragū, satthā, diṭṭho iccevamādi.

{para:540} 540\, 545. **Bhāvakammesu tabbānīyā**.

**Bhāvakamma**iccetesvatthesu **tabba anīya**iccete paccayā honti sabbadhātūhi.

Bhavitabbaṃ, bhavanīyaṃ, āsitabbaṃ, āsanīyaṃ, pajjitabbaṃ, pajjanīyaṃ, kattabbaṃ, karaṇīyaṃ, gantabbaṃ, gamanīyaṃ.

{para:541} 541\, 552. **Ṇyo ca**.

**Bhāvakamme**su sabbadhātūhi ṇyapaccayo hoti.

Kattabbaṃ kāriyaṃ, jetabbaṃ jeyyaṃ, netabbaṃ neyyaṃ, iccevamādi.

**Caggahaṇena** {pb:M:0.0260} **teyya**paccayo hoti. Ñātabbaṃ ñāteyyaṃ, daṭṭheyyaṃ, patteyyaṃ iccevamādi.

{para:542} 542\, 557. **Karamhā ricca**.

**Kara**iccetamhā dhātumhā **ricca**paccayo hoti **bhāvakamme**su.

Kattabbaṃ kiccaṃ.

{para:543} 543\, 555. **Bhūto’bba**.

**Bhū**iccetāya dhātuyā **ṇya**paccayassa **ū**kārena saha **abbā**deso hoti **bhāvakamme**su.

Bhavitabbo bhabbo, bhavitabbaṃ bhabbaṃ.

{para:544} 544\, 556. **Vada mada gamu yuja garahākārādīhi jja mma gga yheyyā gāro vā**.

**Vada mada gamu yuja garahā**kārantaiccevamādīhi dhātūhi ṇyapaccayassa yathāsaṅkhyaṃ **jja mma gga yha eyyā**desā honti vā dhātvantena saha, **gara**ssaṃ ca **gāro** hoti bhāvakammesu.

Vattabbaṃ vajjaṃ, madanīyaṃ majjaṃ, gamanīyaṃ gammaṃ, yojanīyaṃ yoggaṃ, garahitabbaṃ gārayhaṃ, dātabbaṃ deyyaṃ, pātabbaṃ peyyaṃ, hātabbaṃ {pb:M:0.0261} heyyaṃ, mātabbaṃ meyyaṃ, ñātabbaṃ ñeyyaṃ, iccevamādi.

{para:545} 545\, 548. **Te kiccā**.

Ye paccayā **tabbā**dayo **ricca**ntā, te **kicca**saññāti veditabbā.

**Kicca**saññāya kiṃpayojanaṃ? Bhāvakammesu kiccattakhatthā.

{para:546} 546\, 562. **Aññe kita**.

Aññe paccayā **kita** eva saññā honti.

**Kita** saññāya kiṃpayojanaṃ? Kattari kita.

{para:547} 547\, 596. **Nandādīhi yu**.

**Nandā**dīhi dhātūhi **yu**paccayo hoti **bhāvakamme**su.

Nandīyate nandanaṃ, ninditabbaṃ vā nandanaṃ, gahaṇīyaṃ gahaṇaṃ, caritabbaṃ caraṇaṃ, evaṃ sabbattha yojetabbā.

{para:548} 548\, 597. **Kattukaraṇapadesesu ca**.

**Kattukaraṇapadesa**iccetesvatthesu ca **yu**paccayo hoti.

**Kattari** {pb:M:0.0262} tāva – rajaṃ haratīti rajoharaṇaṃ toyaṃ.

**Karaṇe** tāva – karoti tenāti karaṇaṃ.

**Padese** tāva – tiṭṭhanti tasminti ṭhānaṃ. Evaṃ sabbattha yojetabbā.

{para:549} 549\, 550. **Rahādito ṇa**.

**Ra**kāra**ha**kārādyantehi dhātūhi **anā**desassa **na**ssa **ṇo** hoti.

Karoti tenāti karaṇaṃ, pūreti tenāti pūraṇaṃ. Gahaṇīyaṃ tenāti gahaṇaṃ. Evamaññepi yojetabbā.

::centre
Iti kibbidhānakappe paṭhamo kaṇḍo.
::

#### Dutiyakaṇḍa

{para:550} 550\, 546. **Ṇādayo tekālikā**.

**Ṇā**dayo paccayā **yu**paccayantā **tekālikā**ti veditabbā.

Kumbhaṃ karoti akāsi karissatīti kumbhakāro, karoti akāsi karissati tenāti karaṇaṃ. Evamaññepi yojetabbā.

{para:551} 551\, 598. **Saññāyaṃ** {pb:M:0.0263} **dā dhāto i**.

Saññāyamabhidheyyāyaṃ **dā dhā**to **i**paccayo hoti.

Paṭhamaṃ ādīyatīti ādi, udakaṃ dadhātīti udami, mahodakāni dadhātīti mahodadhi, vālāni dadhāti tasminti vāladhi, sammā dhīyatīti sandhi.

{para:552} 552\, 609. **Ti kita cāsiṭṭhe**.

Saññāyamabhidheyyāyaṃ sabbadhātūhi tipaccayo hoti, **kita** ca āsiṭṭhe.

Jino janaṃ bujjhatūti jinabuddhi, dhanaṃ assa bhavatūti dhanabhūti, bhavatūti bhūto, bhavatūti bhāvo, dhammo janaṃ dadātūti dhammadinno, vaḍḍhatūti vaḍḍhamāno. Evamaññepi yojetabbā.

{para:553} 553\, 599. **Itthiyamatiyavo vā**.

Itthiyamabhidheyyāyaṃ sabbadhātūhi **a**kāra **ti yu** iccete paccayā honti vā.

Jīratītī jarā, maññatīti mati, cetayatīti cetanā, vedayatīti vedanā. Evamaññepi yojetabbā.

{para:554} 554\, 601. **Karato** {pb:M:0.0264} **ririya**.

**Kara**to itthiyamanitthiyaṃ vā abhikheyyāyaṃ **rirīya**paccayo hoti vā.

Kattabbā kiriyā, karaṇīyaṃ kiriyaṃ.

{para:555} 555\, 612. **Atīte tatavantutāvī**.

Atīte kāle sabbadhātūhi **tatavantutāvī**iccete paccayā honti.

Huto, hutavā, hutāvī. Vusito, vusitavā, vusitāvī. Bhutto, bhuttavā, bhuttāvī.

{para:556} 556\, 622. **Bhāvakammesu ta**.

**Bhāvakamme**su atīte kāle **ta**paccayo hoti sabbadhātūhi.

**Bhāve** tāva – tassa gītaṃ, naccaṃ, naṭṭaṃ, hasitaṃ.

**Kammani** tāva – tena bhāsitaṃ, desitaṃ.

{para:557} 557\, 606. **Budhagamāditthe kattari**.

**Budhagamu**iccevamādīhi dhātūhi tadatthe gamyamāne **ta**paccayo hoti kattari sabbakāle.

Sabbe {pb:M:0.0265} saṅkhatāsaṅkhate dhamme bujjhati abujjhi bujjhissatīti buddho, saraṇaṅgato, samathaṅgato, amathaṅgato, jānāti ajāni jānissatīti ñāto, iccevamādi.

{para:558} 558\, 602. **Jito ina sabbattha**.

**Ji**iccetāya dhātuyā **ina**paccayo hoti sabbakāle kattari.

Pāpake akusale dhamme jināti ajini jinissatīti jino.

{para:559} 559\, 603. **Supato ca**.

**Supa**iccetāya dhātuyā **ina**paccayo hoti kattari, bhāve ca.

Supatīti supinaṃ, supīyate supinaṃ.

{para:560} 560\, 604. **Īsaṃdusūhi kha**.

**Īsaṃdusu**saddādīhi sabbadhātūhi **kha**paccayo hoti.

Īsassayo, dussayo, sussayo bhavatā, īsakkaraṃ, dukkaraṃ, sukaraṃ, bhavatā.

{para:561} 561\, 636. **Icchatthesu** {pb:M:0.0266} **samānakattukesu tave tuṃ vā**.

**Icchatthe**su samānakattukesu sabbadhātūhi**tavetuṃ**iccete paccayā honti sabbakāle kattari.

Puññāni kātave, saddhammaṃ sotu micchati.

{para:562} 562\, 638. **Arahasakkādīsu ca**.

**Arahasakkādī**su ca atthesu sabbadhātūhi **tuṃ**paccayo hoti.

Ko taṃ ninditumarahati, sakkā jetuṃ dhanena vā. Evamaññepi yojetabbā.

{para:563} 563\, 639. **Pattavacane alamatthesu ca**.

Pattavacane **alamatthe**su sabbadhātūhi **tuṃ**paccayo hoti.

Alameva dānāni dātuṃ, alameva puññāni kātuṃ.

{para:564} 564\, 640. **Pubbakāle’ kakattukānaṃ tuna tvāna tvāvā**.

Pubbakāle ekakattukānaṃ dhātūnaṃ **tunatvāna tvā**iccete paccayā honti vā.

Kātuna {pb:M:0.0267} kammaṃ gacchati, akātuna puññaṃ kilissati, sattā sutvāna dhammaṃ modanti, ripuṃ jitvāna vasati, dhammaṃ sutvāna’ssa etadahosi, ito sutvāna amutra kathayanti, sutvā jānissāma. Evaṃ sabbattha yojetabbā.

{para:565} 565\, 646. **Vattamāne mānantā**.

**Vattamāne** kāle sabbadhātūhi **mānaanta**iccete paccayā honti.

Saramāno rodati. Gacchanto gaṇhāti.

{para:566} 566\, 574. **Sāsādīhi ratthu**.

**Sāsa**iccevamādīhi dhātūhi **ratthu**paccayo hoti.

Sāsatīti satthā, sāsati hiṃsatīti vā satthā.

{para:567} 567\, 575. **Pātitoritu**.

**Pā**iccetāya dhātuyā **ritu**paccayo hoti.

Pāti puttanti pitā.

{para:568} 568\, 576. **Mānādīhi** {pb:M:0.0268} **rātu**.

**Māna**iccevamādīhi dhātūhi **rātu**paccayo hoti, **ritu** paccayo ca.

Dhammena puttaṃ mānetīti mātā, pubbe bhāsatīti bhātā, mātāpitūhi dhārīyatīti dhītā.

{para:569} 569\, 610. **Āgamā tuko**.

**Ā**iccādimhā **gami**to **tuka**paccayo hoti.

Āgacchatīti āgantuko, bhikkhu.

{para:570} 570\, 611. **Bhabbe ika**.

**Gamu**iccetamhā dhātumhā **ika**paccayo hoti bhabbe. Gamissati gantuṃ bhabboti gamiko, bhikkhu.

::centre
Iti kibbidhānakappe dutiyo kaṇḍo.
::

#### Tatiyakaṇḍa

{para:571} 571\, 624. **Paccayādaniṭṭhā nipātanā sijjhanti**,

**Saṅkhyānāmasamāsataddhitākhyātakitakappamhi** sappaccayā ye saddā aniṭṭhaṅgatā, te sādhanena nirakkhitvā sakehi sakehi nāmehi nipātanā sijjhanti.

**Saṅkhyāyaṃ** {pb:M:0.0269} tāva – **eka**ssa **etā** hoti, **dasa**ssa ca **da**kārassa **ra**kārādeso hoti. Eko ca dasa ca ekārasa.

**Dvi**ssa **bā** hoti, **dasa**ssa ca **da**kārassa **ra**kārādeso hoti, dve ca dasa ca bārasa.

**Dvi**ssa **bā** hoti, **dasa**ssa ca **vīsaṃ** hoti. Dve ca vīsañca bāvīsaṃ.

**Cha**ssa **so** hoti, **dasa**ssa ca **da**kārassa **ḷo** hoti, cha ca dasa ca soḷasa.

Chaāyatanamhi **cha**ssa **saḷo** hoti, saḷāyatanaṃ. Evaṃ sesā saṅkhyā kātabbā.

**Nāmike** tāva-**ima samāna apara**iccetehi jjajju paccayā honti, **ima samāna**saddānañca **a**kāra**sa**kārādesā honti. Imasmiṃ kāle ajja, ajju, samāne kāle sajja, sajju, aparasmiṃ kāle aparajja, aparajju.

**Samāse** tāva – bhūmigato, apāyagato, issarakataṃ. Sallaviddho, kathinadussaṃ, corabhayaṃ, dhaññarāsi, saṃsāradukkhaṃ, pubbāparaṃ.

**Taddhite** {pb:M:0.0270} tāva – vāsiṭṭho, bhāradvājo, bhaggavo, paṇḍavo, kāleyyo.

**Ākhyāte** tāva – ‘‘asa bhāve’’ti dhātuto vattamānesu ekavacanabahuvacanesu ekavacanassa **ti**ssa **sso** hoti antena saha, bahuvacanassa **anti**ssa **ssu** hoti antena saha. Evamassa vacanīyo, evamassu vacanīyā.

Āṇattiyaṃ **hi**ssa **ssu** hoti vā, gacchassu, gacchāhi.

**Kitake** tāva – **vada hana**iccevamādīhi dhātūhi **ka**paccayo hoti, **vada**ssa ca **vādo** hoti, **hana**ssa ca **ghāto** hoti. Vādako, ghātako.

**Naṭa**dhātuto **ta**pañcayassa **cca ṭṭā**desā honti antena saha. Naccaṃ, naṭṭaṃ. Iccevamādayo nipātanā sijjhanti.

{para:572} 572\, 625. **Sāsa disato tassa riṭṭho ca**.

**Sāsa disa**iccevamādīhi dhātūhi **ta**paccayassa **riṭṭhā**deso hoti ṭhāne.

Anusiṭṭho so mayā, diṭṭhaṃ me rūpaṃ.

**Caggahaṇena** {pb:M:0.0271} kiccatakārassa ca **tuṃ** paccayassa **ca raṭṭharaṭṭhuṃ**ādesā honti. Dassanīyaṃ daṭṭhabbaṃ. Daṭṭhuṃ vihāraṃ gacchanti samaṇānaṃ.

{para:573} 573\, 626. **Sādisanta puccha bhanja ha**nsā**dīhiṭṭho**.

**Sa**kāranta **puccha bha**nja **ha**nsa iccevamādīhi dhātūhi **ta**paccayassa sahādibyañjanena **ṭṭhā**deso hoti ṭhāne.

Tuṭṭho, ahinā daṭṭho naro, mayā puṭṭho, bhaṭṭho, pabhaṭṭho, haṭṭho, pahaṭṭho, yiṭṭho. Evamaññepi dhātavo sabbattha yojetabbā.

{para:574} 574\, 613. **Vasato uṭṭha**.

**Vasa**iccetamhā dhātumhā **ta**kārapaccayassa sahādibyañjanena **uṭṭhā**deso hoti ṭhāne.

Vassaṃvuṭṭho.

{para:575} 575\, 614. **Vassa vā vu**.

**Vasa**sseva dhātussa **ta**paccaye pare **va**kārassa **u**kārādeso hoti vā.

Vusitaṃ brahmacariyaṃ, uṭṭho. Vuṭho vā.

{para:576} 576\, 607. **Dha** {pb:M:0.0272} **ḍha bha ye hi dha ḍhā ca**.

**Dha ḍha bha ha**iccevamantehi dhātūhi **ta**kārapaccayassa yathākkamaṃ **dha ḍhā**desā honti.

Yathā? Buddho bhagavā, vaḍḍho bhikkhu, laddhaṃ me patthacīvaraṃ, agginā daḍḍhaṃ vanaṃ.

{para:577} 577\, 628. **Bhanjato gvo ca**.

**Bha**njato dhātumhā **ta**kārapaccayassa **ggo** ādeso hoti sahādibyañjanena.

Bhaggo.

{para:578} 578\, 560. **Bhujādīnamanto no dvi ca**.

**Bhuja**iccevamādīnaṃ dhātūnaṃ anto no hoti, **ta**paccayassa **ca** dvitāvo hoti.

Bhutto, bhuttāvī, catto, satto, ratto, yutto, vivitto.

{para:579} 579\, 629. **Vaca vāvu**.

**Vaca**iccetassa {pb:M:0.0273} dhātvassa vakārassa **u**kārādeso hoti anto **ca**kāro no hoti, **ta**paccayassa ca dvebhāvo hoti vā.

Vuttaṃ bhagavatā, uttaṃ vā.

{para:580} 580\, 630. **Gupādīnañca**.

**Gupa**iccevamādīnaṃ dhātūnaṃ anto ca byañjano no hoti, **ta**paccayassa ca dvebhāvo hoti.

Sugutto, catto, litto, santatto, utto, vivitto, sitto. Evamaññepi yojetabbā.

{para:581} 581\, 616. **Tarādīhi iṇṇo**.

**Tara**iccevamādīhi dhātūhi **ta**paccayassa **iṇṇā**deso hoti, anto ca byañjano no hoti.

Taratīti tiṇṇo, uttaratīti uttiṇṇo, saṃpūratīti sampuṇṇo, turatīti tuṇṇo, parijīratīti parijiṇṇo, ākiratīti ākiṇṇo.

{para:582} 582\, 631. **Bhidādito** {pb:M:0.0274} **inna anna īṇāvā**.

**Bhidi**iccevamādīhi dhātūhi **ta**paccayassa **inna anna īṇā**desā honti vā, anto ca byañjano no hoti.

Bhinditabboti bhinno, chindīyatīti chinno, ucchindīyitthāti ucchinno, dīyatīti dinno, nisīdatīti nisinno, suṭṭhu chādīyatīti suchanno, khidatīti khinno, rodatīti runno, khīṇā jāti.

**Vā**ti kimatthaṃ? Bhijjatīti bhitti.

{para:583} 583\, 617. **Susa paca sakato kkha kkā ca**.

**Susa paca saka**iccevamādīhi dhātūhi **ta**paccayassa **kkhakkā**desā honti, anto ca byañjano no hoti.

Sussatīti sukkhaṃ, kaṭṭhaṃ, paccatīti pakkaṃ, phalaṃ. Sakati samattheti, pūjetīti vā sakko, sujampati.

{para:584} 584\, 618. **Pakkamādīhi nto ca**.

**Pakkama**iccevamādīhi dhātūhi **ta**paccayassa **nto**ādeso hoti, anto ca no hoti.

Pakkamatīti {pb:M:0.0275} pakkanto, vibbhamatīti vibbhanto, saṅkanto, khanto, santo, danto, vanto.

**Caggahaṇaṃ** kimatthaṃ? Teheva dhātūhi **ta**paccayassanti hoti. Anto ca no hoti. Kanti, khanti. Evaṃ sabbattha.

{para:585} 585\, 619. **Janādīnamā timhi ca**.

**Jana**iccevamādīnaṃ dhātūnaṃ antassa byañjanassa **ā**ttaṃ hoti **ta**paccaye pare, **ti**mhi ca.

Ajanīti jāto, jananaṃ jāti.

**Timhī**ti kimatthaṃ? Aññasmimpi paccaye pare **ā**kāranivattanatthaṃ. Janitvā, janitā, janituṃ, janitabbaṃ iccevamādi.

{para:586} 586\, 600. **Gama khana hana ramādīnamanto**.

**Gama khana hana ramu**iccevamādīnaṃ dhātūnaṃ anto byañjano no hoti vā **ta**paccaye pare **ti**mhi ca.

Sundaraṃ nibbānaṃ gacchatīti sugato. Sundaraṃ nibbānaṃ gacchatīti sugati, khataṃ, khati. Upahataṃ, upahati. Rato, rati, mato, mati.

**Vā**ti {pb:M:0.0276} kimatthaṃ? Ramato, ramati.

{para:587} 587\, 632. **Rakāro ca**.

**Ra**kāro ca dhātūnamantabhūto no hoti **ta**paccaye, pare **ti**mhi ca.

Pakārena karīyatīti pakato, paṭhamaṃ karīyatīti pakati, visarīyatīti visato, visati.

{para:588} 588\, 620. **Ṭhāpānami ī ca**.

**Ṭhā pā**iccetesaṃ dhātūnaṃ antassa **ā**kārassa **i**kāra **ī**kārādesā honti yathāsaṅkhyaṃ **ta**paccaye pare, **ti**mhi ca.

Yatra ṭhito, ṭhiti, pīto, pīti.

{para:589} 589\, 621. **Hantehi ho hassa ḷo vā adahanahānaṃ**.

**Ha**kārantehi dhātūhi **ta**paccayassa **ha**kārādeso hoti, **ha**kārassa dhātvantassa **ḷo** hoti vā **adahanahānaṃ**.

Āruhitthāti āruḷho. Gāḷho, bāḷho. Mūḷo.

**Adahanahāna**miti {pb:M:0.0277} kimatthaṃ? Dayhatīti daḍḍho, saṃsuṭṭhu nayhatīti sannaddho.

::centre
Iti kibbidhānakappe tatiyo kaṇḍo.
::

#### Catutthakaṇḍa

{para:590} 590\, 579. **Ṇamhiranjassa jo bhāvakaraṇesu**.

**Ṇa**mhi paccaye pare ranjaiccetassa dhātussa antabhūtassa njakārassa **jo**ādeso hoti **bhāvakaraṇesu**.

Rañjanaṃ rāgo, ranjanti etenāti rāgo.

**Bhāvakaraṇesū**ti kimatthaṃ? Ranjatīti raṅgo.

{para:591} 591\, 544. **Hanassa ghāto**.

**Hana**iccetassa dhātussa sabbassa **ghātā**deso hoti **ṇa**mhi paccaye pare.

Upahanatīti upaghāto, gāvo hanatīti goghātako.

{para:592} 592\, 503. **Vadho** {pb:M:0.0278} **vā sabbattha**.

**Hana**iccetassa dhātussa **vadhā**deso hoti vā sabbattha ṭhānesu.

Hanatīti vadho, vadhako, avadhi, ahani vā.

{para:593} 593\, 564. **Ākārantānamāyo**.

**Ā**kārantānaṃ dhātūnaṃ antassa **ā**kārassa **āyā**deso hoti **ṇa**mhi paccaye pare.

Dadātīti dāyako, dānaṃ dātuṃ sīlaṃ yassāti dānadāyī, majjaṃ dātuṃ sīlaṃ yassāti majjadāyī, nagaraṃ yātuṃ sīlaṃ **ya**ssāti nagarayāyī.

{para:594} 594\, 582. **Pura samupa parīhi karotissa kha kharā vā tappaccayesuca**.

**Pura saṃ upa pari**iccetehi karotissa dhātussa **kha kharā**desā honti vā **ta**paccaye pare, **ṇa**mhi ca.

Pure karīyatīti purakkhato, sammā karīyatīti saṅkhato, upagantvā karīyatīti upakkhato, parisamantato karotīti parikkhāro, saṃkarīyatīti saṅkhāro.

**Vā**ti kimatthaṃ? Upagantvā karotīti upakāro.

{para:595} 595\, 637. **Tave** {pb:M:0.0279} **tunādīsu kā**.

**Tave tuna**iccevamādīsu paccayesu karotissa dhātussa **kā**ādeso hoti vā.

Kātave, kātuṃ, kattuṃ vā, kātuna, kattuna vā.

{para:596} 596\, 551. **Gama khana hanādīnaṃ tuṃ tabbādīsu na**.

**Gama khana hana**iccevamādīnaṃ dhātūnaṃ antassa **na**kāro hoti vā **tuṃ tabbā**dīsu paccayesu.

Gantuṃ, gamituṃ, gantabbaṃ, gamitabbaṃ. Khantuṃ. Khanituṃ, khantabbaṃ, khanitabbaṃ. Hantuṃ, hanituṃ, hantabbaṃ. Hanitabbaṃ. Mantuṃ, manituṃ, mantabbaṃ, manitabbaṃ.

**Ādiggahaṇaṃ** kimatthaṃ? **Tuna**ggahaṇatthaṃ. Gantuna, khantuna, hantuna, mantuna.

{para:597} 597\, 641. **Sabbehi tunādīnaṃ yo**.

Sabbehi dhātūhi **tunā**dīnaṃ paccayānaṃ **ya**kārādeso hoti vā.

Abhivandiya, abhivanditvā, ohāya, ohitvā, upanīya, upanetvā, passiya, passitvā, uddissa, uddisitvā, ādāya, ādiyitvā.

{para:598} 598\, 643. **Canantehi** {pb:M:0.0280} **raccaṃ**.

Cakāranakārantehi dhātūhi **tunā**dīnaṃ paccayānaṃ **raccā**deso hoti vā.

Vivicca, āhacca, uhacca.

**Vā**ti kimatthaṃ? Hantvā.

{para:599} 599\, 644. **Disā svāna svāntalopo ca**.

**Disa**iccetāya dhātuyā **tunā**dīnaṃ paccayānaṃ **svānasvā**desā honti, antalopo ca.

Disvāna, disvā.

{para:600} 600\, 645. **Ma ha da bhehi mma yha jja bbha ddhā ca**.

**Ma ha da bha** iccevamantehi dhātūhi **tunā**dīnaṃ paccayānaṃ **mma yha jja bbha ddhā** ādesā honti vā antalopo ca.

Āgamma, āgamitvā, okkamma. Okkamitvā, paggayha, paggaṇhitvā, uppajja, uppajjitvā, ārabbha, ārabhitvā, āraddha, ārabhitvā.

{para:601} 601\, 334. **Taddhitasamāsakitakā** {pb:M:0.0281} **nāmaṃ vā’ tave tunādīsu ca**.

Taddhitasamāsakitakaiccevamantā saddānāmaṃva daṭṭhabbā **tave tuna tvāna tvā**dipaccayante vajjetvā.

Vāsiṭṭho, pattadhammo, kumbhakāro iccevamādi.

{para:602} 602\, 6. **Dumhi garu**.

Dumhi akkhare yo pubbo akkharo, so garukova daṭṭhabbo.

Bhitvā, chitvā, datvā, hutvā.

{para:603} 603\, 7. **Dīgho ca**.

Dīgho ca saro garukova daṭṭhabbo.

Āhāro, nadī, vadhū, te dhammā, opanayiko.

{para:604} 604\, 684. **Akkharehi kāra**.

Akkharatthehi akkharābhidheyyehi **kāra**paccayo hoti payoge sati.

A eva akāro, ā eva ākāro, ya eva yakāro.

{para:605} 605\, 647. **Yathāgamamikāro**{pb:M:0.0282}.

Yathāgamaṃ sabbadhātūhi sabbapaccayesu **i**kārāgamo hoti.

Kāriyaṃ, bhavitabbaṃ, janitabbaṃ, viditabbaṃ, karitvā, icchitaṃ.

{para:606} 606\, 642. **Dadhantato yo kvaci**.

**Da**kāradhakārantāya dhātuyā yathāgamaṃ **ya**kārāgamo hoti kvaci **tunā**dīsu paccayesu.

Buddho loke uppajjitvā, dhammaṃ bujjhitvā.

**Dadhantato**ti kimatthaṃ? Labhitvā.

**Kvacī**ti kimatthaṃ? Uppādetvā.

::centre
Iti kibbidhānakappe catuttho kaṇḍo.
::

#### Pañcamakaṇḍa

{para:607} 607\, 578. **Niggahita saṃyogādino**.

Saṃyogādibhūto **na**kāro niggahitamāpajjate.

Raṅgo, bhaṅgo, saṅgo.

{para:608} 608\, 623. **Sabbattha** {pb:M:0.0283} **ge gī**.

**Ge**iccetassa dhātussa **gī**ādeso hoti sabbattha ṭhāne.

Gītaṃ gāyati.

{para:609} 609\, 484. **Sadassa sīdattaṃ**.

**Sada**iccetassa dhātussa **sīdā**deso hoti sabbattha ṭhāne.

Nisinno, nisīdati.

{para:610} 610\, 627. **Yajassa sarassi ṭṭhe**.

**Yaja**iccetassa dhātussa sarassa **i**kārādeso hoti ṭṭhe pare.

Yiṭṭho, yiṭṭhā.

**Ṭṭhe**ti kimatthaṃ? Yajanaṃ.

{para:611} 611\, 608. **Hacatutthānamantānaṃ do dhe**.

**Ha**catutthānaṃ dhātvantānaṃ **do** ādeso hoti **dhe** pare.

Sannaddho, kuddho, yuddho, siddho, laddho, āraddho.

{para:612} 612\, 615. **Ḍo** {pb:M:0.0284} **ḍhakāre**.

Hacatutthānaṃ dhātvantānaṃ **ḍo** ādeso hoti ḍhakāre pare.

Dayhatīti daḍḍho, vaḍḍhatīti vuḍḍho.

**Ḍhakāre**ti kimatthaṃ? Dāho.

{para:613} 613\, 583. **Gahassa ghara ṇe vā**.

**Gaha**iccetassa dhātussa sabbassa **gharā**deso hoti vā **ṇa**paccaye pare.

Gharaṃ, gharāni.

**Vā**ti kimatthaṃ? Gāho.

{para:614} 614\, 581. **Dahassa do ḷaṃ**.

**Daha**iccetassa dhātussa **da**kāro ḷattamāpajjate vā **ṇa**paccaye pare.

Paridahanaṃ pariḷāho.

**Vā**ti kimatthaṃ? Paridāho.

{para:615} 615\, 586. **Dhātvantassa lopo kvimhi**.

Dhātvantassa byañjanassa lopo hoti kvimhi paccaye pare.

Bhujena {pb:M:0.0285} gacchatīti, bhujago. Urena gacchatīti urago, turago, saṅkho.

{para:616} 616\, 587. **Vidante ū**.

**Vida**iccetassa dhātussa ante **ū**kārāgamo hoti kvimhi paccaye pare.

Lokaṃ vidati jānātīti lokavidū.

{para:617} 617\, 633. **Na ma ka rānamantānaṃ niyuttatamhi**.

**Na**kāra **ma**kāra **ka**kāra **ra**kārānaṃ dhātvantānaṃ lopo na hoti **i**kārayutte **ta**paccaye pare.

Hanibhuṃ, gamito, ramito, sakito, sarito, karitvā.

**Iyuttatamhī**ti kimatthaṃ? Gato, sato.

{para:618} 618\, 571. **Na ka gattaṃ ca jāṇvumhi**.

**Ca**kāra **ja**kārā **ka**kāra **ga**kārattaṃ nāpajjante ṇvumhi paccaye pare.

Pacatīti pācako, yajatīti yājako.

{para:619} 619\, 573. **Karassa** {pb:M:0.0286} **ca tattaṃ tusmiṃ**.

**Kara**iccetassa dhātussa antassa **ra**kārassa **ta**kārattaṃ hoti **tu**paccaye pare.

Karotīti kattā, karontīti kattāro.

{para:620} 620\, 549. **Tuṃ tuna tabbesu vā**.

**Kara**iccetassa dhātussa antassa **ra**kārassa **ta**kārattaṃ hoti vā **tuṃ tuna tabba**iccetesu paccayesu.

Kattuṃ, kātuṃ, kattuna. Kātuna, kattabbaṃ, kātabbaṃ.

{para:621} 621\, 553. **Kāritaṃ viya ṇānubandho**.

**Ṇa**kārānubandho paccayo kāritaṃ viya daṭṭhabbo vā.

Dāho, deho, vāho, bāho, cāgo, vāro, cāro, parikkhāro, dāyako, nāyako, lāvako, bhāvako, kārī, ghātī, dāyī.

**Vā**ti kimatthaṃ? Upakkharo.

{para:622} 622\, 570. **Anakā** {pb:M:0.0287} **yu ṇvūnaṃ**.

**Yuṇvu**iccetesaṃ paccayānaṃ **ana aka**iccete ādesā honti.

Nandanaṃ, kārako.

{para:623} 623\, 554. **Ka gā ca jānaṃ**.

**Ca ja**iccetesaṃ dhātvantānaṃ **ka**kāragakārādesā honti **ṇā**nubandhe paccaye pare.

Pāko, yogo.

::centre
Iti kibbidhānakappe pañcamo kaṇḍo.
::

::centre
Kitakappo niṭṭhito.
::

### 8. Uṇādikappa

#### Chaṭṭhakaṇḍa

{para:624} 624\, 563. **Kattari** {pb:M:0.0288} **kita**.

Kattuiccetasmiṃ atthe kita paccayā honti.

Kāru, kāruko, kārako, pācako, kattā, janitā, pacitā, netā.

{para:625} 625\, 605. **Bhāvakammesu kiccatta khatthā**.

Bhāvakammaiccetesvatthesu **kicca tta khattha**iccete paccayā honti.

Upasampādetabbaṃ upasampādanīyaṃ bhavatā, sayitabbaṃ bhavatā, kattabbaṃ bhavatā, bhottabbo odano bhavatā, asitabbaṃ bhojanaṃ bhavatā, asitaṃ bhavatā, sayitaṃ bhavatā, pacitaṃ bhavatā, asitaṃ asanaṃ bhavatā, sayitaṃ sayanaṃ bhavatā, pacito odano bhavatā, kiñcissayo, īsassayo, dussayo, sussayo bhavatā.

{para:626} 626\, 634. **Kammani** {pb:M:0.0289} **dutiyāya tto**.

Kammani iccetasmiṃ atthe dutiyāyaṃ vibhattiyaṃ kattari **tta**paccayo hoti.

Dānaṃ dinno devadatto, sīlaṃ rakkhito devadatto, bhattaṃ bhutto devadatto, garuṃ upāsito devadatto.

{para:627} 627\, 652. **Khyādīhi māna ma ca to vā**.

**Khi bhī su ru hu vā dhū hi lū pī ada**iccevamādīhi dhātūhi **mana** paccayo hoti, **ma**ssa ca **to** hoti vā.

Khīyanti upaddavā etthāti khemo, bhāyitabboti bhemo, bhāyanti etasmāti vā bhemo, raṃsiyo abhissavetīti somo, ravati gacchatīti romo, huvati juhvati etenāti homo, paṭilomavasena vāti gacchatīti vāmo, lāmakavasena vāti gacchati pavattatīti vā vāmo, dhunāti kampatīti dhūmo, seṭṭhabhāvena hinoti pavattati cittaṃ etasminti hemo, lunitabboti lomo, maṃsacammāni lunāti chindatīti vā lomo, piyanaṃ pemo, piyāyitabboti vā pemo, sukhadukkhaṃ adati bhakkhatīti attā, jātijarāmaraṇādīhi adīyate bhakkhīyateti vā attā, ātumā.

{para:628} 628\, 653. **Samādīhi** {pb:M:0.0290} **tha mā**.

**Samu damu dara raha du hi si bhī dā yā sā ṭhābhasa**iccevamādīhi dhātūhi **tha ma** paccayā honti.

Sametīti samatho, damatīti damatho, damanaṃ vā damatho, damitabboti vā damatho, daratīti daratho, jiṇṇabhāvaṃ rahissati gaṇhissatīti ratho, dabbasambhāre rahati gaṇhātīti vā ratho, davati gacchatīti dumo, davati vuddhi viruḷhi gacchati pavattatīti uddhaṃ vā dumo, pathavīpabbatādīsu gacchati patatīti himo, kammavācāya bandhati etthāti sīmā. Bandhitabbāti vā sīmā. Bhāyanti etasmāti bhīmo, satte avakhaṇḍenti nivārenti etenāti dāmo, mūsikādīhi khādīyati avakhaṇḍīyatīti vā dāmo, yāti gacchatīti yāmo, paresaṃ cittaṃ gaṇhituṃ samatthetīti sāmo, tiṭṭhanti etenāti thāmo, bhasati bhasmīkarīyatīti bhasmā.

{para:629} 629\, 569. **Gahassu’padhasse vā**.

**Gaha**iccetassa dhātussa upadhassa **a**kārassa etta hoti vā.

Dabbasambhāra gaṇhātīti gehaṃ, gahaṃ.

{para:630} 630\, 654. **Masussa** {pb:M:0.0291} **sussa cchara ccherā**.

**Masu**iccetassa pāṭipadikassa **su**ssa **ccharaccherā**desā honti.

Maccharatīti maccharo, evaṃ macchero.

{para:631} 631\, 655. **Āpubbacarassa ca**.

**Ā**pubbassa **cara**iccetassa dhātussa **cchariyaccharaccherā** desā honti, **ā**pubbassa ca rasso hoti.

Ābhuso caritabbanti acchariyaṃ. Evaṃ accharaṃ, accheraṃ.

**Caggahaṇena masu**ssa **su**ssāpi **cchariyā**deso hoti, macchariyaṃ.

{para:632} 632\, 656. **Ala kala salehi layā**.

**Ala kala sala**iccetehi dhātūhi **la ya**paccayā honti.

Alati samatthetīti allaṃ, kalitabbaṃ saṅkhyātabbanti kallaṃ, salati gacchati pavisatīti sallaṃ. Evaṃ alyaṃ, kalyaṃ, salyaṃ.

{para:633} 633\, 657. **Yāṇa** {pb:M:0.0292} **lāṇā**.

Tehi **kala sala**iccetehi dhātūhi **yāṇa lāṇa**paccayā honti.

Kalitabbaṃ saṅkhyātabbanti kalyāṇaṃ, gaṇato paṭikkamitvā salanti etthāti paṭisalyāṇaṃ. Evaṃ sallāṇo, paṭisallāṇo.

{para:634} 634\, 658. **Mathissa thassa lo ca**.

**Matha**iccetassa dhātussa **tha**ssa **lā**desohoti. Aññamaññaṃ mathati viloḷatīti mallo, mallaṃ.

**Caggahaṇena** lato **ko** ca āgamo hoti. Mallako, mallakaṃ.

{para:635} 635\, 559. **Pesātisaggapattakālesukiccā**.

**Pesa atisagga pattakāla**iccetesvatthesu kiccapaccayā honti.

Kattabbaṃ kammaṃ bhavatā, karaṇīyaṃ kiccaṃ bhavatā, bhottabbaṃ bhojanaṃ bhavatā, bhojanīyaṃ bhojanaṃ bhavatā, ajjhayitabbaṃ ajjheyyaṃ bhavatā, ajjhayanīyaṃ ajjheyyaṃ bhavatā.

{para:636} 636\, 659. **Avassakā’dhamiṇesu** {pb:M:0.0293} **ṇī ca**.

**Avassaka adhamiṇa**iccetesvatthesu **ṇī**paccayo hoti, kiccā ca.

**Avassate** tāva – kārīsi me kammaṃ avassaṃ hārīsi me bhāraṃ avassaṃ.

**Adhamiṇe** – dāyīsi me sataṃ iṇaṃ, dhārīsi me sahassaṃ iṇaṃ.

Kiccā ca – dātabbaṃ me bhavatā sataṃ iṇaṃ. Dhārayitabbaṃ me bhavatā sahassaṃ iṇaṃ, kattabbaṃ me bhavatā gehaṃ, karaṇīyaṃ me bhavatā kiccaṃ, kāriyaṃ me bhavatā sayanaṃ.

{para:637} 637\, 0. **Arahasakkādīhi tuṃ**.

**Araha sakka bhabba**iccevamādīhi payoge sati sabbadhātūhi **tuṃ**paccayo hoti.

Arahā bhavaṃ vattuṃ, arahā bhavaṃ kattuṃ, sakkā bhavaṃ hantuṃ, sakkā bhavaṃ janetuṃ, janituṃ, bhavituṃ, sakkā bhavaṃ dātuṃ, sakkā bhavaṃ gantuṃ, tabbo bhavaṃ janetuṃ iccevamādi.

{para:638} 638\, 660. **Vajādīhipabbajjādayo** {pb:M:0.0294} **nippajjante**.

**Vaja**iccevamādīhi dhātūhi, upasaggapaccayādīhi ca pabbajjādayo saddā nippajjante.

Paṭhamameva vajitabbāti pabbajjā, iñjanaṃ ejjā, samajjanaṃ samajjā, nisīdanaṃ nisajjā, vijānanaṃ vijjā visajjanaṃ visajjā, padanaṃ pajjā, hananaṃ vajjhā, esanaṃ icchā, atiesanaṃ aticchā, sadanaṃ sajjā, sayanti etthāti seyyā, sammā cittaṃ nidheti etāyāti saddhā, caritabbā cariyā, karaṇaṃ kiriyā, rujanaṃ rucchā, padanaṃ pacchā, riñcanaṃ ricchā, tikicchanaṃ titicchā, saṃkocanaṃ saṃkucchā, madanaṃ macchā, labhanaṃ lacchā, radihabbāti racchā, radanaṃ vilekhanaṃ vāracchā, adho bhāgena gacchatīti tiracchā, tiracchāno, ajanaṃ acchā, titikkhatīti titikkhā, saha āgamanaṃ sāgacchā, duṭṭhu bhakkhanaṃ dobhacchā, duṭṭhu rosanaṃ durucchā, pucchanaṃ pucchā, muhanaṃ mucchā, vasanaṃ vacchā, kacanaṃ kacchā, saha kathanaṃ sākacchā, tudanaṃ tucchā, visanaṃ vicchā, pisanaṃ picchillā, sukhadukkhaṃ mudati bhakkhatīti maccho{pb:M:0.0295}, sattānaṃ pāṇaṃ museti cajetīti maccu, satanaṃ saccaṃ, uddhaṃ dhunāti kampatīti uddhaccaṃ, naṭanaṃ naccaṃ, nitanaṃ niccaṃ, tathanaṃ tacchaṃ iccevamādi.

{para:639} 639\, 585. **Kvilopo ca**.

**Kvi**lopo hoti, puna ca nippajjante.

Vividhehi sīlādiguṇehi bhavatīti vibhū, visesena vā bhavatīti vibhū, sayaṃ attanā bhavatīti sayambhū, abhivitvā bhavatīti abhibhū, saṃ suṭṭhu dhunāti kampatīti sandhū, visesena bhāti dibbatīti vibhā, nissesena bhāti dibbatīti nibhā, pakārena bhāti dibbatīti pabhā, saha bhāsanti etthāti sabhā, ābhuso bhāti dibbatīti ābhā, bhujena kuṭilena gacchatīti bhujago, turitaturito gacchatīti turago, saṃ suṭṭhu pathaviṃ khanatīti saṅkho, visesena yamati uparamatīti viyo, suṭṭhu manati jānātīti sumo, pari samantato tanoti vitthāretīti parito iccevamādi.

{para:640} 640\, 0. **Sacajānaṃ kagā ṇānubandhe**.

**Saca jā**naṃ dhātūnamantānaṃ **cajānaṃ kagā**desā honti yathāsaṅkhyaṃ **ṇā**nubandhe paccaye pare.

Oko{pb:M:0.0296}, pāko, seko, soko, viveko, cāgo, yogo, bhogo, rogo, rāgo, bhāgo, bhaṅgo, raṅgo, saṅgo.

{para:641} 641\, 572. **Nudādīhi yuṇvūnamanānanākānanakā sakāritehi ca**.

**Nuda sūda jana su lū hu pu bhū ñā a sa samu**iccevamādīhi dhātūhi, **phanda citi āṇa** iccevamādīhi sakāritehi ca **yuṇvūnaṃ** paccayānaṃ **ana ānana aka ānanakā**desā honti yathāsaṅkhyaṃ kattari, bhāvakaraṇesu ca.

**Kattari** tāva – panudatīti panūdano. Evaṃ sūdano, janano, savaṇo, lavano, havano, pavano, bhavano, ñāṇo, asano, samaṇo.

**Bhāve ca** – panudate panūdanaṃ. Evaṃ sūdanaṃ, jananaṃ, savaṇaṃ, lavanaṃ, havanaṃ, pavanaṃ, bhavanaṃ, ñāṇaṃ, asanaṃ, samaṇaṃ, sañjānanaṃ, kuyate kānanaṃ.

**Kārite** ca – phandāpīyate phandāpanaṃ, cetāpīyate cetāpanaṃ, āṇāpīyate āṇāpanaṃ.

**Karaṇe** – nudanti anenāti nūdanaṃ, evaṃ sūdanaṃ, jananaṃ, savaṇaṃ, lavaṇaṃ, havanaṃ, pavanaṃ, bhaganaṃ, ñāṇaṃ, asanaṃ, savaṇaṃ.

Puna {pb:M:0.0297} **kattari** – nudatīti nūdako, sūdatīti sūdadhakā, janetīti janako, suṇotīti sāvako, lunātīti lāvako, juhotīti hāvako, punātīti pāvako, bhavatīti bhāvako, jānātīti jānako, asatīti asako, upāsatīti upāsako, sametīti samako.

**Kārite** tu – phandāpayatīti phandāpayako. Evaṃ āṇāpayako, cetāpayako, sañjānanako.

{para:642} 642\, 588. **I ya ta ma ki e sāna’mantassaro dīghaṃ kvaci du sa ssa guṇaṃ do raṃ sakkhī ca**.

**Iya ta ma ki e sa**iccetesaṃ sabbanāmānamanto saro dīghamāpajjate, kvaci **dusa**iccetassa dhātussa **u**kāro guṇamāpajjate, **da**kāro **ra**kāramāpajjate, dhātvantassa **sa**ssa ca **sa kkha ī**iccete ādesā honti yathāsambhavaṃ. Ete saddā sakena sakena nāmena yathānuparodhena buddhasāsane pacchā puna nippajjante.

Imamiva naṃ passatīti īdiso, yamiva naṃ passatīti yādiso, tamiva naṃ passatīti tādiso, mamiva naṃ passatīti mādiso, kimiva naṃ passatīti kīdiso, etamiva naṃ passatīti ediso, samānamiva naṃ passatīti sādiso{pb:M:0.0298}. Imamiva naṃ passatīti īriso, yamiva naṃ passatīti yāriso, tamiva naṃ passatīti tāriso, mamiva naṃ passatīti māriso, kimiva naṃ passatīti kīriso, etamiva naṃ passatīti eriso, samānamiva naṃ passatīti sāriso. Imamiva naṃ passatīti īdikkho, yamiva naṃ passatīti yādikkho, tamiva naṃ passatīti tādikkho, evaṃ mādikkho, kīdikkho, edikkho, sādikkho. Īdī, yādī, tādī, mādī, kīdī, edī, sādī.

**Caggahaṇena** tesameva saddānaṃ **iya**iccevamādīnamanto ca saro kvaci dīghatthamāhu. Īdikkho, yādikkho, tādikkho, mādikkho, kīdikkho, edikkho, sādikkho. Idiso, sadiso, sariso, sarikkho.

{para:643} 643\, 635. **Bhyādīhi mati budhi pūjādīhi ca tto**.

**Bhī**iccevamādīhi dhātūhi, **mati. Budhi pūjā**dito ca **tta** paccayo hoti.

Bhāyitabboti bhīto, supitabboti sutto, mijjitabbo sinehetabboti mitto, sammannitabboti sammato, saṃ suṭṭhu mānitabbo pūjetabboti sammato, sammānīyitthāti sammato, saṃkappīyateti saṅkappito{pb:M:0.0299}, saṃkappīyitthāti saṅkappito, sampādīyateti sampādito, sampādīyitthāti sampādito, avadhārīyateti avadhārito, avadhārīyitthāti avadhārito, bujjhitabbo ñātabboti buddho, ajjhayitabboti ito, etabbo gantabboti ito, viditabbo ñātabboti vidito, takkīyateti takkito, pūjīyateti pūjito, pūjīyitthāti pūjito, apacāyitabboti apacāyito, mānitabbo pūjetabboti mānito, apacīyateti apacito, vandīyateti vandito, vandīyitthāti vandito, sakkarīyateti sakkārito, sakkarīyitthāti sakkārito.

{para:644} 644\, 661. **Vepu sī dava vamu ku dā bhū hvādīhi thu ttima ṇimā nibbatte**.

**Vepu sī dava vamu ku dā bhū hui**ccevamādīhi dhātūhi yathāsambhavaṃ **thu ttima ṇima**paccayā honti nibbattatthe.

Vepanaṃ vepo, tena nibbatto vepathu, sayanaṃ sayo, tena nibbatto sayathu, davanaṃ davo, tena nibbatto davathu. Vamanaṃ vamo, tena nibbatto vamathu. Kutti karaṇaṃ, tena nibbattaṃ kuttimaṃ. Dāti dānaṃ, tena nibbattaṃ dattimaṃ. Bhūti bhavanaṃ, tena nibbattaṃ bhottimaṃ. Avahuti avahanaṃ, tena nibbattaṃ ohāvimaṃ.

{para:645} 645\, 662. **Akkose** {pb:M:0.0300} **namhāni**.

Akkosaiccetasmiṃ atthe namhi paṭisedhayutte **āni**paccayo hoti dhātūhi.

Na gamitabbaṃ agamāni te jamma desaṃ, na kattabbaṃ akarāṇi te jamma kammaṃ.

**Namhī**ti kimatthaṃ? Vipatti te jamma, vikati te jamma.

**Akkoseti** kimatthaṃ? Na gantabbā agati te.

{para:646} 646\, 419. **Ekādito sakissa kkhattuṃ**.

**Ekā**dito **saki**ssa **kkhattuṃ** hoti.

Ekassa padatthassa sakiṃ vāraṃ ekakkhattuṃ, dvinnaṃ padatthānaṃ sakiṃ vāraṃ dvikkhattuṃ, tiṇṇaṃ padatthānaṃ sakiṃ vāraṃ tikkhattuṃ, evaṃ catukkhattuṃ, pañcakkhattuṃ, chakkhattuṃ, sattakkhattuṃ, aṭṭhakkhattuṃ, navakkhattuṃ, dasakkhattuṃ. Iccevamādayo saddā yojetabbā.

{para:647} 647\, 663. **Sunassunassoṇa vānuvānūnunakhunānā**.

**Suna**iccetassa pāṭipadikassa **una**ssa **oṇa vāna uvāna ūna unakha una ā ānā**desā honti.

Sāmikassa {pb:M:0.0301} saddaṃ suṇātīti soṇo, sāmikassa saddaṃ suṇātīti svāno, evaṃ suvāno, sūno, sunakho, suno, sā, sāno.

{para:648} 648\, 664. **Taruṇassa susu ca**.

**Taruṇai**ccetassa pāṭipadikassa **susu** ādeso hoti.

Susu kāḷakeso.

{para:649} 649\, 665. **Yuvassuvassuvuvānunūnā**.

**Yuva**iccetassa pāṭipadikassa **uva**ssa **uvauvāna unaūnā**desā honti.

Yuvā, yuvāno, yuno, yūno.

{para:650} 650\, 651. **Kāle vattamānātīte ṇvādayo**.

Kāle vattamānatthe ca atītatthe ca **ṇu yu ta**paccayā honti.

Akāsi, karotīti kāru, agacchi, gacchatīti, vāyu, abhavi, bhavatīti bhūtaṃ.

{para:651} 651\, 647. **Tavissati** {pb:M:0.0302} **gamādīhi ṇī ghiṇa**.

Bhavissatikālatthe **gamu bhaja su ṭhā**iccevamādīhi dhātūhi **ṇī ghiṇa** paccayā honti.

Āyatiṃ gamituṃ sīlaṃ yassa, so hotīti gāmī, āyatiṃ bhajituṃ sīlaṃ yassa, so hotīti bhājī, āyatiṃ passāpituṃ sīlaṃ yassa, so hotīti passāvi, āyatiṃ paṭṭhāyituṃ sīlaṃ yassa, so hotīti paṭṭhāyi.

{para:652} 652\, 648. **Kriyāyaṃ ṇvu tavo**.

Kriyāyamatthe **ṇvu tu**iccete paccayā honti bhavissatikāle.

‘‘Karissa’’nti kārako vajati, ‘‘bhuñjissa’’nti bhottā vajati.

{para:653} 653\, 306. **Bhāvavācimhi catutthī**.

Bhāvavācimhi catutthīvibhatti hoti bhavissatikāle,

Pacissate, pacanaṃ vā pāko, pākāya vajati. Bhuñjissate, bhojanaṃ vā bhogo, bhogāya vajati. Naccissate, naccanaṃ vā naccaṃ, naccāya vajati.

{para:654} 654\, 649. **Kammani** {pb:M:0.0303} **ṇo**.

Kammani upapade **ṇa**paccayo hoti bhavissatikāle.

Nagaraṃ karissati nagarakāro vajati, sāliṃ lāvissati sālilāvo vajati, dhaññaṃ vapissati dhaññavāpo vajati, bhogaṃ dadissati bhogadāyo vajati, sindhuṃ pivissati sindhupāyo vajati.

{para:655} 655\, 650. **Sese ssaṃ ntumānānā**.

Sesaiccetasmiṃ atthe **ssaṃ ntu māna āna** iccete paccayā honti bhavissatikāle kammūpapade.

Kammaṃ karissati kammaṃ karissaṃ, evaṃ kammaṃ karonto, kammaṃ kurumāno, kammaṃ karāno vajati. Bhojanaṃ bhuñjissati bhojanaṃ bhuñjissaṃ, evaṃ bhojanaṃ bhuñjanto, bhojanaṃ bhuñjamāno, bhojanaṃ bhuñjāno vajati. Khādanaṃ khādissati khādanaṃ khādissaṃ, evaṃ khādanaṃ khādanto, khādanaṃ khādamāno, khādanaṃ khādāno vajati. Maggaṃ carissati maggaṃ carissaṃ, evaṃ maggaṃ caranto, maggaṃ caramāno, maggaṃ carāno vajati. Bhikkhaṃ bhikkhissati bhikkhaṃ bhikkhissaṃ, evaṃ bhikkhaṃ bhikkhanto, bhikkhaṃ bhikkhamāno, bhikkhaṃ bhikkhāno vajati.

{para:656} 656\, 666. **Chavādīti** {pb:M:0.0304} **tatraṇa**.

**Cha da ci ti su nī vi da pada tanu yata ada mada yuja vatumida mā pu ka la vara ve pu gupa dā** iccevamādīhi dhātūhi **tatraṇa** iccete paccayā honti yathāsambhavaṃ.

Ātapaṃ chādetīti chattaṃ, chatraṃ. Ārammaṇaṃ cintetīti cittaṃ, citraṃ. Cintenti sampayuttadhammā ethenāti vā cittaṃ, citraṃ. Atthe abhissavetīti suttaṃ, sutraṃ. Atthe sūcetīti vā suttaṃ, sutraṃ. Satte netīti nettaṃ, netraṃ. Satte icchitaṭṭhānaṃ nenti etenāti vā nettaṃ, netraṃ. Pakārena vidatīti pavittaṃ, pavitraṃ. Vividhena ākārena maṅga pāpaṃ punāti, sodhetīti pavittaṃ, pavitraṃ. Sucibhāvaṃ vā pāpuṇātīti pavittaṃ, pavitraṃ. Padati pāpuṇātīti patto, patro. Āhārā patanti ettha bhājaneti pattaṃ, patraṃ. Padati pavattatīti vā pattaṃ, patraṃ. Tanoti vitthāretīti tantaṃ, tantraṃ, tanitabbaṃ vitthāretabbanti vā tantaṃ, tantra. Yatatīti yattaṃ, yatraṃ. Yatati vīriyaṃ karoti etenāti vā yattaṃ, yatraṃ. Yatanaṃ vā yattaṃ, yatraṃ. Sukhadukkhaṃ adati bhakkhatīti attā, atrā. Madatīti mattaṃ, matraṃ. Vatthuṃ yujjanti etenāti yottaṃ, yotraṃ. Vattatīti vattaṃ, vatraṃ. Midati {pb:M:0.0305} sinehaṃ karotīti mittaṃ. Mitraṃ. Midati sinehati etāyāti mettā, metrā. Pari samanta to sabbākārena minanti etāyāti mattā, matrā. Mānanaṃ vā mattaṃ, matraṃ. Attano kulaṃ punāti sodhetīti putto, putro. Kalitabbaṃ saṅkhyātabbanti kalattaṃ, kalatraṃ. Saṃsuṭṭhu vāreti etenāti varattaṃ, varatraṃ. Vepati kampatīti vettaṃ, vetraṃ. Gopitabbaṃ rakkhitabbanti guttaṃ. Gutraṃ, gottaṃ, gotraṃ. Dāti avakhaṇḍati etenāti dāttaṃ, dātraṃ iccevamādi.

{para:657} 657\, 667. **Vadādīhi ṇitto gaṇe**.

**Vada cara vara**iccevamādīhi dhātūhi **ṇitta**paccayo hoti gaṇatthe.

Vāditānaṃ gaṇo vādittaṃ. Evaṃ cārittaṃ, vārittaṃ, iccevamādi.

{para:658} 658\, 668. **Midādīhi ttitiyo**.

**Mida pada ra**nja **tanu dhā**iccevamādīhi dhātūhi **tti ti** iccete paccayā honti.

Midati sinehatīti metti, padati gacchatīti patti, ranjati etthāti ratti, tanoti vitthāretīti tanti, attano {pb:M:0.0306} kulaṃ tanoti vitthāretīti vā tanti, paresaṃ itthīnaṃ puttaṃ dhāretīti dhāti, khīraṃ dhāretīti vā dhāti, attano sabhāvaṃ dhāretīti vā dhāti iccevamādi.

{para:659} 659\, 669. **Usu ranja daṃsānaṃ daṃsassa daḍḍhoḍha ṭhā ca**.

**Usu ranja daṃsa**iccetesaṃ dhātūnaṃ **daṃsa**ssa **daḍḍhā**deso hoti, **ḍha ṭha**paccayā ca honti.

Usīyate uḍḍho, ranjanti etthāti raṭṭhaṃ, daṃsīyateti daḍḍho.

{para:660} 660\, 670. **Sūvusānamūvusānamatothoca**.

**Sūvu asa**iccetesaṃ dhātūnaṃ **ūuasā**naṃ **atā**deso hoti, **tha**paccayo ca.

Savati hiṃsati etenāti satthaṃ, hirottappaṃ saṃvarati etenātivatthaṃ, saddānurūpaṃ asatibhavatīti attho,

{para:661} 661\, 671. **Ranjudādīhi** {pb:M:0.0307} **dha didda kirā kvaci jadalopoca**.

**Ranja uda idi cadi madi khuda chidi rudi dala susa suca vaca vaja** iccevamādīhi dhātūhi **dha da idda ka ira**iccete paccayā honti, kvaci **ja da** lopo ca, puna nippajjante.

Rañjitabbanti randhaṃ, ranjayitthāti vā randhaṃ, attani sannissitānaṃ macchamakarānaṃ pītisomanassaṃ undati pasavati janetīti samuddo, indati paramissariyaṃ karotīti indo, indattaṃ adhipatibhāvaṃ karotīti vā indo, canditabbo icchitabboti cando, mandati hāsetīti mando, maditabbo hāsetabboti vā mando, khudati pipāsetīti khuddo, chinditabboti chiddo, rudati hiṃsatīti ruddo, dalati duggatabhāvaṃ gacchatīti daliddo, sussatīti sukkaṃ, sucatītisoko, vacitabbanti vakkaṃ, appaṭihato hutvā vajati gacchatīti vajiraṃ iccevamādi.

{para:662} 662\, 672. **Paṭito hissa heraṇa hīraṇa**.

**Paṭi**iccetasmā **hi**ssa dhātussa **heraṇa hīraṇa** ādesā honti.

Paṭipakkhemadditvāgacchati pavattatīti pāṭiheraṃ, pāṭihīraṃ.

{para:663} 663\, 673. **Kaḍyādīhi** {pb:M:0.0308} **ko**.

**Kaḍi ghaḍi vaḍi karaḍi maḍi saḍi kuṭhi bhaḍi paḍi daḍi raḍi taḍi isiḍi caḍi gaḍi aḍi laḍi meḍi eraḍi khaḍi** iccevamādīhi dhātūhi **ka**paccayo hoti saha paccayena ca nippajjante yathāsambhavaṃ.

Kaṇḍitabbo chinditabboti kaṇḍo, ghaṇḍitabbo ghaṭetabboti ghaṇḍo, vaṇḍanti etthāti vaṇḍo, karaṇḍitabbo bhājetabboti karaṇḍo, maṇḍīyate vibhūsīyate etenāti maṇḍo, saṇḍanti gumbanti etthāti saṇḍo, aṅgamaṅgāni kuṇṭhati chindatīti kuṭṭhaṃ, bhaṇḍitabbanti bhaṇḍaṃ, paṇḍati liṅgavekallabhāvaṃ gacchatīti paṇḍako. Daṇḍati āṇaṃ karoti etenāti daṇḍo, raṇḍati hiṃsatīti raṇḍo, visesena taṇḍati cāleti paresaṃ viññūnaṃ hadayaṃ kampetīti vitaṇḍo, isiṇḍati paresaṃ maddatīti isiṇḍo, caṇḍati caṇḍikkabhāvaṃ karotīti caṇḍo, gaṇḍati sannicayati samūhaṃ karoti etthāti gaṇḍo, aṇḍīyati nibbattīyatīti aṇḍo, laṇḍitabbo jigucchitabboti laṇḍo, meṇḍati {pb:M:0.0309} kuṭilabhāvaṃ gacchatīti meṇḍo, eraṇḍati rogaṃ hiṃsatīti eraṇḍo, khaṇḍitabbo chinditabboti khaṇḍo iccevamādi.

{para:664} 664\, 674. **Khādāmagamānaṃ kha ndha’ndha gandhā**.

**Khāda ama gamu**iccetesaṃ dhātūnaṃ **khandha andha gandhā**desā honti, **ka**paccayo ca hoti.

Jātijarāmaraṇādīhi saṃsāradukkhehi khāditabboti khandho, amati aṅgamaṅgassa rujjanabhāvaṃ gacchatīti andho, cakkhunā amati rujjatīti vā andho, taṃ taṃ ṭhānaṃ vātena gacchatīti gandho. Evaṃ khandhako, andhako, gandhako.

{para:665} 665\, 675. **Paṭādīhyalaṃ**.

**Paṭa kala kusa kada bhaganda mekha vakka takka palla sadda mūla bila vida caḍaṃ pañca vā vasa paci maca musa gotthu puthu bahu maṅga baha kamba samba agga**iccevamādīhi dhātūhi pāṭi padikehi ca uttarapadesu **ala**paccayo hoti, pacchā puna nippajjante.

Paṭe alanti paṭalaṃ, kale alanti kalalaṃ, pāpake akusale dhamme kusati chindatīti kusalaṃ, kusabhūte yathāsabhāvadhamme alanti vā kusalaṃ, kuse uddissa dāne alanti vā kusalaṃ, kuse sañcaye dhammasamudāye alanti {pb:M:0.0310} vā kusalaṃ, kadde madde alanti kadalaṃ, bhagande secane alanti bhagandalaṃ, bhagande muttakarīsaharaṇe alanti vā bhagandalaṃ, mekhe kaṭivicitte alanti mekhalaṃ, vakke rukkhatace alanti vakkalaṃ, takke rukkhasilese alanti takkalaṃ, palle ninnaṭṭhāne alanti pallalaṃ, sadde harite alanti saddalaṃ, mūle patiṭṭhāne alanti mulālaṃ, biḷe nissaye alanti bilālaṃ, vide vijjamāne alanti vidalaṃ, caṇḍe alanti caṇḍālo, pañcannaṃ rājūnaṃ alanti pañcālo, vā gatigandhanesu alanti vālaṃ, vā padagamane alanti vā vāḷo, vase acchādane alanti vasalo, pace vitthāre alanti pacalo, mace corakamme alanti macalo, muse theyye, muse pāṇacāge vā alanti musalo, gotte vaṃse siṅgālajātiyaṃ alanti gotthulo, puthumhi vitthāre alanti puthulo, bahumhi saṅkhyāne alanti bahulo, bahumhi vuddhimhi alanti vā bahulo, maṅgamhi gamane alanti maṅgalaṃ, bahumhi vuddhimhi alanti bahalaṃ, kambamhi sañcalane alanti {pb:M:0.0311} kambalaṃ. Sambamhi maṇḍale alanti sambalaṃ, agge gatikoṭille alanti aggaḷaṃ. Iccevamādayo aññepi saddā bhavanti.

{para:666} 666\, 676. **Puthassa puthu pathā mo vā**.

**Putha**iccetassa pāṭipadikassa **puthu pathā**desā honti, kvaci **ama**paccayo hoti.

Putha hutvā jātanti puthavī pathame jāto pathamo, pathavī, paṭhamo vā, puthu kilese janetīti puthujjano, puthu hutvā jātanti pathavī, pathavī vā.

{para:667} 667\, 677. **Sasvādīhi tu davo**.

**Sasu dada ada mada**iccevamādīhi dhātūhi **tu du**iccete paccayā honti.

Aññe satte sasati hiṃsatīti sattu, dukkhaṃ dadātīti daddu, dukkhena adati bhakkhati etthāti addu, dukkhaṃ adati anubhavati jano etenāti vā addu, dukkhaṃ bhājanaṃ {pb:M:0.0312} ādhāraṃ bhāvatīti vā addu, madati ummattaṃ karotīti maddu, madati maddabhāvaṃ karotīti vā maddu.

{para:668} 668\, 678. **Jhādīhi īvaro**.

**Ci pā dhā**iccevamādīhi dhātūhi **īvara**paccayohoti.

Cīyatīti cīvaraṃ, pivatīti pīvaro, pātabbaṃ rakkhitabbanti vā pīvaraṃ. Dhāreti dhāretvā jīvitaṃ kappetīti dhīvaro, dhīvaraṃ.

{para:669} 669\, 679. **Munādīhi ci**.

**Muna yata agga pata kava suca ruca mahāla bhaddāla manai**iccevamādīhi dhātūhi, pāṭipadikehi ca ipaccayo hoti.

Atthānatthaṃ munāti, ñeyyadhammaṃ lakkhaṇādivasena vā jānātīti muni, yatati vīriyaṃ karotīti yati, aggati kuṭilabhāvaṃ gacchatīti aggi, patati seṭṭho hutvā purato gacchatīti pati, kabyaṃ bandhatīti kavi, kantaṃ manāpavacanaṃ vadatīti vā kavi. Sucati parisuddhaṃ bhavatīti suci, rucati dibbatīti ruci, mahantaṃ vibhāvaṃ bhogakkhandhaṃ lātīti mahāli, bhaddaṃ yasaṃ lātīti bhaddāli, manaṃ tattha ratane nayatīti maṇi.

{para:670} 670\, 680. **Vidādīhyūro**{pb:M:0.0313}.

**Vida valla masa sida dukukapu maya udi khajja kura**iccevamādīhi dhātūhi, pāṭipadikehi ca **ūra**paccayohoti.

Vidituṃ alanti vidūro, vidūraṭṭhāne jāto vedūro, vallati vallabhāvena bhavatīti vallūro, vallati aññamaññaṃ bandhatīti vā vallūro, āmasitabboti masūro, sindati siṅgārabhāvaṃ gacchatīti sindūro, sindati virocatīti vā sindūro, gamituṃ alaṃ anāsannattāti dūro, kuti saddaṃ karotīti kūro, attano gandhena aññaṃ gandhaṃ kapati hanati hiṃsatīti kappūro, kappati rogāpanayane samatthetīti vā kappūro, mahiyaṃ ravatīti mayūro, mahiyaṃ yāti gacchatīti mayūro, paṃsuṃ undati pasavatīti undūro, khajjitabbo khāditabboti khajjūro, kurati akkosatīti kurūro.

{para:671} 671\, 681. **Hanādīhi nu ṇutavo**.

**Hana jana bhāri khanu ama ve vedhā siki hi** iccevamādīhi dhātūhi **nu ṇu ku**iccete paccayā honti.

Bhojanaṃ {pb:M:0.0314} hanati hiṃsati etenāti haṇu, hanu vā. Gamanaṃ janetītī jāṇu, bhāṇu dibbatīti bhāṇu, nivāte riti gacchatītī reṇu, khaṇitabbo avadāritabboti khāṇu. Aṅgamaṅgassa rujjanabhāvaṃ vijjhanabhāvaṃ amati gacchatīti aṇu, veṇu, veti tantasantāne bhavatītī veṇu, bahisārealantivāveṇu vacchaṃ, pāyetītī dhenu, atthaṃ dhāretītī dhātu, gamanapacanādikaṃ kriyaṃ dhāretītī vā dhātu, sīyatī bandhīyatītī setu, uddhaṃ gacchati pavattatītī ketu, attano phalaṃ hinoti pavattatītī hetu.

{para:672} 672\, 682. **Kuṭādīhi ṭho**.

**Kuṭa kusa kaṭai**ccevamādīhi dhātūhi, pāṭipadikehi ca **ṭha**paccayo hotī.

Aṅgamaṅgaṃ kuṭati chindatītī kuṭṭhaṃ, dhaññena chādetabbo pūretabbotī koṭṭho, kaṭitabbaṃ madditabbanti, kaṭṭhaṃ.

{para:673} 673\, 683. **Manu pūra suṇādīhi ussa nusisā**.

**Manu pūra suṇa kusu ila ala maha si ki** iccevamādīhi dhātūhi, pāṭipadikehi ca **usa nusa isa**iccete paccayā honti, puna nippajjante.

Kusalākusale {pb:M:0.0315} dhamme manati jānātīti manusso, mānuso. Kāraṇā kāraṇaṃ manati jānātīti vā manusso, mānusso. Atthānatthaṃ manati jānātīti vā manusso, mānusso. Mātāpitūnaṃ hadayaṃ pūretīti puriso, attano manorathaṃ pūretīti vā puriso, pūretīti vā poso, sasurehi suṇitabbā hiṃsitabbāti suṇisā, dvinnaṃ jānānaṃ kulasantānaṃ karotīti vā suṇisā, kucchitabbanti karīsaṃ, gabbhaṃ vimocetīti suriso, tamandhakāravidhamanena sattānaṃ bhayaṃ surati hiṃsatīti sūriyo, rogaṃ hiṃsatīti sirīso, ilati kampatīti **i**lliso, taṇhāya dubbalo hutvā ilati kampatīti vā illigho, pāpakaraṇe alati samatthetīti alaso, mahitabbo pūjetabboti mahiso, sīyati bandhīyatīti sīsaṃ, kitabbaṃ hiṃsitabbanti kisaṃ, iccevamādi.

::centre
Iti kibbidhānakappe uṇādikappo chaṭṭho kaṇḍo.
::

::centre
Uṇādikappo niṭṭhito.
::

::centre
**Kaccāyanapakaraṇaṃ niṭṭhitaṃ**.
::
